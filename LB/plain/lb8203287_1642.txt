 
 
 
 
 
 
 
 
 
 
 
 
 
 
 
 
 
		August Strindbergs Samlade Verk		Nationalupplaga					GIFTAS I-II					 
 
			 August Strindbergs Samlade Verk	 
	 · 16 ·	 
	 
	 
	 
	 
	 GIFTAS I-II	 
	 
	 ÄKTENSKAPSHISTORIER																			 Texten redigerad och kommenterad av	 
	 Ulf Boëthius	 
	 
	 ALMQVIST & WIKSELL FÖRLAG	 
 
		Denna nationalupplaga av	August Strindbergs Samlade Verk	utges av	Strindbergssällskapet	med stöd av statens kulturråd.			Upplagan består av textvolymer med kommentarer och separata kom­	mentarvolymer; den kompletteras av mikrokort som återger Strindbergs	handskrifter m.m. och av en konkordans på mikrokort till texten.			Redaktionskommitté	Lars Dahlbäck, Gunnel Engwall, Sigurd Fries,	Hans Lindström, Bo Ralph, Carl Reinhold Smedmark,	Margareta Westman; Stig Algott (adjungerad ledamot)	Huvudredaktör	Lars Dahlbäck					Institutionen för språkvetenskaplig databehandling, Språkdata, vid	Göteborgs universitet, har tagit fram konkordanser, ordindex m.m.	som hjälpmedel vid textutgivningen. Ansvariga för detta arbete har	varit Sture Allén, Rolf Gavare och Staffan Wåhlin. Texten och	bearbetningarna är tillgängliga i datorläsbar form på Språkdata för	forskningsändamål. Där tillhandahålls också ett kumulativt ord­	index.										 © Strindbergssällskapet	 Stockholm 1982	 Formgivning av Karl-Erik Forsberg	 Andra, reviderade, tryckningen	 Printed in Sweden by Almqvist & Wiksell Tryckeri AB, Uppsala 1986	 ISBN 91-20-06534-5	 
 
		 
 
																											På föregående sida återges början av ett brev från Strindberg till Pehr Staaff skrivet i	slutet av augusti 1884. I brevet bemöter Strindberg den kritik som Staaff framfört mot	Giftas I sedan han läst boken i korrektur (se sid 331). 
 
 
 
		 
	 
	 
	 
	 
	 
	 
	 
	 
	 FÖRSTA DELEN	 
	 
	 TOLV	 
	 ÄKTENSKAPSHISTORIER	 
	 MED INTERVJU OCH FÖRORD	 
	 
	 
	 Företal.	 
	 
	 
	 
	 
	 
	 
	 
	 Intervju.	 
	 Interv.: Nå herrn har gått och skrivit en romanbok igen nu?	 Förf.:Ja, kära herre, så illa är det! Jag vet att det är stort	 straff på det, men jag kunde inte hålla mig!	 Interv.: Men jag tycker det är inkonsekvent att hugga på	 författeri och sedan själv gå och författa. Medger herrn det?	 Förf.: Medgives!	 Interv.: Herrn medger, att herrn är inkonsekvent?	 Förf.: Javisst! Jag är liksom allt skapat underkastad utveck­	 lingens lag, och utvecklingen går fram genom återfall! Den här	 romanboken är ett litet återfall (en rechute), men herrn skall	 inte vara ond på mig för det. Om ett par år skall jag sluta med	 romanböcker, pjäsböcker och versböcker, om det är möjligt!	 Interv.: Vad tänker herrn ta sig till sedan då?	 Förf.: Jag tänker bli intervjuare. Ja det är allvar det. Ser ni	 jag har tröttnat på att sitta och gissa mig till vad mänskorna	 mena, i synnerhet när de skriva böcker; jag vill göra som ni: gå	 och fråga dem! Men, till saken! Vad tycker herrn om min nya	 bok!	 Interv.: Jag tycker för det första att den är illa gjord. Den är	 inte utförd.	 Förf.: Om herrn visste hur rätt herrn har! Den är inte utförd!	 Det var just meningen det. Jag hade nämligen för avsikt att	 skildra ett rätt stort antal fall, vanliga fall, av förhållandet	 mellan man och hustru, ville icke skildra fyra undantagsfall	 som fru Edgren, eller ett vidunders fall som Ibsen, vilka sedan	 tagas såsom norm för alla fall. Därför har jag icke utfört mer än	 en sexa på Stallmästargården, där ni har två sorters lax, med	 dill, färska pressgurkor, små biffstekar med spansk lök, kyck­	 ling och jordgubbar. Dessutom har jag kräftor (honkräftor) på	 
	 Rejners, pannkakor på Djurgården; en trädgård på Norrtulls­	 gatan med ett blommande äppelträd, sex sorters blommor och	 ett par nattskäror. Vidare har jag Adolf Fredriks kyrka och en	 florett, och minst trettio sjömanstermer, som jag tagit ur en	 nautisk ordbok! Är det icke realistiskt, va?	 Interv.: Jo, men herrn skulle ha utfört korvetten Vanadis och	 i Schweizerdalen skulle det ha varit litet naturskildring, som	 herrn kan så bra med. Det är som sagt inte utfört. För det	 andra är herrns bok osedlig. Erkänner herrn det?	 Förf.: Ja, det gör jag, enligt edra begrepp, ty om sedligheten	 är vad den blivit, ett brott emot naturen, då är min bok osedlig,	 ty den är enligt och efter naturen.	 Interv.: Det där är bara Rousseau! Och det behöver man inte	 svara på! Men för det tredje är herrns bok reaktionär. Herrn	 som är frisinnad, gubevars, har tillåtit sig att gyckla med	 kvinnofrågan. Hur vågar herrn det?	 Förf.: Jag medger att det fordras större mod att gyckla med	 det fåniga på modet, än att låta sig bäras av en konjunktur­	 ström!	 Interv.: Kan herrn kalla kvinnofrågan fånig!	 Förf.: Ja att vilja frigöra kvinnan från naturen anser jag lika	 brottsligt som att söka frigöra mannen från densamma. Var	 god, herr Intervjuare, och lägg märke till att nuvarande försök	 att frigöra kvinnan är ett uppror mot naturen som skall straffa	 sig. – Men om herrn behagar läsa mitt förord skall herrn få se	 och höra fullständigt vad jag menar om saken! Vill herrn det!	 Interv.: Jag skulle hellre se att jag fick låna det!	 Förf.: Och trycka av det! Gärna! Ju flera som få läsa det,	 desto bättre. Se här är det!	 
	 
	 
	 
	 Förord.	 
	 
	 
	 
	 
	 
	 
	 Kvinnofrågan, på vilken samhällets grundvalar nu påstås vila,	 synes mig överskattad. Kvinnofrågan sådan den nu grasserar,	 rörer endast kulturkvinnan, kanske 10% av befolkningen och	 är sålunda en kotterifråga. Men kulturmänniskans arbete gör	 alltid så mycket buller av sig och får snart sken av att röra hela	 mänskligheten. Hos rikets befolkning i stort taget eller hos	 bönderna, är kvinnofrågan löst. Lärom av exemplet.	 Bonden och hans hustru hava enahanda uppfostran. Kan	 den ena skriva, så kan den andra räkna. De hava delat arbetet	 (utan att gå så långt i detalj som kulturmänniskan), så att de	 tagit var sin del naturen anvisat, och den ena behärskar icke ett	 ämne som den andra icke förstår. De äro sålunda i ett tämligen	 rätt andligt äktenskap. Bondens hustru kan icke avundas ho­	 nom hans fria ställning, ty det är icke ärofullare att röra i	 dynghögen än röra i grytan, icke ärofullare att tämja stutar än	 uppfostra barn. Det är snarare behagligare att sitta i den	 varma stugan eller ladugården än att gå i det leriga diket med	 solen på ryggen eller gå till armarne i issörja och dra not. Om	 mannen har hand om de få pengar som inflyta, så har kvinnan	 nyckeln till mjöl-låren och visthuset. Vad hon förtjänar på	 spånad om vinterkvällarne får hon behålla som handkassa att	 köpa kaffe och socker på. Den jord hon kan ärva ingår icke i	 giftorätten. Hon kan sålunda gott bärga sig utan »gift kvinnas	 äganderätt». Har man i tidningar hört talas om bondhustrur	 som blivit slagna av sina män, så har man, ehuru icke i	 tidningar, (ty mannen aktar sig för att skriva sådant i tidning­	 ar) också hört bönder som fått stryk av sina hustrur. Den	 starkare rår alltid, han må vara man eller kvinna. En bondhus­	 tru är sällan otrogen mot sin man, emedan hon dels icke har	 
	 tid, dels hava de ogifta pojkarne flickor att hålla sig till. Man­	 nen är sällan otrogen emedan flickorna inte gärna titta efter en	 »gubbe», då de ha full tillgång på gossar.	 Mannens och kvinnans egenskaper äro hos naturmänniskan	 tämligen lika. Som kvinnan under havandeskapet är mindre	 försvarsför och efter födseln behöver mat åt ungarne och för­	 svar för dem, har hon ställt sig under mannens beskydd. Man­	 nen har sålunda icke underkuvat henne. Hans kärlek till henne	 såsom maka och barnens mor har alltid varit en garanti för att	 hon icke blivit behandlad som slavinna. Och den aktning, med	 vilken mannen behandlar kvinnan även hos bonden, har han	 ärvt från det att han uppfostrades av en kvinna – modren.	 Kvinnan behandlar däremot icke mannen med denna aktning,	 ty hon har tuskat om pojkarne när de voro små och hon känner	 sig därför ännu stå över honom. Hon är alltid och först och	 främst mor. Se på gamla mormor vid spisen hur hon behandlar	 far i huset, alltid som en pojke.	 Kulturkvinnan är däremot fördärvad precis som mannen.	 Kulturkärleken är en mycket komplicerad sak. På botten ligger	 driften att få hålla upp släktet. När samhället började fordra	 garantier för barnen och uppfann äktenskapet, och med äkten­	 skapet följde gods och samhällsställning, blev naturkänslan	 trängd tillbaka, stämplades av överklassen som sinnlighet, och	 skulle bemantlas med galanteri. När en man sökte en maka,	 måste han dölja sina intressen att bli befryndad med en god	 släkt, vinna gods och så vidare, under galanteriet. Därav upp­	 stod den vidriga hycklande kvinnodyrkan. När masken efter	 äktenskap föll, ansåg sig kvinnan bedragen, och därav upp­	 stodo så många olyckliga äktenskap.	 Kulturkvinnan är icke förtryckt! När en herre sitter på en	 soffa i ett främmande rum och ett fruntimmer träder in, stiger	 herren opp. När ett fruntimmer har druckit ur sin tekopp,	 stiger en herre fram och betjänar henne. Aldrig har man sett	 motsatsen. En ogift herre som bor på Söder skall icke våga neka	 att gå till Kungsholmen om någon ålägger honom att följa ett	 fruntimmer hem. När män och kvinnor äro tillsammans, håller	 mannen en skål för kvinnan och tackar för den ära hon visat	 honom! Förlovningstiden är för mannen en övningstid i varje­	 
	 handa betjäntfärdigheter, vilka det ökade arbetet efter gifter­	 målet hindrar honom att praktisera. Hustrun saknar sin be­	 tjänt och finner en like. Då tror hon sig finna en tyrann.	 Hur förhåller det sig med mannens tyranni i äktenskapet?	 Mannen väljer vanligen hustru, och är vanligen förälskad i	 henne. Svårigheten att få gifta sig uppdriver hans föreställ­	 ningar om en absolut lycka i äktenskapet så att han vanligen	 sedan känner sig snopen. Han ser att ängeln var en människa,	 och hans missräkning försätter honom i dåligt lynne. Men han	 älskar henne! Detta är icke alltid sagt att hon gör, ty hon väljer	 ju icke. Hon behåller sålunda övertaget. Och så är fallet i de	 flesta äktenskap. För »husfriden» gör mannen vilka medgivan­	 den som helst, ty husfriden ingick bland hans djärvaste för­	 hoppningar om äktenskaplig sällhet. I de allra flesta fall är frun	 herre inne i huset och mannen herre utom huset. Detta har frun	 intet ont av. Hon städslar pigor, bestämmer om matordningen,	 om barnens uppfostran och har vanligen hand om kassan.	 Mannen lämnar vanligen sin inkomst ifrån sig åt hustrun,	 lämnar henne en nålpenning, vilken hon får använda utan	 redovisningsskyldighet. Själv anmäler han varje öre han vill ta	 ut till cigarrer – och punsch! Hustruns ställning kan sålunda	 icke anses vara slavinnans och mannens icke tyrannens!	 Låtom oss nu se huru Ibsen, av okända, obegripliga skäl,	 karikerat kulturkvinnan och kulturmannen i sitt Et Dukkehjem	 som blivit en kodex för alla kvinnofrågans ivrare.	 Et Dukkehjem är en teaterpjäs. Kanske skriven för en stor	 skådespelerska, vars prestationer i det sfinxartade alltid kunna	 påräkna succès. Författaren har begått en stor orättvisa mot	 mannen, då han icke anför några ursäkter i ärftligheten till	 hans förmån men väl till hustruns, vilka senare ursäkter han	 många gånger betonar då han talar om hennes far. Men låtom	 oss skärskåda denna Nora, som nu blivit alla fördärvade kul­	 turkvinnors »ideal».	 I första akten ljuger hon för sin man. Hemlighåller växelför­	 falskningen, smusslar med bakelserna, krånglar med alla enkla	 saker, som det synes av smak för lögnen. Mannen däremot	 visar henne öppet förtroende i allt, till och med i bankens	 affärer, vilket visar att han behandlar henne som sin sanna	 
	 hustru, under det att det är hon som aldrig talar om något för	 honom. Det är sålunda lögn att han behandlar henne som en	 docka, men det är sanning att hon behandlar honom som en	 sådan. Att Nora förfalskat växel av okunnighet, det tror ingen	 på! Kanske när man sitter på parkett och ser en sympatisk	 skådespelerska i rampsken. Att hon förfalskat växeln uteslutande	 för mannens skull, tror jag icke på, ty hon uttalar själv vilket	 ofantligt nöje hon haft av att få resa till Italien. Lagen och en	 jurist skulle icke tagit den ursäkten. Nora är sålunda icke något	 stort helgon, hon är i allra bästa fall en medbrottsling som	 njutit med av stöldens frukter. Så trasslar hon in sig! Mannen	 får ytterligare, mot författarens avsikt, tillfälle att visa vilket	 förtroende och vilken aktning han hyser för sin hustru, då han	 inlåter sig i diskussion med Nora om tillsättandet av en bank­	 plats. Tänk vilken tyrann som icke vill ta en växelförfalskare till	 bankkamrer! Vad skulle Nora sagt, om herr Helmer velat	 avskeda en piga? Det hade blivit en annan dans!	 Så kommer scenen då hon skall låna pengar av den syfilitiske	 doktor Rank. Där är Nora söt! Hon visar honom, såsom ingress	 till låneförhandlingen, sina köttfärgade strumpor. – Nora: »Äro	 de icke vackra? Ja nu är här så mörkt; men i morgon – Nej, nej,	 nej: Ni får bara se fotbladet. Åh jo, ni kan så gärna få se opptill	 också!» – Rank: »Hm!» Nora: »Varför ser ni så kritisk ut? Tror	 ni kanske inte de passa?» – Rank: »Det kan jag omöjligen ha	 någon grundad mening om!» Nora: (ser ett ögonblick på ho­	 nom) »Fy skam!» (Slår honom lätt på örat med strumporna.)	 »Där ska ni få!» (Lägger ihop strumporna.) – Rank: »Vad är	 det så för andra härligheter jag skall få se.» – Nora: »Ni får inte	 se en smula mer; för ni är oskicklig» (hon gnolar litet och letar i	 sysakerna). – Efter allt vad jag kan förstå bjuder Nora ut sig –	 mot kontant betalning. Det är ju idealiskt och täckt. Allt,	 naturligtvis av kärlek till mannen! För att rädda honom! Men	 att gå och säga sin ställning åt mannen, nej, det skulle kosta på	 högfärden! På Noras språk heter det, att hon ännu icke var	 säker på att han skulle visa henne det vidunderliga!	 Så kommer Tarantella-scenen, som är tillkommen för att	 visa Helmer i en skev underbelysning. Nu glömmer åskådaren	 att Nora är en tossa, vilken av Helmer behandlas som en	 
	 förnuftig kvinna, nu får man bara se att Helmer bara behandlar	 henne som en docka. Den scenen är oärlig, men det gör en stor	 effekt! Det är en scen med ett ord!	 Att Helmer på natten kurtiserar sin hustru, visar att han är	 ung och hon är ung. Men författaren visar med den, att	 Helmer, som icke har fått någon aning om Noras fula affärer,	 är en sinnlig, alltigenom sinnlig varelse, som icke förstår upp­	 skatta sin goda hustrus utmärkta andliga egenskaper, vilka hon	 icke behagat visa, och Nora får en falsk martyrgloria. Denna	 scen är det ohederligaste Ibsen någonsin gjort! Så kommer	 upplösningen, som är en stor intrassling, mycket blåa dunster	 och mycken osanning. Herr Helmer vaknar opp och finner att	 han varit bunden vid en lögnerska, en hycklerska! Men nu är	 åskådaren så inpyrd av medlidande med Nora, att han tycker	 Helmer har orätt! Om Helmer sett scenen med strumporna och	 doktorn skulle han icke bett Nora stanna, men nu har han icke	 sett den. Så får Helmer veta att han, hans hustru och hans barn	 äro räddade från borgerlig död och ruin! Då blir han glad.	 Lägg handen på hjärtat varje familjefar och fråga dig, om du	 icke skulle bli glad, om du mottog den underrättelse att din	 älskade hustru, dina barns mor, sluppit bli släpad i fängelse!	 Men det är för tarvliga känslor! Nej, högre skall det vara! Högt	 upp i idealismens lögnhimmel! Herr Helmer skall piskas. Han	 är den brottslige! Och ändock talar han så hyggligt till sin	 lögnaktiga hustru. – »Åh», säger han, »det må ha varit tre	 förfärliga dagar för dig Nora!» Men så ångrar författaren sin	 rättvisa mot den stackarn och så lägger han osanna ord i hans	 mun. Det är tarvligt naturligtvis att Helmer säger Nora att han	 förlåter henne! Det hade varit för bond-enkelt att hon skulle ta	 förlåtelse av honom, som dock alltid behandlat henne med fullt	 förtroende, under det hon ljög. Nej, Nora har större vyer. Och	 så glömmer hon så ädelmodigt det förflutna, att hon glömmer	 allt som hänt i första akten. Så här talar hon nu, och parketten	 har också glömt första och andra akten, ty nu äro näsdukarne	 framme. Nora: »Faller det dig icke in, att det är första gången vi	 två, du och jag, man och hustru, tala allvarligt tillsammans?»	 Helmer mister kontenansen över en sådan lögnaktig fråga så	 att han (eller författaren!) svarar: »Ja, allvarsamt – vad vill det	 
	 säga?» – Avsikten är vunnen: att få Helmer till ett fä. Herr	 Helmer skulle ha svarat. – »Nej min lilla pulla, det faller mig	 alls icke in. Vi talade mycket allvarligt när våra barn föddes, ty	 vi talade om deras framtid, vi talade mycket allvarligt när du	 ville sätta till växelförfalskaren Krogstad som kamrer i banken,	 vi ha talat allvarligt när mitt liv stod på spel, om fru Lindes	 befordran, husets affärsställning, den döde fadren, den syfili­	 tiske doktorn, vi ha talat allvar i åtta långa år; men vi ha talat	 skämt också, och det gjorde vi rätt i, ty livet är icke uteslutande	 allvar. Vi kunde för övrigt ha talat mycket mera allvar, om du	 varit så god och talt om för mig dina bekymmer, men du var för	 högfärdig, ty du tyckte mer om att vara min docka än min	 vän!» Men herr Ibsen tillåter inte Helmer få säga dessa förstån­	 diga ord, ty det skall ju bevisas att Helmer är ett fä, och Nora	 skall för övrigt ha sin glansreplik, vilken skall citeras i tjugofem	 år. Nora skall nämligen svara: »I åtta (8!) långa år – ja längre –	 ända från vår första bekantskap, ha vi aldrig växlat ett allvar­	 ligt ord om allvarliga ting!» – Nu måste, trogen sin ledsamma	 uppgift att vara ett fä, herr Helmer svara: »Skulle jag då	 ideligen och alltid inviga dig i bekymmer, som du dock icke	 kunde hjälpa mig att bära?» – Detta är ju snällt sagt	 av Helmer, men det är icke sant, ty han skulle ha dragit på	 henne, för att hon icke invigt honom! Denna scen är orimligt	 falsk. Och sedan har Nora några fina (franska) repliker, som	 bestå av sådan ihålig visdom att den försvinner, när man blåser	 på den. Nora: »I har aldrig älskat mig. I har bara tyckt det vara	 roligt att vara förälskad i mig!» Vad är skillnaden? Och så	 säger hon: »Du har aldrig förstått mig!» Det var icke gott för	 Helmer, då hon alltid hycklat för honom. Så får den stackars	 Helmer säga sådana dumheter, som att han skall uppfostra	 henne. Det är väl det sista en man säger åt en kvinna. Men herr	 Helmer måste vara dum, ty det lider mot slutet och Nora skall	 »knipa». Därpå blir Helmer vekare. Han ber om förlåtelse:	 förlåtelse för att hon förfalskat växel, att hon ljugit, för alla	 hennes fel.	 Så kommer ett förståndigt ord av Nora. Hon vill gå ut ur	 äktenskapet för att finna sig själv. Frågan blir dock om hon icke	 kunde göra det lika bra i samma hus som sina barn, under	 
	 beröring med livets verkligheter och i strid med sin kärlek till	 Helmer, ty hennes kärlek, och ingens kärlek dör knall och fall.	 Men det är en smakfråga. Att hon icke anser sig värdig upp­	 fostra sina barn är lögn i hennes mun, ty hon har nyss satt sig	 ganska högt, då hon tuktat den oskyldige Helmer. Följdrikti­	 gare borde hon stannat hos barnen i detta fall, då hon tyckte	 mannen vara ett sådant nöt som icke kunde fatta det »vidun­	 derliga». Ty hur skulle hon vilja lämna barnens uppfostran åt	 en sådan stympare. Hennes joller om det »vidunderliga» att	 Helmer skulle ange sig för hennes brott är så romantiskt-fånigt	 att det icke förtjänar ett ord. Att »hundra tusen kvinnor» offrat	 sig för sina män, är en artighet mot damerna, som Ibsen borde	 vara för gammal att säga ut. Så svamlar Nora huller om buller:	 hon har älskat honom, han har älskat henne, och ändå säger	 hon att hon i åtta (8) år varit en främmande kvinna som fött en	 främmande mans barn! Helmer medger att han icke varit	 fullkomlig och lovar bli en annan! Det är ju vackert det och alla	 garantier föreligga här att fortsättningen skall bli bättre än	 början. Men det duger naturligtvis inte i en pjäs! Pang! skall	 det vara när ridån faller! Så bevisar (?) Nora att hon varit en	 docka! Hade icke Helmer ställt möblerna som han ville? Nå!	 Men om frun bara behagat uttala sin vilja, skulle man nog fått	 se var skåpet skulle stått!	 Varför gjorde hon icke det? Förmodligen emedan hon ansåg	 det likgiltigt; och det kunde hon ha rätt i. Var nu Nora en	 docka, så à la bonne heure, icke var det Helmers fel, ty han	 behandlade henne med förtroende såsom sin hustru, men det	 var icke det Ibsen ville bevisa, utan det var motsatsen han ville	 bevisa, men icke hade nog kraft att göra, ty han trodde icke på	 sin uppgift, och hans rättskänsla bröt fram emellanåt!	 Vad författaren själv menat med ett Dockhem det får man	 aldrig veta. Att den gjorde intryck av och allmänt uppfattades	 som ett manifest för den förtryckta kvinnan, väckte genast en	 storm, under vilken även de lugna tappade huvudet. Ty stycket	 bevisar ju rakt motsatsen av vad det skall bevisa. Eller är hela	 stycket ett bevis på vådan av att skriva teaterpjäser om allvar­	 liga ämnen. Eller, för att välja en annan synpunkt, är den icke	 ett försvar för den förtryckta kvinnan utan endast en framställ­	 
	 ning av ärftlighetens ingrepp i karaktären? Då skulle förfat­	 taren varit så hederlig att han även till Helmers ursäkt fram­	 dragit hans ärftligheter. Eller är det Noras dåliga uppfostran?	 Ja på den skyller hon rätt mycket. Varför kan icke Helmer få	 skylla på sin dåliga uppfostran. Eller är det hela blott en	 teaterpjäs rätt och slätt och en modern kurtis mot damerna, då	 må den gå till teaterpjäserna bland »Offentliga Nöjen» och icke	 falla under en allvarlig diskussion, ännu mindre få den äran att	 ha retat mänsklighetens två hälfter emot varandra.	 Emellertid kom genom ett Dockhem frågan om olyckliga	 äktenskap i gång. Alla fruar sågo tyranner i sina män och	 ansågo sig alla med mer eller mindre skäl som dockor. Så fick	 man i litteraturen se en hel rad med äkta män som förfalskade	 växlar och avbasades i slutscenen av sina fruar, utan att förfat­	 tarinnorna voro lika ädelmodiga som Ibsen att draga fram det	 ärftliga växelförfalskningsanlaget såsom ursäkt. Så fick man se	 män som förstörde sina hustrurs pengar, men hustrur som	 förstörde sina mäns, fick man för rättvisans skull icke se.	 Oaktat allt dumt som skrevs, blev ändock så mycket vunnet,	 att äktenskapet avslöjades som gudomlig institution, att for­	 dringarne på en absolut sällhet i äktenskapet nedsattes och att	 skilsmässa mellan oeniga makar äntligen erkändes såsom be­	 rättigad. Och det var gott! Orsakerna till olyckliga äktenskap	 äro många. Först äktenskapets egen natur. Två människor, till	 på köpet av motsatta kön, giva varandra det oförsiktiga löftet	 att hålla ihop hela livet.	 Äktenskapet vilar sålunda på en orimlighet. Den ena utveck­	 las hit, den andra dit, och så går det sönder. Eller den ena står	 stilla, den andra utvecklas, och så går det i sär. Oenighet	 mellan makar kan uppstå av den grund att då två starka andar	 råka tillsammans och de inse att varje kompromiss är omöjlig	 på andra villkor än att den ena parten ger sig, så uppstår ett	 hat till bandet. Om de voro fria skulle de jämka; nu vilja de	 icke ty det är att uppge sin personlighet. Slutligen kunna de	 komma därhän att de, för att icke blanda bort sin personlighet,	 av instinkt, av självupphållelsedrift, hata varandras tankar, och	 motsägelsen blir ett behov såsom varande en garanti för att var	 och en får behålla sig och sina tankar. Detta är ett ganska	 
	 vanligt fall, som världen haft svårt att förklara. De älskade	 varandra, de hade samma meningar, men plötsligen utbryter	 denna oförklarliga antipati, och man ser blott ett par oeniga	 makar. Så komma de fall då så kallad otrohet skiljer makarne	 åt. Nu är så illa ställt att somliga människor äro födda till	 monogami, således till trohet, vilken icke är en dygd, utan en	 egenskap, andra till polygami, således till otrohet. Råka nu	 motsatserna tillsammans, då blir det ett stort elände. I naturen,	 åtminstone bland de högre djuren är detta förhållande mellan	 könen av samma art regelbundet. Tjuren är polygamist, tup­	 pen likaså. Anden är monogam i vilt tillstånd, men den tama	 (ankan) blir polygam. Kulturens inverkan således. Rovdjuren i	 allmänhet äro i vilt tillstånd monogamer och hanen följer	 honan troget under det hon har ungar. Duvornas kärlek är	 berömd av poeterna, och de bygga verkligen hjonelag för livet,	 men, (ett förfärligt men för poeterna) blir ena maken sårad,	 skadad eller lytt, så går kärleken sin väg, och den andra söker	 en ny make. Detta är ju mycket opoetiskt och därför har ingen	 poet vågat avslöja duvornas berömda kärlek, av fruktan för	 damernas vrede. I allmänhet ser man i naturen att tillgång på	 födoämnen avgör äktenskapsförhållandet. Rovfåglarne lägga	 endast ett par ägg emedan det är ont om villebråd och hanen	 hjälper till och med honan att ruva äggen, medan hon flyger ut	 på jakt, ty dessa djurs föda tas inte i varje buske. Det är ju ett	 rätt äktenskap. Sjöfåglarne träffas vid parningstiden. När ha­	 nen undangjort sitt kära besvär, flyger han till havs att må gott,	 men honan får dra till bo, ruva och skaffa mat ensam. På	 hösten när ungarne äro stora träffas de alla i havsbandet. Av	 alla honor har väl ingen det svårare än getinghonan. På hösten	 när hon blivit befruktad söker hon upp en bark på södra sidan	 av ett träd och lägger sig där i vintersömn. Hanarne dö med	 första frost. När våren kommer, skall honan nu ensam bygga	 detta konstiga bo, med alla dess kakor, i vilka hon lägger	 äggen. Och sedan skall hon föda denna massa ungar. Det är ett	 tungt arbete naturen pålagt henne, men man har ännu icke	 märkt någon lust hos henne att vilja emancipera sig från	 naturlagen. Hon kunde dock så enkelt göra det, om hon lade	 sig på trädets norra sida, ty då förfrös hon, och mänskligheten	 
	 skulle drabbas av den stora förlusten att icke få ha getingar. Vi	 se sålunda att sedligheten hos djuren är beroende av en hel	 mängd ekonomiska, fysiska och geologiska m.fl. förhållanden.	 Vi hava sett huru kulturen gör polygamister av till exempel	 hunden, vilken som tam får maten gratis. Ett enda fall av	 polyandri anför Darwin bland de högre djuren: det är staren, i	 vars bo man sett flera hanar. En annan sak som i naturen	 förefinnes, men som vid kulturen försvinner: det är den perio­	 diska brunsttiden. De vilda däggdjuren para sig en eller ett par	 gånger under den varma årstiden. Husdjuren och människan	 när som helst. Kan man därför säga att människan är osedli­	 gare? Nej, det beror endast därav att människan har lika god	 eller dålig tillgång på mat och värme åt ungarne under alla	 årstider, vilket djuren däremot sakna, och därför måste passa	 på om våren för att ha ungarne färdiga för kampen innan	 hösten kommer. Nu beror på om de ganska vanliga fall av	 polygami man ser bland männen härleda sig från några ärftliga	 anlag ifrån förgångna utvecklingsstadier. Huru än må vara så	 är det ett ledsamt fall i ett äktenskap, ty det är en bruten	 överenskommelse och stör förtroendet. Mera ledsamt ändå är	 då fall av polyandri förekommer hos kvinnan, ty, var mannen	 otrogen, så nödgade han icke därigenom sin hustru att draga	 upp en annans barn, men är kvinnan otrogen, låter hon sin	 man arbeta för en annans barn, och det är en osnygg form av	 stöld.	 När nu äktenskapet, såsom varande en mänsklig institution	 av rent praktiska skäl uppfunnen, är så full med skröpligheter	 och stötestenar, huru kunna då så många äktenskap hålla ihop?	 Jo, det är det stora gemensamma intresset, naturens eviga	 mening med äktenskapet, det är barnen. Människan ligger i	 oupphörlig fejd med naturen, men blir oupphörligt slagen. Där	 gå två älskande och vilja flytta ihop för att dels få roa sig, dels	 få njuta av varandras sällskap. Att tala om de blivande barnen	 skulle anses vara en förnärmelse. Långt innan barnet kommer	 upptäcka de att sällheten icke var så himmelsk, och så blir	 En polisförordning om hyndors instängande har framkallat onaturliga laster hos	 det trogna djuret.	 
	 förhållandet jolmigt. Så kommer barnet! Då blir allting nytt	 och nu först blir förhållandet skönt, ty den fula egoismen på tu	 man hand försvinner. Ett äktenskap utan barn är en ledsam	 händelse och är icke något äktenskap. Lagen tillstadde också	 från äldsta tider dess upplösning utan svårighet. En ofruktsam	 eller barnlös kvinna är mycket att beklaga, men hon blir icke	 dess mindre en avvikelse från naturen, därför kan hon icke se	 förhållandet rätt mellan man och kvinna och hennes ord borde	 icke betyda något. Det är därför man icke borde tillmäta	 Sveriges fyra nu skrivande författarinnors ord i den frågan	 någon större betydelse, ty de leva alla fyra i barnlösa äkten­	 skap. Vilken skillnad också på Mamsell Bremers kvinnoideal	 och Leas eller Fru Schwartz’? En barnlös kvinna är icke en	 kvinna. Icke heller en man. Därför är det moderna kvinnoidea­	 let en otäck Hermafrodit med icke så liten anslutning till	 Grecicismen. Det är sålunda barnen som hålla hop äktenska­	 pen. Men nu kommer den stora bottenlösa frågan om individen	 i samma stund han fortplantat sig, har skyldighet att uppge sin	 individualitet, att bli allt för barnen! I naturen, om vi skulle	 söka ett svar där, finnas väl icke vad vi kalla individualiteter.	 Och vad är individualitet hos människan? En samling föreställ­	 ningar om vissa måls uppnående i livet; oftast gående ut på	 välbefinnande, stundom, då individen i sig känner en represen­	 tant av det lidande släktet, en strävan att få leva för hela släktet	 och icke blott för sina ungar. I senare fallet få väl de egna	 ungarne hjälpa sig. Men Nora, idealet, kan icke anses äga	 några sådana tendenser. Hon längtar ut till frihet, personlig	 egoistisk njutningsfull Ibsenisk frihet att få ställa möblerna där	 hon vill, att slippa be om förlåtelse när hon gjort något dumt,	 frihet att få ruva över sina tankar, älta dem som lera för att av	 dem göra små avgudabilder, frihet från att vara amma och	 mor, med ett ord frihet från naturens lagar. Nora är ett roman­	 tiskt vidunder, en produkt av den sköna världsåskådning som	 kallas idealism och som velat inbilla människorna att de voro	 gudar och att jorden var en liten himmel. Att författaren själv	 aktat Noras idéer som griller, visade han i en revision av sin	 pjäs där han låter Nora stanna. Hade Nora haft någon kallelse,	 vilket alls icke framgår av hennes sista repliker, skulle hon ha	 
	 gått; hade hon därjämte varit en svag människa, skulle hon	 kanske kommit igen.	 Nu är frågan: är kvinnans ställning verkligen enlig med	 naturen! Är hennes långa moderskap icke ett martyrium, och	 äro hennes frigöringsförsök så alldeles mot naturen? Låtom oss	 se huru de »andra» djuren ha det. Hos de större däggdjuren	 med lika livslängd som människan, varar moderskapet ett eller	 två år. Så är hon fri, tills nästa fall inträffar. Människans hona	 är genom kulturförhållandena bunden för livet, snart sagt.	 Gossarne släppas ut vid omkring 20 år, flickorna likaså, om de	 någonsin släppas ut. Varför släppas de icke ut förr? Därför att	 de icke kunna föda sig själva och skydda sig själva. Familjen är	 sålunda en hemlig polisinstitution inrättad av överklassen för	 att skydda ynglet (jag talar nu nämligen hela tiden om över­	 klassens eller kulturäktenskapen). Kulturkvinnans missnöje	 med det långa moderskapet har sålunda något av natur i sig,	 och hennes skenbara opposition mot naturen, är en opposition	 mot kulturen, likasom hennes opposition mot mannens tyranni	 är helt enkelt ett uppror mot samma fiende mannen reser sig	 mot, det opp- och nervända samhället, fastän hon i mannen ser	 samhällstvånget personifierat. Hos naturmänniskan (bonden)	 lider icke kvinnan så mycket av ett långt moderskap. För det	 första emedan barnen få göra nytta vid sju, åtta års ålder; för	 det andra emedan hemmet icke blir unket, alldenstund mannen	 begagnar stugan endast när han äter och sover, och för övrigt	 lever i fria luften. I staden hos ståndspersonen packas man ihop	 i små celler, och någon beklagansvärdare varelse än en ung	 flicka finnes väl knappt. Hennes och fångens lott likna varan­	 dra mycket. Mamma skall bevaka henne att det icke kommer	 någon hane av »sämre» ras och befruktar hennes barn!	 Hemmet i Norden är mycket besjunget. Hemmen i södern	 äro mindre kvava. Det är en klimatfråga. Det nordiska hemmet	 med innanfönster som fördärva luften, kakelugnar (den husliga	 härden!), den långa vintern och hösten och våren som pina	 människor ihop gör i mina ögon det hemmet oskönt. Man ser	 det icke i sin egen familj, men man ser det i andras. Först far	 och mor hopkedjade med livstidsbojor. Om den ena har en	 tanke som den andra icke delar så lär han sig på femton år att	 
	 tiga, det vill säga hyckla. Så de långa sönerna. Hemma moral,	 och ute omoral. Ljuga för föräldrarne eller åtminstone förtiga.	 Sins emellan, sedan de slutat slåss, fortsätta de att gräla och	 kivas, ty det ligger i människans natur. Och så känna de	 föräldrarnes tysta önskan att snart se dem på en plats i livet,	 det vill säga att få köra ut dem! Så uppfostran. Fadrens och	 modrens eviga uppmärksamhet för att upptäcka deras fel. Sina	 fel håller man på, och man skall slutligen känna agg mot dem	 som bara granska och spionera en. Så kommer barnets tysta	 motkritik på föräldrarne, och så förlorar barnet aktningen för	 föräldrarne. Det är en kedja av hyckleri, och hemmet är oskönt,	 utom i romaner. Så komma barnen ut i livet, och känna sig så	 gränslöst lyckliga, att de i bästa fall bara gå hem om sönda­	 garne och äta middag. Nu sitta föräldrarne där ensamma, och	 våga icke ha någon mening inför varandra, av fruktan att störa	 husfriden, och husfriden är näst barnen familjens grundval. För	 dess bibehållande böjer sig den starkaste vilja, eller åtminstone,	 lär han sig hyckla undergivenhet. Detta är nu en schematisk,	 överdriven skildring, men, huru lyckligt ett äktenskap än är	 vilar dock alltid något kuvat, något dolt hyckleri därunder, och	 på botten ligger ett ömsesidigt slaveritillstånd. Men det är väl	 en ofullkomlighet som vidlåder det för långa moderskapet,	 vilket återigen fordras av kulturen.	 Att lyckliga äktenskap givas, det är ett sällsynt sammanträf­	 fande av en hel mängd gynnsamma omständigheter, såsom	 överensstämmelse i lynnen, smak, fel. Och där båda parterna	 hava på en gång fattats av tycke för varandra, där finnas de	 största garantier för lycka, ty kärleken är en naturmakt, som	 överlever individens resonemang, övergår i kraft hans vilja och	 trotsar vilka stormar som helst, vilka griller som helst. Det är i	 sådana fall kärleken får oaktat sin skenbart egoistiska tendens,	 då den synes mest röra de båda parterna och icke barnen,	 något stort och berättigat i sig, och den skulle oftare få frihet att	 verka om könen fingo friare umgås, ty nu är det mannen som	 har initiativet och flickan sitter och väntar att han skall kom­	 ma, den rätte, men när den rätte icke kommer, så tar hon den	 första bäste.	 Att emellertid nu, under nuvarande förhållanden rycka ut	 
	 kvinnofrågan ur sitt sammanhang är omöjligt och skadligt.	 Kvinnans begär efter frigörelse är samma sak som mannens	 oroliga begär efter frigörelse. Låtom oss därför emancipera	 männen från sina fördomar så skola nog kvinnorna bli frigjor­	 da. Men vi skola arbeta på det målet tillsammans som vänner	 och icke som fiender. Vad kvinnan av framtiden, en närmare	 eller fjärmare har ovillkorlig rätt att fordra, det vill jag nu, för	 att fria mig från misstanken om reaktionära meningar framläg­	 ga under denna rubrik:	 
	 
	 
	 Kvinnans Rättigheter	 
	 som enligt Naturen henne tillkomma, men genom den förvända Samhällsordningen	 (icke genom männens tyranni) blivit henne berövade.	 
	 
	 1:o. Rätt till lika uppfostran med mannen. Härmed är icke	 meningen, jag kan icke nog ofta upprepa det, att kvinnan nu	 skall inbilla sig det hon höjes till mannen, genom att lära sig alla	 de onyttigheter denne nu får stoppa i sig. Framtiden som skall	 avskaffa skillnad mellan folk- och elementarskolor, studentexa­	 men och alla andra examina skall en gång känna sig skyldig att	 införa en enda gemensam borgerlig examen, vilken skall ersätta	 konfirmationen. Denna examen skall vara en och samma för	 man och kvinna, och endast omfatta en fullständig kännedom	 om konsten att läsa, skriva och räkna samt kunskap om födelse­	 landets lagstiftning, om medborgerliga rättigheter och skyldig­	 heter, samt ett levande språk. Den som sedan vill lära sig vad	 Cicero ansåg om Lucius Sulla och vad Moses hade för avsikter	 med Israels barn, den må göra det, om han nämligen får tid	 med sådan lyx, då framtiden kommer att fordra av varje med­	 borgare att han arbetar med sin kropp för sitt uppehälle, såsom	 naturen bestämt det.	 2:o. Skolorna skola vara gemensamma för gossar och flickor,	 så att de båda könen tidigt lära känna varandra, och icke som	 nu, att gossarne gå och inbilla sig att flickorna äro änglar, och	 flickorna tro att gossarne äro riddare. Härigenom undvikas	 även alla dessa fantasiens och brådmogenhetens stumma	 synder, vilka hava sin grund i könens isolering.	 
	 3:o. Flickan skall äga samma frihet att »gå lös» och välja	 sällskap var hon vill.	 4:o. Fullständig likställighet mellan könen skall avlysa det	 vedervärdiga hyckleri, som kallas galanteri, eller artighet mot	 damerna. En flicka skall sålunda icke fordra att en gosse stiger	 upp och lämnar sin plats, ty det är slavens underdånighets­	 tecken, och en bror skall icke vänjas vid att systrarne bädda	 upp hans säng eller sy i hans skjortknappar; sådant skall han	 göra själv.	 5:o. Kvinnan skall hava rösträtt. När i framtiden hennes	 konfirmation består i ett förhör i det samhälles lagstiftning hon	 lever i, och då samhället varje år, liksom bolaget nu, blir	 skyldigt lämna en årsberättelse till varje medborgare, skall	 kvinnan lika gott som mannen kunna döma om åt vilken	 person eller sak hon ger sin röst.	 6:o. Kvinnan skall vara valbar till alla sysslor, vilket icke blir	 svårare under en självstyrelse, än nu, då hon inkonsekvent nog	 kan bli regent. Självstyrelsen blir icke yrkesstyrelse, utan såsom	 nu kommunalstyrelsen är, ett förtroendeuppdrag att utföras på	 lediga stunder. Finnes någon klokare och bättre ägnad till	 styrelse än en gammal moder, vilken i moderskapet och hushål­	 let lärt både regera och förvalta? (Våra förfäder hade en sådan	 vördnad för gamla kvinnors oförstånd att de tillskrevo dem ett	 övernaturligt vetande.)	 7:o. Genom detta skola sederna förmildras och lagarne även,	 ty ingen har lärt sig överseende såsom en mor, ingen har lärt	 sig huru tålig, huru litet fordrande man får vara med de felfulla	 människobarnen.	 8:o. Kvinnan skall vara befriad från krigstjänst. Den som	 anser detta vara en orättvisa, må taga i betraktande att naturen	 av henne utkräver vederlag i det tunga moderskapet. För övrigt	 blir det i framtiden icke något ärofullt att göra gendarmtjänst.	 Det blir en plikt bara.	 9:o. Som framtidens samhälle kommer att genom en rättvis	 fördelning av naturens gemensamma rikedomar, tillförsäkra	 alla som födas uppehälle och undervisning, blir äktenskapet	 såsom en garanti för dessa fördelar, onödigt. Man och hustru	 avsluta ett kontrakt, muntligt eller skriftligt om ett förbund på	 
	 huru lång tid de vilja, som de utan lag eller evangelium, äga	 rätt upplösa när de behaga. Att härigenom icke kan förekom­	 mas sådant som att två hanar vilja äga samma hona, det är	 givet, men striden skall icke bli så grym, och honan blir den	 som avgör valet, vilket nu ej är fallet, ty ingen skall behöva gifta	 sig för pengar eller rang, när dylikt ej mer finnes till. Urvalet	 blir härigenom naturligt och rasen skall därigenom förbättras.	 
	 
	 
	 
	 Detta om framtidens kvinna och äktenskap. Vad som under	 nuvarande förhållanden kan göras för äktenskapets rimliga	 förbättrande det är:	 1:o. Att umgänget mellan gossar och flickor blir friare.	 2:o. Att uppfostran för gossarne förenklas, så, att den med	 rättvisa kan även för flickorna förenklas.	 3:o. Att flickan slipper (liksom gossen) läsa så mycket om det	 förflutna, men tvingas taga kännedom om det nuvarande sam­	 hällsskicket, så att hon	 4:o. Kan med allra snaraste få rösträtt.	 5:o. Det falska galanteriet upphör av sig själv och man och	 kvinna umgås såsom männen nu. Icke så att männen hålla	 ensamma banketter, som sluta med en skål för kvinnan, vilken	 sitter hemma och äter gröt och mjölk.	 6:o. Civiläktenskap införes, varigenom skilsmässan underlät­	 tas. Icke därför att det är troligt man skall skiljas oftare än förr;	 lättheten att få bli skilda skall göra att bandet kännes mindre	 hårt och att mannen tas ur den föreställningen att han äger	 kvinnan. Barnen skola nog fortfarande hålla ihop makarne,	 såvida icke svårare fall inträffa. Det vidriga lagbudet om var­	 ning av prästerskap eller obligatorisk »rymning» skulle sålunda	 utgå.	 7:o. Lagparagraferna om mannens målsmanskap upphäves.	 8:o. Kvinnan blir myndig vid 18 år, utan alla inskränkning­	 ar.	 9:o. Äktenskapsförordet och Boskillnaden bli obligatoriska.	 10:o. Kvinnan äge rätt (efter uppfostrans likgörande med	 
	 mannens) att besätta alla platser, och öva vad sysselsättning	 hon vill. (Men att nu insläppa ett par millioner kvinnor i	 arbetsmarknaden skulle göra konkurrensen blodig. Här måste	 man kanske nedlåta sig, under nuvarande förhållanden, till en	 inkonsekvens, såvida icke möjligen ett överlopp av arbets­	 krafter skulle pressa fram det nya samhällsskicket.)	 11:o. Mannen vare skyldig vid äktenskaps ingående under­	 hålla en livförsäkring, så att han vid dödstillfälle ej lämnar	 hustru och barn i nöd, i synnerhet vare detta en skyldighet, då	 han dragit kvinnan från en inbringande syssla.	 12:o. Kvinnan bibehåller sitt namn, och äger icke antaga	 mannens titel i femininum, ty titeln är under nuvarande förhål­	 landen en egendom, ofta ganska dyrt förvärvad, och av pengars	 värde. Likställigheten fordrar detta. Och därigenom skall	 mången kvinna undgå frestelsen att köpa en titel för sina	 pengar. Gossar uppkallas efter fadren, och flickor efter modren.	 13:o. Skillnad i säng och säte från början bör bli hävd. Ty,	 något så mot »sedligheten» stötande som gemensam sängkam­	 mare och säng, straffar sig själv, och ger anledning till förhål­	 landets grummel, äckel, leda och än värre saker. Kvinnan	 skulle därigenom få en friare ställning och behålla äganderät­	 ten till sin kropp.	 14:o. Hustrun skall, i händelse hon är blott sin mans hustru	 och barnens mor, utan att äga självständig syssla, ha ett apa­	 nage till kläder och nöjen. Hon skall icke ha lön, icke ha kläder	 i form av en present, för vilken hon skall tacka. Men hon skall	 då också ha rättighet att betala sina nöjen själv, även i mannens	 sällskap, och slippa att bli bjuden.	 15:o. Förvärvar kvinna något genom syssla under äktenska­	 pet, och icke sköter huset, vare hon skyldig av det förvärvade	 lämna till huset lika mycket som mannen. Arbetar hon även för	 huset, behålle hon sitt; ty hennes arbete inomhus skall därige­	 nom komma att anses såsom tillskott och icke, som nu, såsom	 en slavtjänst.	 
	 
	 
	 
	 
	 
	 Intervju.	 
	 
	 
	 
	 
	 
	 
	 Förf.: Har herrn nu fått klart för sig vad jag menar?	 Interv.: Jo alldeles tillräckligt!	 Förf.: Inga missförstånd alltså? Det är gott!	 Interv.: Herrn har vågat angripa Ibsen; det är farligt det!	 Förf.: Den som angripit Carl XII, herre, den fruktar varken	 fan eller trollen! Sju resor har jag fallit och stått opp igen; tål	 väl falla en gång till! För övrigt har jag bara angripit Ett	 Dockhem såsom kodex! Jag tycker inte om kodexar! Slår man	 fast en kodex, så sitter han där i minst tjugofem år och så	 kommer man inte ur fläcken! Vad Ibsen beträffar, så har hans	 exempel visat farorna av skönlitteraturen. Han skrev Brand mot	 kristendomen, och läsarne gjorde en kristendomskodex av den!	 Det var ju skönt! Han skrev Gengangere mot osedligheten och	 de sedliga gjorde den till en osedlighetskodex. Han skrev Folke­	 fienden mot samhället och samhällets värsta fiender kastade	 sten efter honom. Så där är det att vara Moses på berget och	 tala tungomål med ett blått skynke över huvudet. Han skrev	 om sin ungdoms sorger och bitterhet i Kongsemnerne, och en	 filosofie kandidat i Helsingfors skriver en akademisk avhand­	 ling om den och bevisar att den var ett rent historiskt drama.	 Om kandidaten gått mera rationellt till väga skulle han skrivit	 till Ibsen och frågat honom om det förhöll sig så, så skulle han	 såvida Moses hade svarat honom, fått reda på saken. Ibsen tog	 av skynket en gång och talade mänskligt tungomål. Det var	 som vi minnas efter Gengangere. Då desavouerade han sig	 själv! Kanske han vill bli missförstådd. Gott, då har jag förstått	 Dockhemmet bäst av alla. Men lämnom detta. Är det något	 annat herrn har missförstått?	 Interv.: Jo, herrn är socialist!	 
	 Förf.: Javisst! Som alla upplysta människor nu för tiden. Har	 jag inte lov till det?	 Interv.: Jag undrar det?	 Förf.: Undrar ni? Grundlagen vill ingens samvete tvinga eller	 tvinga låta! Sålunda har jag rätt till det! Men om herrn kallar	 mig anarkist, så ljuger herrn. Är det något vidare?	 Interv.: Jo, herrn har skrivit själv en pjäs om kvinnan, som	 jag inte förstår!	 Förf.: Det kan vara mitt fel, men det kan vara herrns. Ni	 menar Herr Bengts Hustru! Jo, kära herrn, det är 1:o ett	 angrepp på kvinnans romantiska uppfostran. Klostret, det är	 pensionen! Riddaren, det är han; alla äro riddare för våra unga	 flickor. Så komma de i livets verkligheter. Så får hon se att han	 är en bonde. Han tror hon är en fjolla, men verkligheten	 utvecklar henne till en kvinna, vilket pensionen icke kunde	 göra. 2:o är det en apologi för kärleken såsom naturkraft, vilken	 överlever alla griller och kuvar den fria viljan. 3:o är det ett	 uppskattande av kvinnans kärlek såsom varande av högre art	 (med tillsats av modrens kärlek) än mannens. 4:o är det ett	 försvarstal för kvinnans rätt att få äga sig själv. 5:o är det en	 teaterpjäs, och det är synd. Men det fick sitt straff. En roman­	 tisk dogg som hade för låg panna, bet mig i benet och ville	 bevisa mig att jag var romantikus, just då jag angrep och	 förlöjligade romantiken, och det var rätt åt mig, för man kan	 låta bli att skriva teaterpjäser när man vill tala allvarsamt.	 Kom ihåg att alla teaterpjäser annonseras under »Offentliga	 Nöjen».	 Interv.: Men herrn angriper ju på ett oförklarligt sätt kvinno­	 frågans försvarare och själv är herrn ju radikal!	 Förf.: Just så! Jag angriper det oförsvarliga sätt varpå frågan	 behandlas. Och kvinnofrågan har fått en ful kurtis-anstrykning	 i våra dar. Hela Dockhemmet är ett gammalmodigt romantiskt	 galanteri, fullt av idealistiska skröpligheter. I Frankrike har	 Dumas fils velat ge rösträtt nu, åt alla dessa prästuppfostrade	 pensionsflickor. Vet herrn vad följden skulle bli? Jo att jesuiter	 och kapuciner genast skulle röstas in igen i landet och kejsarin­	 nan Eugénie sättas på tronen! Jag har angripit kvinnans försök	 att emancipera sig från barnaföderi, icke från vaggan och	 
	 köket. Jag har angripit kvinnans åtrå att få förstöra mödrarne	 genom att lära dem latin, likasom fädren blivit förstörda förut.	 Jag har, hör på det herre, och skriv opp det, jag har angripit	 äktenskapet under nuvarande förhållanden, jag har visat att en	 fullkomlig sällhet är orimlig, jag har visat att kvinnan under	 nuvarande förhållanden är ofta (icke alltid) genom uppfostran	 bliven en tossa; jag har alltså, skriv opp det herre, angripit	 kvinnans uppfostran, kyrkans äktenskap och männens galan­	 teri-emancipation, jag har alltså icke angripit kvinnan utan jag	 har angripit, skriv opp det med stora bokstäver, De Nuvarande	 Förhållandena.	 Kvinnan behöver icke mitt försvar! Hon är modren, och	 därför är hon världens härskarinna! Och den frihet hon begär	 nu, det är samma frihet alla män begära! Den skola vi skaffa	 oss som vänner, icke som fiender, ty som sådana få vi ingen­	 ting. Har herrn nu förstått?	 
	 
	 
	 
Dygdens Lön.	 
	 
	 
	 
	 
	 
	 
	 När modren dog var han tretton år. Det var för honom såsom	 om han förlorat en vän, ty under det år modren låg till sängs,	 hade han likasom gjort hennes personliga bekantskap, något	 som föräldrar och barn sällan göra. Han var nämligen tidigt	 utvecklad och hade ett gott förstånd; hade läst mycket mer än	 skolböckerna, ty fadren som var professor i botanik vid Veten­	 skapsakademien hade ett gott bibliotek. Men modren hade icke	 fått uppfostran, hade som gift varit mannens första hushål­	 lerska och de många barnens sköterska. När hon nu blev säng­	 liggande vid trettionio års ålder, med krafter uttömda av	 många barnsängar, många års nattvak, (hon hade icke sovit en	 hel natt på sexton år), och då hon icke vidare fick befatta sig	 med hushållet, råkade hon göra bekantskap med sin andra son i	 ordningen; den äldsta var kadett och var bara hemma om sön­	 dagarne. Som hon upphört att vara husmoder och endast var	 patient, försvann detta gammaldags disciplinförhållande vilket	 alltid ställer sig mellan föräldrar och barn. Den trettonårige	 sonen satt nästan alltid vid hennes bädd, när han var ledig från	 skola och läxor, och då läste han högt för henne. Mycket hade	 hon att fråga och mycket hade han att upplysa; därigenom	 borttogs mellan dem dessa gradtecken som ålder och ställning	 upprest, och skulle någon nu vara den överlägsne, så var det	 sonen. Men modren hade mycket att lära honom ur sitt förflut­	 na liv, och därigenom voro de omväxlande lärare och lärjunge.	 De kunde slutligen tala om allt. Och sonen som då befann sig	 vid manbarhetens inträdande fick mången, med modrens	 finkänslighet och könsskillnadens blyghet, meddelad upp­	 lysning om det mysterium som kallas släktets förökelse. Han	 var ännu oskyldig, men hade i skolan sett och hört mycket,	 
	 som var honom motbjudande och upprörde honom. Modren	 förklarade allt som förklaras kunde, varnade honom för ungdo­	 mens farligaste fiende och tog ett heligt löfte av honom att han	 aldrig skulle låta förleda sig att besöka dåliga kvinnor, icke en	 gång av nyfikenhet, ty ingen kunde lita på sig själv i sådana	 fall. Och hon hänvisade honom till ett sobert levnadssätt och	 till umgänge med Gud i bönen när frestelsen skulle komma.	 Fadren var djupt försänkt i den själviska njutningen av sin	 vetenskap, vilken var en sluten bok för hans hustru. Han hade,	 just när modren låg på sitt yttersta, gjort en upptäckt som	 skulle göra hans namn odödligt i den lärda världen. Han hade	 nämligen på en avstjälpningsplats utanför Norrtull hittat på en	 ny varietet av svinmollan, vilken hade böjda hår på det eljes	 rakhåriga blomfodret; och just nu låg han i underhandling med	 Vetenskaps-Akademien i Berlin att få varieteten upptagen i	 Flora Germanica, och väntade han varje dag svar om akade­	 mien ville odödliggöra honom genom att låta växten få bära	 namnet, som i sin helhet skulle lyda: Chenopodium molle ß	 Wennerstrœmianum. Vid dödsbädden var han tankspridd,	 nästan frånvarande, ovänlig närapå, ty han hade just fått	 akademiens jakande svar, och det grämde honom att icke han	 kunde glädja sig och sin hustru än mer, med den stora nyheten.	 Ty hon hade endast sina tankar på himmelen och på sina barn.	 Att nu komma och redogöra för henne om ett krokhårigt	 blomfoder, föreföll honom själv löjligt; men, försvarade han sig,	 det var icke frågan om ett krokhårigt eller rakhårigt blomfoder,	 det var frågan om en vetenskaplig upptäckt, och vad mer var,	 om hans framtid, om hans barns framtid, då ju fadrens ära var	 deras bröd.	 När hustrun var död om aftonen, föll han i djup gråt; han	 hade icke gråtit på många, många år. Han kände alla dessa	 fasans samvetskval över begångna, låt vara små, oförrätter, ty	 han var en förträfflig, exemplarisk äkta man, han kände ånger	 och blygsel över sin ovänlighet, sin tankspriddhet dagen förut,	 och i ett ögonblick av tomhet, fick han upp ögonen för det	 lumpet själviska i sin vetenskap, vilken han inbillat sig ha varit	 för mänskligheten. Men dessa rörelser räckte icke länge. Det	 var som att glänta i en dörr med fjäder på; den slog strax igen,	 
	 och följande morgon sedan han skrivit formulär till begrav­	 ningskorten, satte han sig och skrev en tacksamhetsadress till	 Vetenskaps-Akademien i Berlin. Därpå återgick han till arbetet	 ner i Akademien. När han kom hem om middan, ville han gå in	 till sin hustru och tala om sin glädje, ty hustrun hade alltid	 varit honom den trognaste vännen i sorgen, och den enda livet	 skänkt honom, som icke var avundsjuk på hans framgångar.	 Nu kände han en stor saknad efter denna vän, av vilken han	 alltid, alltid kunde påräkna »medhåll» som han sade, som	 aldrig sade honom emot, emedan hon inte visste vad hon skulle	 säga emot, då han bara gav henne de praktiska resultaten av	 sina forskningar. Ett ögonblick tänkte han göra bekantskap	 med sonen; men de kände icke varandra, och fadern fann sig	 alltid i den ställning mot sonen, som en officer mot sin soldat.	 Hans rang förbjöd honom ett närmande, och sonen var honom	 för övrigt något misstänkt, emedan denne hade ett skarpare	 huvud än fadern och även därför att han läst en hel hop nyare	 böcker, dem fadren icke kände, varav stundom kunde inträffa	 att fadren, professorn, satt som en okunnig inför sonen, gymna­	 sisten. Vid sådana tillfällen måste fadren antingen yttra sitt	 förakt över de nya dumheterna eller också begagna maktspråk	 och säga att skolpojkar skulle läsa över sina läxor. Då kunde	 hända att sonen svarade med att förete en »läxbok», och då	 blev professorn ursinnig, menade att de nya läroböckerna voro	 »åt helvete».	 Fadren slöt sig in i sina herbarier och sonen gick sin väg för	 sig.	 De bodde på Norrtullsgatan till vänster från Observatorie­	 planen. Ett litet envånings stenhus omgivet av en vidsträckt	 trädgård som förr i tiden tillhört Gartnersällskapet hade genom	 arv tillfallit professorn. Men som han studerade den deskrip­	 tiva botaniken utan att bry sig om den vida intressantare	 växtfysiologien och morfologien, vilken i hans ungdom ännu	 låg i sin linda, var den levande naturen för honom nästan	 främmande. Han lät därför trädgården med dess många härlig­	 heter växa igen och förfalla, samt arrenderade ut den åt en	 trädgårdsmästare mot villkor att han och hans barn skulle få	 behålla vissa friheter. Sonen begagnade trädgården som park;	 
	 njöt av dess natur som natur, sådan den var, utan att bry sig	 om att taga den vetenskapligt.	 Hans karaktär var som en illa gjord kompensationspendel:	 för mycket av modrens mjuka metall, för litet av fadrens hårda.	 Därför slitningar och ojämn gång. Än ytterligt känslofull, än	 hård, skeptisk. Modrens död tog honom mycket djupt. Han	 sörjde henne så, att hon blev i hans minne apoteoserad såsom	 inbegreppet av allt gott, skönt och stort. Sommaren som följde	 därpå, tillbragte han med grubblerier och romanläsning. Men	 sorgen, och sysslolösheten icke minst, hade skakat om hela	 hans nervliv och satt hans fantasi i verksamhet; tårarne hade	 varit som ett varmt aprilregn vilket väcker fruktträden så att de	 narras gå i blom för att sedan frysa i majfroster innan befrukt­	 ningen är fullbordad. Han var femton år, den tidpunkt då	 kulturmänniskan är manbar och mogen att ge liv åt kommande	 släkten, varifrån hon hindras av brist på föda åt ungarne. Han	 stod sålunda i begrepp att inträda i det, minst tioåriga marty­	 rium som den unge mannen har att genomgå under strider mot	 den allsvåldiga naturen, innan han får tänka på att förvärva	 rättighet att uppfylla naturens lag.	 
	 
	 
	 
	 Det är i pingsttiden en varm middag. Äppelträden stå vita av	 blom som naturen med slösande frikostighet vräker ut. Vinden	 skakar kronorna och frömjölet yr omkring i luften; somt kom­	 mer till sin bestämmelse och väcker liv, somt faller på jorden	 och förgås. Vad bryr sig den oändligt rika naturen om en	 handfull mjöl mer eller mindre! Och när blomman är befruk­	 tad, fäller hon sina skära blad som snart ligga vissna på	 sandgången, tills de ruttna vid nästa regn, upplösa sig, gå ner i	 jorden och stiga upp igen genom saven för att åter bli blom och	 den gången kanske frukt. Men nu börjar striden: de som varit	 nog lyckliga att komma åt solsidan de gå till; fruktämnet sväller	 och om icke frost inträffar blir det snart fruktkart; men de som	 råkat komma åt norr, alla stackare som sitta i skuggan av de	 
	 andra och aldrig få se solen de vissna och falla av och träd­	 gårdsmästarn krattar ihop dem och kör dem i skottkärran upp	 till svingården. Och nu står äppelträdet med grenarne tyngda	 av halvmogen frukt, små trinda gullgula kartar med rosenröda	 kinder; nu gäller en ny strid; få de alla leva, då brista grenarne	 av tyngden och trädet dör. Därför kommer stormen! Då gäller	 det att ha starka skaft och kunna hålla sig kvar; ve de svaga, ty	 de voro dömda till undergång. Så kommer viveln. Den har	 också fått liv och har en skyldighet mot sitt kommande släkte!	 Och så äta larverna upp äpplet ända till skaftet och så faller det	 ner på sandgången. Men masken har smak, och den väljer de	 starkaste och sundaste, ty eljes skulle det bli för många starka i	 livet, och då blev kampen alltför livlig.	 Men i kvällsstunden när mörkret kommer, då börja djurens	 dunkla begär att vakna. Nattskärran lägger sig på den ny­	 grävda varma trädgårdssängen och lockar sin make. Vilken?	 Det få hanarne avgöra!	 Och huskattan smyger mätt och varm ut från spiselvrå efter	 att ha druckit sin nysilade aftonmjölk och trampar försiktigt	 mellan narcisser och gula liljor, rädd att bli våt och ruggig av	 daggen innan älskaren kommer. Och så luktar hon på den	 nyspruckna lavendeln, och så lockar hon. Från grannens plank	 kommer den svarta katten bred i ryggen som en mård, och han	 svarar på locket; men så kommer trädgårdsmästarens trefär­	 gade katt från ladugården, och nu blir det strid. Den svarta,	 mjuka matjorden yr omkring dem, och nysådda rädisor och	 spenatplantor ryckas ur sin stilla sömn och sina starka fram­	 tidsdrömmar. Den starkaste segrar och honan väntar neutral	 på att mottaga segrarens frenetiska omfamningar. Den beseg­	 rade flyr för att söka en ny strid, där han är den starkaste.	 Och naturen ler, nöjd, ty den vet icke av annan trolöshet än	 den mot hennes bud, och hon ger den starkare sin rätt, ty hon	 vill ha starka barn, om hon så skall döda den lilla individens	 »oändliga» jag. Och intet pryderi, inga betänkligheter, inga	 bekymmer för följderna, ty naturen ger alla mat – utom männi­	 skan.	 Han gick ut i trädgården, sedan supén var slut och fadren	 satt sig vid sängkammarfönstret att röka pipa och läsa aftontid­	 
	 ningar. Han gick fram åt gångarne och kände alla dessa dofter	 som växten endast sprider när han står i blom, det finaste och	 starkaste destillat av eteriska oljor som skola i sig koncentrera	 individens hela kraft för att höja sig till släktrepresentant. Han	 hörde myggens bröllopssång över lindarne, klagande som en	 sorgesång för vårt öra, han hörde nattskärrans spinnande lock­	 toner, kattornas brånande skrik, som om döden och icke livet	 skulle skänka arv; tordyvelns surrande, nattfjärilns flaxande,	 läderlapparnes pip.	 Han stannade framför ett narciss-stånd, bröt en blomma och	 luktade på den tills tinningarne bultade. Han hade aldrig sett	 så noga på den blomman. Men förleden termin hade han i	 Ovidius läst om den sköna ynglingens förvandling till narcis­	 susblomman. Han hade icke funnit någon vidare mening i	 denna myt. En yngling som av obesvarad kärlek, får denna	 brånad vänd mot sig själv och slutligen förtäres av lågan	 förälskad i sin egen bild som han ser i källan! Nu, när han	 betraktade dessa vita kalkblad, dessa bägarblad vaxgula som	 en sjuklings kinder, och med dessa fina röda strimmor som dem	 man ser på en lungsiktig, där blod sprängts ut i hudens yttersta	 finaste kärl, under trycket av en upprepad hosta, kom han att	 tänka på en kamrat i skolan, en ung adelsman som gått som	 sjökadett om sommaren och vilken hade detta utseende.	 När han luktat länge på blomman försvann den starka nejlik­	 lukten och lämnade en äcklig såpaktig stank efter sig som	 kväljde honom.	 Han vandrade framåt tills gången krökte in åt höger under	 en välvd allé av huggna almar. I halvdunklet såg han längst	 fram i perspektivet den stora gröna slänggungan som rörde sig	 fram och åter. På bakbrädan stod en flicka och satte den i gång	 genom att böja knäna och kasta kroppen framåt under det att	 hon höll i sidostängerna med upplyftade armar. Det var träd­	 gårdsmästarens dotter som gått fram i påskas och nyss fått lång	 klänning. Men i kväll hade modren låtit henne ta på en halv­	 lång som hon skulle slita ut hemma. När hon fick se den unge	 herrn blev hon först generad över att hon visade strumporna,	 men hon stod kvar; och herr Theodor gick fram och såg på	 henne.	 
	 – Stå inte där, herr Theodor, sade flickan som fick gungan i	 full fart.	 – Varför får jag inte stå här, svarade denne, som kände	 draget av hennes fladdrande kjolar fläkta om sina heta tin­	 ningar.	 – Fy nej, sade flickan.	 – Får jag komma in, skall jag gunga Augusta, sade herr	 Theodor och kastade sig med fart in i gungan.	 Och så stod han mitt emot henne inne i gungan. Och när	 gungan gick upp, svepte hennes klänning om hans ben, och när	 den gick ner stod han lutad över henne och såg henne rätt in i	 ögonen som lyste av rädsla och behag; och den tunna bomulls­	 koftan smög tätt efter de unga brösten som skarpt tecknade sig	 under det randiga kattunet; och hennes mun stod halvöppen så	 att de vita friska tänderna logo emot honom som om hon ville	 bita honom eller kyssa honom. Allt högre gick gungan, ända	 tills hon slog emot lönnens högsta grenar. Då uppgav flickan	 ett anskri och föll i hans armar, så att han måste sätta sig på	 bänken. När han kände den mjuka varma kroppen rycka och	 på samma gång trycka sig mot hans gick det som ett elektriskt	 slag genom hela hans nervsystem, det svartnade för hans ögon	 och han skulle ha släppt henne om han icke känt hennes	 vänstra bröst mot sin högra överarm. Gungan saktade. Hon	 sprang upp och satte sig på bänken mitt emot. Och så sutto de	 och sågo ner, men vågade icke se varandra i ansiktet. När	 gungan stannat, steg flickan ur och låtsades svara på någon	 som icke ropat henne; och herr Theodor blev ensam.	 Blodet sprang i hans ådror. Han kände sin livskraft fördubb­	 lad. Men han visste icke klart vad som hänt. Han föreställde sig	 dunkelt han var en elektrofor vars positiva elektricitet under en	 urladdning förenat sig med den negativa. Och detta under en	 svag, till det yttre kysk, beröring med en ung kvinna. Sådant	 hade han icke erfarit då han till exempel under brottningslekar	 på gymnastiken hållit kamrater hårt omfamnade. Han hade	 sålunda känt det kvinnligas motsatta polaritet och han erfor nu	 vad det ville säga att vara man. Och han var man. Icke en	 brådmognad, som genom våld på naturen, kommit att slå ut	 för tidigt, ty han var en stark, härdad, frisk yngling.	 
	 När han nu vandrade i gångarne, kände han också nya	 tankar stiga upp. Livet tycktes honom allvarligare, känslan av	 plikt och skyldighet trädde fordrande fram. Men han var en­	 dast femton år. Han var icke konfirmerad än, kunde ännu icke	 på många år inregistreras i samhället och följaktligen icke	 tänka på att föda sig, mycket mindre en kvinna och barn. Hans	 allvarliga sinnesförfattning lockade honom nämligen icke till	 några tankar på lösaktighet, utan kvinnan var för honom något	 för livet; hans andra pol, hans komplement. Nu var han andli­	 gen och kroppsligen mogen för att gå ut i världen och skaffa sig	 bröd. Vad hindrade honom? Hans uppfostran som icke lärt	 honom något nyttigt; hans sociala ställning som förbjöd honom	 gå ner till handarbetet; kyrkan, som icke fått hans ed på att	 vara prästerskapet trogen; staten, som icke fått hans ed på att	 vara Bernadotte och Nassau trogen; skolan, som icke ännu fått	 dressera honom för att vara mogen för universitetet, överklas­	 sens hemliga ordensförbund mot underklassen; ett helt berg av	 fånigheter låg över honom och hans ungdom. Det var för	 honom, nu sedan han kände att han var man, såsom om hela	 den förestående uppfostran var ett institut, där han skulle	 kastreras först innan man vågade släppa honom in i harem, där	 en manbarhet skulle varit farlig, ty någon annan idé i allt detta	 kunde han ej upptäcka. Så försjönk han åter ner i sitt nuvaran­	 de tillstånd av omyndig. Han tyckte sig vara en planta av	 bleksallat som man binder ihop och sätter under en blomkruka,	 för att den skall bli så vit och mör som möjligt och för den skull	 hindras att i solljuset få skjuta gröna blad, gå i blom, och minst	 av allt, gå i frö.	 Under dessa tankar gick han av och an på trädgårdsgång­	 arne tills klockan tutade tio i Adolf Fredrik. Då vände han åter	 till byggningen för att gå upp och lägga sig. Men farstudörren	 var stängd. Han måste knacka på kökskammarfönstret. Huspi­	 gan kom i underkjolen och öppnade och han kunde se hennes	 bara axlar över linnet som fallit ner.	 Allt svärmeri försvann i ett ögonblick och han ville ta fatt i	 henne, trycka hennes bröst, para sig, med ett ord, ty nu var	 kvinnan endast hona för honom. Men flickan hade kommit in	 och slagit igen dörren efter sig. Då skämdes han och gick upp	 
	 på sin kammare.	 Väl kommen upp öppnade han fönsterna, doppade huvudet i	 handfatet och tände sin lampa.	 När han kom i säng tog han fram Arndts Andliga Morgon­	 röster, vilka han ärvt av sin mor, och av vilka han alltid läste en	 stump om kvällarne, för mera säkerhets skull, ty om morgnarne	 var tiden knapp. Med boken väcktes tankarne på kyskhetslöftet	 som han givit modren, och så fick han ont samvete. En fluga	 som kom in på lampglaset och med brända vingar snurrade på	 nattduksbordet, ledde hans tankar på annat, ut i det obe­	 stämda, och sedan han lagt bort Arndt, tände han en cigarr.	 Han hörde hur fadren drog av sig stövlarne i sängkammaren på	 nedra botten; hur han knackade ur pipan mot kakelugnskran­	 sen; slog i ett glas vatten ur karaffinen, och gjorde sig i ordning	 att gå i säng. Så tänkte han hur ensamt denne skulle känna det	 nu då hans hustru var borta. Förr kunde han höra genom	 trossbotten huru de förtroligt samspråkade med halv röst om	 saker som de alltid voro ense om; men nu hördes icke någon	 röst mer; endast de döda ljuden av en människas styrande och	 ställande om sin person, vilka likt figurerna i en rebus måste	 ställas i hop för att få något liv av dem.	 Slutligen lade han bort cigarren, släckte lampan och läste	 tyst Fader Vår, men kom inte längre än till femte bönen förr än	 han somnade.	 Mitt i natten vaknade han i en dröm. Han hade haft träd­	 gårdsmästarns flicka i sina armar. Var och när mindes han ej,	 ty han var alldeles bedövad och han föll strax i sömn igen.	 På morgonen var han tungsint och hade huvudvärk. Föll åter	 in i sina tankar på framtiden, vilken låg tungt över honom och	 tryckte kvävande på hela hans tillvaro. Han såg med fruktan	 huru sommaren gick, vilken med lovets slut åter skulle sätta	 honom i det förnedringstillstånd som skolan erbjöd, där varje	 hans tanke skulle dödas under andras, där självverksamheten	 hjälpte till intet, då endast ett bestämt antal förflutna år kunde	 föra honom fram till målet. Det var som att göra en resa på ett	 godståg; lokomotivet måste stå så och så länge på stationerna,	 och när ångtrycket blev för starkt av brist på kraftförbrukning,	 måste man öppna säkerhetsventilen. Trafikstyrelsen hade upp­	 
	 gjort tabellen och man fick icke komma för tidigt till stationer­	 na. Det var huvudsaken.	 Fadren såg att sonen bleknade och blev mager, men det	 trodde han var av sorg efter modren.	 
	 
	 
	 
	 Så kom hösten. Först med skolan. Han hade under sommarens	 ensliga umgänge med vuxna människors liv och strider i ro­	 manerna blivit van att betrakta sig som en vuxen. Nu kommo	 lärarne och duade honom. Kamrater, pojkar som ännu icke	 respekterade den kroppsliga friheten, tilläto sig handgriplig­	 heter, vilka nödgade honom till dylika. Och denna bildnings­	 anstalt som skulle förädla honom till inträde i samhället, vad	 lärde den, och huru förädlade den. Läroböckerna voro endast	 samt och synnerligen skrivna under överklassens kontroll och	 gingo alla ut på att få underklassen att tillbedja överklassen.	 Lärarne talade ibland med rörelse till lärjungarne om huru	 otacksamma de voro; de visste icke vilka fördelar deras föräld­	 rar gav dem genom att skänka dem denna bildning som så	 många fattiga fingo försaka. Nej, i sanning, de unga voro icke	 nog fördärvade ännu att kunna genomskåda hela denna gräns­	 lösa utsträckning av bedrägeriet och dess fördelar. Gav under­	 visningen någon enda gång en ren glädje genom det undervi­	 sade själv? Nej! Därför måste lärarne oupphörligen vädja till	 lärjungarnes lägre passioner, ambitionen (ett snyggare namn	 på den lumpna äregirigheten att vara högre skattad än de	 andra), intresset, fördelarne!	 Vilken eländig maskerad denna skola! Icke en enda av yng­	 lingarne trodde på välsignelsen av att uppräkna hatade ko­	 nungar, lära sig obrukbara språk, att bevisa axiomer, definiera	 självklara saker, räkna ståndarknappar på örterna och led­	 gångarne på insekters bakben, för att slutligen icke veta mer än	 att de hette så och så på latin. Huru många långa timmar	 försattes icke för att förgäves söka vetenskapligt dela en vinkel i	 tre lika stora delar, då det kunde »ovetenskapligt» (d.v.s.	 praktiskt) göras på en minut med en gradskiva.	 
	 Vilket förakt för allt som var nyttigt! Systrarne, som läste	 Ollendorffs Franska Grammatika, de kunde tala franska efter	 två års förlopp, gymnasisterna kunde inte säga ett ord efter sex	 år. Och med vilket överhögt medlidande de uttalade ordet	 Ollendorff, såsom inbegreppet av allt dumt, som var gjort	 sedan världen skapades.	 Men när systrarne begärde en förklaring och frågade om icke	 språket var gjort för att uttrycka människans tankar, då svara­	 de den unge sofisten med en fras, lånad av en lärare som sett	 den citeras såsom Talleyrands: Nej, språket är gjort för att	 dölja människans tankar. Detta kunde naturligtvis inte en ung	 flicka fatta, ty sina infamier förstå männen att dölja, men hon	 trodde att brodern var rysligt lärd och hon disputerade icke	 vidare.	 Och så den förfalskande estetiken, som kastade sin slöja av	 lånad glans, falsk skönhet över alltsammans. »Stå stark du	 ljusets riddarvakt», fick man lära sig sjunga, »med mod på dina	 skilda banor!» Vilken riddarvakt, med adelsbrev, studentbrev,	 falska attester allesamman, efter vad de själva kunde inse; åt	 ljuset, det vill säga åt överklassen, som hade sitt förfärliga	 intresse av att hålla underklassen i mörker genom skolor och	 religion. »Och framåt framåt på ljusets bana!» Alltid kallades	 saken vid omvänt namn! Naturligtvis därför att då en »under­	 klass» skulle komma med ljus, det då skulle vara preparerat att	 få det till att han kom med mörker! Du unga »friska» kämpa­	 här! Så friska de voro, alla dessa enerverade, av sysslolöshet,	 otillfredsställd drift, äregirighet, förakt för alla som icke hade	 råd att bli studenter! O, de överklassens poeter, som ljugit så	 vackert! Voro de bedragare eller bedragne?	 Vad talade alla dessa ynglingar om i vardagslag? Om stu­	 dierna? Aldrig! På sin höjd om ett betyg! De talade om lider­	 lighet. Från morgon till kväll! Om möten med flickor; om	 biljardspel, om punsch, om könssjukdomar som de hört omta­	 las av äldre bröder. De gingo om middagarne och »togo para­	 den», och den som då var mest försigkommen, han kunde säga	 namnen på löjtnanten och tala om var dennes flicka bodde. En	 gång hade två av »ljusets riddarvakter» i sjätte klassen, helt	 naivt gått upp på Hasselbacken, mitt på blanka sommarmid­	 
	 dan med två prostituerade kvinnor och satt sig öppet ute på	 verandan att äta middag. De blevo för sin naivetet relegerade	 från läroverket. Att det icke var för lastbarhet, kunde man sluta	 därav att de ett år därefter togo studentexamen, sålunda vin­	 nande ett helt år, och att de efter slutade studier i Uppsala,	 sändes till en av Europas huvudstäder att vid Ambassaden	 representera de förenade Konungarikena Sverige och Norge.	 I en sådan omgivning frampinade unge herr Theodor sin	 bästa ungdom. Han hade genomskådat sveket, men icke kunde	 han bryta med det! Hur skulle det gå till? frågade han ofta sig	 själv, men fick intet svar. Han blev naturligtvis medbrottslig	 och lärde sig tiga!	 Konfirmationen blev för honom ett spektakel såsom skolan	 varit. En ung pastorsadjunkt som var läsare, skulle i fyra	 månaders tid lära honom Lutheri Katekes, honom som läst	 teologi, isagogik, dogmatik, nya testamentet på grekiska och så	 vidare. Men den stränga pietismen med dess fordran på san­	 ning i livet och levernet kunde icke undgå att göra sitt intryck	 på honom.	 Det var en novembermorgon de voro kallade till kyrksalen	 för att skrivas upp. Herr Theodor befann sig, helt oväntat	 såsom medlem av en helt annan krets än den han dagligen i	 skolan hade omkring sig. När han trädde in i samlingsrummet,	 möttes han av blickar från väl hundra par ögon, vilka alla sågo	 på honom såsom på en fiende. Där voro tobaksbindare från	 Ljunglöf, sotaregossar, lärgossar från alla yrken. De tycktes nog	 också vara fiender sinsemellan, ty de kastade öknamn åt varan­	 dra, men denna fiendskap mellan yrkena var mera tillfällig; och	 huru de än kivades så hängde de ändock ihop. Han kände en	 underlig kvävande luft slå emot sig, och i det hat varmed han	 kände sig hälsad, låg även ett förakt, baksidan av en viss	 respekt eller avund. Han såg sig förgäves omkring efter någon	 kamrat, någon likasinnad, likaklädd. Det fanns ingen. Försam­	 lingen var fattig och de rike sände sina barn till Tyskan som då	 var på modet. Det var folkets barn; det var underklassen, med	 vilken han nu inför Herrans altare skulle råkas såsom jämlike.	 Han frågade sig själv vilken avgrund som egentligen skilde	 honom från dessa? Voro de icke kroppsligen lika begåvade som	 
	 han? Jo, bättre kanske, ty alla förtjänade de redan sitt bröd,	 och en del kunde till och med hjälpa gamla föräldrar! Voro de	 sämre utrustade på förståndets vägnar? Det kunde han inte	 påstå, ty han hörde dem, under form av speord, kasta de	 skarpaste iakttagelser omkring sig; de kunde säga radikala	 kvickheter, som han endast av högfärd avhölls från att belöna	 med ett skratt; och när han tänkte på alla dumbommar han	 hade till kamrater i skolan kunde han icke få ett bestämt streck	 mellan sig och dem. Men det fanns där! Var det de fula	 kläderna, de fula ansiktena, de grova händerna? Ja delvis var	 det nog det? Och han kände i synnerhet deras fulhet stöta sig!	 Men voro de sämre därför att de voro fula?	 Han hade en florett med sig, ty han skulle på fäktlektion på	 middagen. Denna ställde han i en vrå för att den icke skulle	 ådraga sig någon obehaglig uppmärksamhet. Men den var	 redan observerad. Ingen visste egentligen vad det var för en	 tingest, men de förstodo att den föreställde ett vapen. Några av	 de djärvaste gjorde sig ärende bort i vrån för att undersöka den.	 De petade på lindningen om fästet, skrapade med naglarne på	 parerplåten, böjde på klingan, fingrade på den lilla bollen av	 handskskinn. Det var som att se harar nosa på en bössa som de	 skulle ha hittat i skogen. De förstodo icke vartill den skulle	 användas men de kände att det var något fientligt, som hade ett	 dolt ändamål. Slutligen kom en gördelmakarlärling, vars bror	 var livgardist, fram till de nyfikna och avgjorde genast frågan:	 kan ni inte se att det är en sabel, era snorgersar! Och därmed	 kastade han en blick av respekt på herr Theodor, en blick också	 av hemligt förstånd som om han sagt: Vi förstå det där vi!	 Men det såg en repslagargosse, vilken en gång varit på	 artillerit för att bli trumpetare, och som han ansåg sig förbi­	 gången vid domens fällande, kunde han icke hålla mun utan	 förklarade att de skulle få bita honom i ryggen om det inte var	 en värja! Följden härav blev ett slagsmål som förvandlade hela	 kyrksalen till en enda stor hundgård rykande av damm och fyllt	 med tjut.	 Då öppnas dörren och där står pastorsadjunkten. En ung,	 blek, mager karl, med utslag i ansiktet och urvattnade blå	 ögon. Han gav först till ett anskri. Vilddjuren upphörde att	 
	 slåss. Därpå gav han över en utgjutelse om Jesu dyra blod och	 den Ondes makt över hjärtan. Slutligen fick han alla hundra	 pojkarne att sätta sig på bänkar och stolar. Men nu var han	 alldeles andfådd och rummet fullt av upprivet damm. Han	 kastade en blick uppåt fönsterventilen och sade med matt	 stämma: öppna luckan. Men det var som att väcka stormen	 igen. Tjugofem pojkar störtade upp och slogo ihop i en hög vid	 fönstret för att få fatt i snöret till ventilen.	 – Gå och sätt er! gav prästen till i ett nytt anskri och sprang	 upp efter käppen.	 Nytt lugn för ett ögonblick. Prästen tänkte ut ett mera	 praktiskt sätt att utan batalj få opp luckan.	 – Du, sade han, och pekade på en liten skrämd stackare, gå	 och öppna luckan!	 Den lille gick fram till fönstret och sökte lösa upp det sam­	 mandragna snöret. Under andlös tystnad avvaktade försam­	 lingen resultatet, då en stor pojke i sjömanskläder, vilken nyss	 kommit hem från Spanien med briggen Carl Johan, förlorade	 tålamodet:	 – Här ska ni djävlar i min själ se på en gosse som kan, sade	 han, och, i en blink hade han kastat av sig i skjortärmarne,	 äntrat fönsterbrädan, dragit upp sin kniv och skurit av snöret –	 – Kapa gajet bara! hann han säga innan prästen fick tid att	 uppge ett nytt anskri såsom en hysterisk kvinnas och därmed	 bokstavligen skrämde ner sjömannen, vilken bedyrade, att »fal­	 let hade skäggat sig» och att ingenting annat var att göra än att	 »kapa».	 Prästen var alldeles utom sig. Icke hade han, han kom från	 en stilla landsbygd, dock kunnat tro att en ungdom kunde vara	 så djupt fördärvad, sjunken i osedlighet, i synd, och på förtap­	 pelsens väg så långt kommen som denna. Och så en lång	 historia om Jesu dyra blod.	 Det var ingen som förstod vad han sade, ty de hade icke	 något begrepp om sjunka, då de egentligen aldrig varit uppe.	 Församlingen visade därför en stor likgiltig köld. Prästen fort­	 for att tala om Jesu dyra sår, men ingen tog åt sig, ty ingen	 visste sig ha sårat någon Jesus. Han försökte nu med djävulen,	 men den hade ingått så i deras umgängesspråk som ett talesätt,	 
	 så att den icke heller gjorde något intryck. Slutligen hittade han	 det rätta! Han talade om den till våren stundande konfirma­	 tionen. Han erinrade om föräldrarne som väntade att få föra	 sina barn ut i livet; men när han kom på tal om husbönderna	 som icke ville ge någon anställning om de icke voro konfirme­	 rade, då var han oemotståndlig, och det var icke en som icke	 förstod konfirmationens djupa betydelse. Nu var han sann och	 nu förstodo honom alla unga sinnen. Till och med de vildaste	 blevo spaka.	 Och så börjades uppskrivningen! Hu! så många bristfälliga	 prästbetyg. Hur skulle de kunna komma till Jesus när deras	 föräldrar icke voro vigda; huru skulle de få komma till syn­	 darnes nådabord när fadern var straffad första resan. Hu!	 Sådana syndare!	 Herr Theodor var djupt skakad av alla dessa offentliga	 skymfar som utdelades. Han ville blunda, men han kunde det	 icke. När han slutligen kom fram med sitt prästbetyg och	 adjunkten läste: Sonen Theodor född den och den dagen det	 och det året av: Föräldrarne: Professorn och Riddaren ..., då	 gick ett svagt solsken över adjunktens anlete och han nickade	 vänligt när han frågade: Hur står det till med pappa? Och så	 drog en slöja av vemod över hans vitgula anlete, när han såg att	 modren var död, vilket han visste förut; och ett kärälskligt,	 beklagande gråtfullt: »Hon var ett Guds barn, hon», liksom	 talat till sig själv, undföll honom såsom en förebråelse mot	 »pappa», som bara var Professor och Riddare. Därpå fick herr	 Theodor gå!	 När han kom ut, tyckte han sig ha varit vittne till något som	 han aldrig trott att det fanns. Voro dessa ynglingar så djupt	 sjunkna därför att de begagnade svordomar och grova ord som	 alla hans kamrater, hans far, hans farbror och hela societeten	 begagnade sins emellan! Vad var det för sedefördärv som här	 talades om? De voro ystrare än andra bortskämda barn, därför	 att de voro starkare. Att deras prästbetyg voro så bristfälliga,	 var det barnens fel? Hans far hade aldrig stulit, men icke	 behöver man stjäla då man har sex tusen kronors lön och får	 göra precis så mycket man vill. Det hade ju varit en löjlighet	 eller en abnormitet, om han stulit.	 
	 Och så gick herr Theodor till skolan igen, och där kände han	 vad det ville säga att ha fått uppfostran; ty här chikanerades	 ingen för en liten fåt; här fick man ha sina och föräldrarnes	 svagheter tämligen i fred; här var man bland likar och alla	 förstodo varandra.	 Och därefter »tog man paraden», och smög in på ett kafé för	 att få en likör och så gick man på fäktsalen. Och när han här av	 löjtnanten titulerades herre, såg alla dessa ynglingar med smi­	 diga lemmar, fria later och glada miner, alla vissa om att en	 god middag väntade dem hemma, då kände han att det fanns	 två världar i livet, en över- och en under-, och då tog det i	 honom såsom ett ont samvete när han tänkte tillbaka på den	 mörka kyrksalen och de trista människobarnen, vilkas alla sår	 och hemliga brister så obarmhärtigt granskades under försto­	 ringsglas, för att de skulle bli delaktiga av den sanna ödmjuk­	 heten, utan vilken överklassen icke skulle få ha sina glada	 svagheter i fred. Och därmed hade något oharmoniskt kommit	 in i hans liv.	 
	 
	 
	 
	 Huru än herr Theodor kastades emellan sin naturliga trängtan	 till livets halvkända lockelser och sin nyförvärvade benägenhet	 till att vända hela livet ryggen och rikta sin håg mot himmelen,	 svek han aldrig sitt löfte till modren. De upprepade samkvämen	 i kyrkan med läskamraterna och prästen förfelade icke att göra	 sitt intryck på honom. Han var stundom dyster, och grubblan­	 de, och kände att livet icke var som det borde vara. Det kändes	 som om något oerhört brott var begånget en gång i tiden och	 som om detta nu höljdes i massor av bedrägeri; han kände sig	 som flugan inrullad i spindelns nät; varje försök att riva ett hål	 åtföljdes av en ny inrullning med en ny kvävning.	 En afton, ty prästen begagnade alla effekter för att imponera	 på de unges hårda sinnen, hade de haft läsning ner i kyrkans	 kor. Det var fram i januari månad. Två gaslågor lyste matt upp	 koret och visade altarets marmorfigurer i gräsligt förvridna	 proportioner. Hela den stora kyrkan med sina två varandra	 
	 korsande tunnvalv i halvskymning. I fonden längst bort såg	 man orgelns blanka tennpipor kasta svaga reflexer av gaslå­	 gorna från koret; och änglarne ovanför blåste till domen i sina	 basuner, men syntes nu blott som mörka hotande övernaturligt	 stora människofigurer. Korsgångarne slutade i fullständigt	 mörker.	 Prästen hade hållit en utläggning på sjätte budet. Han hade	 talat om hor inom och utom äktenskapet. Huru hor bedrevs	 mellan äkta makar, det kunde han icke redogöra för, oaktat	 han själv var gift, men utom äktenskapet det hade han reda på.	 Så kom han till kapitlet om självbefläckelse. När han nämnde	 ordet, gick det som en susning genom ynglingaskaran och med	 vita kinder och håliga ögon stirrade de på honom som om de	 sett ett spöke. Så länge han talade om helvetets straff voro de	 tämligen lugna, men när han började läsa berättelser ur en bok	 om huru ynglingar dött vid tjugofem års ålder med förstörd	 ryggmärg såsom Guds barn, då sjönko de ihop på bänkarne	 och kände golvet gunga under sig. Slutligen talade han om en	 historia om en gosse som vid tolv års ålder kom på dårhus, och	 vid fjorton år avled i tron på sin Frälsare. Då var det som att se	 ett hundra opptvättade lik gillrade på stänger. Botemedlet mot	 detta onda, det var endast ett, endast ett, Jesu dyra sår. Någon	 detaljerad uppgift på huru de skulle användas mot för tidig	 manbarhet avgav han ej. Emellertid skulle man avhålla sig från	 att dansa, gå på teatern, besöka lekstugor och framför allt	 avhålla sig från kvinnor, det vill säga motsatsen av vad man i	 själva verket borde göra. Om lasten var en dräpande motsägel­	 se av samhällslagens proklamation att mannen först vid tjugo­	 ett år är manbar, det lämnades åt tystnaden. Om den kunde	 förhindras genom tidigare äktenskap, genom att skaffa nödtorf­	 tig mat åt alla i stället för kalas åt några, det lämnades därhän.	 Resultatet blev, att man skulle kasta sig i Jesu armar, det vill	 säga gå i sektkyrkor, avhålla sig från allt bestyr med världen	 och lämna den åt överklassen. Nog av, efter duvningens slut	 bad prästen de fem första på första bänken att stanna. Han	 ville tala vid dem enskilt. Så ville han med alla under hand. De	 fem första sågo ut som livdömda. Deras bröst föllo in i ryggen	 av bristande andhämtning och om man sett noga efter hade	 
	 man kunnat se huru deras hår hade höjt sig ett par centimeter	 på rötterna och hur det låg fuktigt över den kadaverösa hud­	 svålen. Allt blod hade lupit från ögonbäddarne och som två	 runda glaskulor insydda i handskskinn syntes ögongloberna,	 orörliga, tvekande mellan att krypa ut i en bekännelse eller gå	 in och gömma sig med en djärv lögn.	 Bönen lästes och sången om Jesu sår sjöngs men i kväll	 sjöngs den som av lungsiktiga och avtystnade stundom eller	 avbröts av en torr hosta som av törstiga. Så började de att gå.	 En av de fem försökte smyga sig ut, men återkallades av	 magisterns: stanna du.	 Det var ett fruktansvärt ögonblick. Herr Theodor, som satt	 på första bänken var med bland de fem. Han kände sig obehag­	 ligt stämd. Icke därför att han hade någon synd i den meningen	 på sig, men han kände det kränkande i sitt allra innersta för en	 man att sålunda klä av sig. De fyra andra, de satte sig långt	 från varandra; gördelmakarn, som var ibland dem försökte ett	 gyckel, men det fastnade i halsen. De sågo för sig polis, fängel­	 se, hospital, och i bakgrunden dårhuset. De visste icke vad som	 förestod, men att det var som att få ’ris i råstun’ det kände de	 nog. En tröst, en enda i bedrövelsen, var att han, herr Theodor,	 var med. De visste icke varför det var en tröst, men de kände i	 luften att något ont icke kunde hända honom, sonen till en	 professor.	 – Kom in Wennerström, sade prästen, som tänt gasen i	 sakristian.	 Wennerström gick in och dörren stängdes. De fyra sutto på	 var sin bänk och försökte alla möjliga ställningar för att få	 kroppen i vila, men det gick inte.	 Slutligen kom Wennerström ut, förgråten, upprörd, och han	 gick genast sin väg genom kordörren.	 När han kom ut på kyrkogården, som var alldeles igensnöad,	 genomgick han hastigt vad som förefallit därinne. Prästen hade	 frågat om han syndat. Nej, det hade han inte. Hade han	 drömmar? Ja! Drömmar äro lika syndiga, ty de visa att våra	 hjärtan äro onda, och Gud ser till hjärtat. Han rannsakar	 njurar och kommer att döma oss en gång för varje syndig	 tanke, och drömmarne äro tankar. ’Giv mig, min son, ditt	 
	 hjärta, säger Jesus. Gå till Jesus, bed, bed, bed. Vad kyskt, vad	 rent, vad ljuvligt är, det är Jesus! Jesus från början och till slut,	 Jesus mitt allt, mitt liv, mitt hopp, min salighet! Späker köttet	 och varen stadige att bedja, säger Jesus! Gå i Jesu namn och	 synda icke härefter!’	 Han kände sig revolterad, men krossad. Han kunde icke	 hjälpa att han var krossad, och i skolan hade han icke lärt sig	 något sunt förnuft mot den Jesuistiska sofistiken. Att dröm­	 marne voro tankar, skulle han visserligen, med den psykologi	 han läst, vilja modifiera till fantasier, men lika gott, Gud red	 icke på ord! Hans logik sade honom att det låg något emot	 naturen i denna tidiga brånad. Icke kunde han gifta sig vid	 sexton år då han icke kunde försörja en hustru, men han kunde	 icke tänka ut nästa tanke och fråga varför han icke kunde	 försörja hustru, då han var manbar, och hade han det, så skulle	 ändock han stannat mot: samhällslagen, stiftad av överklassen	 och bevakad med bajonetter. Alltså hade naturen blivit på	 något sätt kränkt, då manbarheten inträdde tidigare än förmå­	 gan att skaffa bröd. Detta var depravation! Hans fantasi var	 depraverad, och han ville rena den med försakelse, bön, strid.	 När han kom hem sutto fadren och syskonen till bords.	 Theodor blygdes som en oren inför dem. Fadren frågade som	 vanligt om han hört när de fingo gå fram. Det visste inte	 Theodor. Han åt ingenting om kvällen och föregav illamående.	 Men sanningen var att han icke vågade äta om kvällarne. Så	 gick han upp på sin kammare och satte sig att läsa en skrift av	 Schartau som han fått av prästen. Den handlade om förnuftets	 fåfänglighet. Här, just i den sista punkt där han trodde sig	 kunna komma ur det oklara, här släcktes ljuset. Förnuftet, med	 vilket han stundom erfor ett svagt hopp att kunna taga sig ut ur	 de mörka bergen, även det var synd; mer synd än allt annat, ty	 det reste sig mot Gud, ville begripa det som icke skulle begri­	 pas! Varför ’det’ icke skulle begripas det stod icke, men det var	 väl därför att i samma stund ’det’ var begripet, var bedrägeriet	 upptäckt.	 Han gjorde icke uppror längre, utan gav sig! Innan han gick	 i säng, läste han två morgonröster ur Arndt, hela syndabekän­	 nelsen, Fader Vår och Herre Välsigne Oss. Han var förfärligt	 
	 hungrig, men det kände han med en viss skadeglädje, som om	 hans fiende lidit något ont.	 Så somnade han. Frampå natten vaknade han. Han hade	 drömt att han var på Norrbacka, ätit en tvåriksdalers sexa och	 druckit champagne, samt slutligen gått in i ett enskilt rum med	 en flicka. Så stod hela den förfärliga kvällen för honom igen.	 Han sprang upp ur sängen, kastade lakan och bolster på	 golvet och lade sig på bara tagelmadrassen med endast en tunn	 filt över sig. Han frös och var hungrig, men djävulen skulle	 dödas. Han bad än en gång Fader Vår med några små tillägg,	 på egen hand. Hjärnan började så småningom töcknas, de	 stränga dragen i hans ansikte släppte av, munnen log, och	 luftiga, glada gestalter, lätta sorl, kvävda skratt, takter ur en	 vals, gnistrande glas och öppna levnadsmodiga ansikten, med	 fria blickar som mötte hans; så öppnar sig en dörrgardin;	 mellan röda sidenhängen sticker ett litet huvud fram, munnen	 ler och ögonen lova, bar är halsen till bröstens stigningar,	 axlarne runda som modellerade av en mjuk hand; kläderna	 falla av för hans blickar och han har kvinnan i sina armar.	 När han vaknade slog klockan tre. Han var återigen slagen.	 Nu rev han madrassen ur sängen; föll på knä på kakelugnsste­	 narne och bad med egna ord en brinnande bön till Gud om	 räddning, ty nu kände han att han låg i strid med djävulen i	 egen person. Han lade sig igen på bara sängbotten och kände	 med en egen njutning hur gjordarne skar in i armar, lår och	 skenben.	 Och om morgonen vaknade han i full feber.	 
	 
	 
	 
	 I sex veckor låg han till sängs. När han kom upp var han	 friskare och ty värr starkare än han förut varit. Vilan, den	 utvalda kosten, läkemedlen hade ökat hans krafter, och därför	 blev striden dubbelt så stark efteråt. Men han stridde. Så blev	 han konfirmerad på våren. Det uppskakande uppträdet, då	 överklassen tog ed av underklassen på Kristi Lekamen och	 Blod att den senare aldrig skulle befatta sig med vad den förra	 
	 gjorde, satt länge i honom. Det oförskämda bedrägeriet som	 spelades med Högstedts Piccadon à 65 öre kannan och Lett­	 ströms majsoblater à 1 krona ℔, vilka av prästen utgåvos för	 att vara den för över 1800 år sedan avrättade folkuppviglaren	 Jesus av Nasarets kött och blod föll icke under hans reflexion,	 ty man reflekterade icke den tiden, utan man fick »stäm­	 ningar».	 Året därpå avlade han studentexamen. Studentmössan var	 honom en stor glädje, ty omedvetet kände han sig i den ha fått	 fribrev som överklass. Något inbillade han och hans kamrater	 sig också att de visste, och lärarne förklarade dem mogna i	 vetandet. Men om alla dessa högfärdiga ynglingar åtminstone	 kunnat den gallimatias de skröto med. Hade man hört dem på	 studentsexan där de bedyrade, att de icke kunde fem procent	 av var lärobok de fått betyg på, och huru de försäkrade att de	 ansågo sig ha gjort ett mirakel som gått igenom studentexa­	 men, så skulle en oinvigd haft svårt att tro dem. Och hade man	 vid samma sexa hört några av de yngre lärarne, som nu, då	 skråskillnaden var upphäven och ingen förställning vidare be­	 hövdes, öppet med halvt rusiga gester svära på att det icke	 fanns en lärare i hela kollegiet, som icke kunde bli kuggad i	 studentexamen, då skulle en nykter ha trott att studentexamen	 var ett snöre som kunde efter behag spännas mellan överklass	 och underklass, och då föreföll hela miraklet som ett oerhört	 bedrägeri. Ja det var en lärare som påstod vid bålen att man	 skulle vara idiot för att kunna inbilla sig, att en hjärna kunde	 samtidigt hålla ihop de tre tusen årtal historien innehöll, nam­	 nen på de fem tusen städer som funnos i världen, namnen på	 sex hundra örter och sju hundra djur, benen i människans	 kropp, stenarne i jorden, alla teologiska lärostrider i världen,	 ett tusen franska glosor, ett tusen engelska, ett tusen tyska, ett	 tusen latinska, ett tusen grekiska, en halv million reglor och	 undantag, fem hundra matematiska, fysiska, geometriska, ke­	 miska formler. Han ville åtaga sig bevisa att den hjärnan som	 kunde det, den skulle vara så stor som kupolen på Observato­	 rium i Uppsala. Humboldt kunde till slut inte multiplikations­	 tabellen och professorn i Astronomi i Lund kunde inte divi­	 dera två sex-siffriga hela tal. De trodde att de kunde sex språk,	 
	 och ändå kände de inte mer än fem tusen ord på sin höjd av de	 tjugotusen som deras eget innehöll. Och så talte han om hur	 han hade sett hur de fuskat. Åh! Han kände alla knep! Han	 hade sett hur de skrevo årtal på naglarna, hur de hade böcker­	 na under bordet, och hur de viskade! Men, så slutade han,	 »vad fan ska man göra? Om man inte blundade så fick man	 aldrig några studenter!»	 
	 Om sommaren blev han hemma i trädgården på Norrtulls­	 gatan. Han tänkte mycket på sin framtid, vad han skulle bli.	 De tittar han fått in i den stora Jesuitkongregation, som under	 namn av överklass har stiftat samhället, och vilkens hemlig­	 heter han aldrig kunde genomskåda, gjorde honom missnöjd	 med livet och han ville som präst rädda sig från förtvivlan.	 Men världen lockade honom. Den låg så ljus och klar och det	 starka jäsande blodet ropade på livet. Han slets i sin strid, och	 sysslolösheten gav honom ännu svårare anfäktelser. Hans dys­	 terhet och avtagande hälsa började oroa fadren. Denne insåg	 nog hur det var fatt, men han kunde icke förmå sig att tala vid	 sonen i en så delikat sak. En söndagseftermiddag hade profes­	 sorn sin bror, fortifikationskaptenen hos sig. De sutto i trädgår­	 den och drucko kaffe.	 – Har du sett på Theodor, så förändrad han är? frågade	 professorn.	 – Ja, hans tid är inne, sade kaptenen, jag tror den har varit	 inne länge!	 – Nå, sade professorn, vill du inte tala vid honom, jag kan	 inte, jag!	 – Om jag vore ungkarl skulle jag spela farbrors roll, sade	 kaptenen, men jag skall skicka Gusten på honom! Pojken skall	 ha flickor, annars blir han förstörd. Stark ras, den här Wenner­	 strömska. Va?	 – Ja, sa fadren, jag var färdig vid femton år, men jag hade en	 läskamrat som icke fick konfirmeras därför att han vid tretton	 gjort en läsflicka med barn!	 – Se på Gusten så han ser ut! Djäveln anamma är han inte	 så bred över länd och har såna skänklar som en gammal	 kapten! Han sköter sig han!	 
	 – Jo, jag vet nog vad det kostar, men bättre det än de gå och	 suska ner sig på luder, sade fadren! Vill du be Gusten ta	 Theodor med sig ut och ruska opp honom litet!	 – Ja det ska jag göra, sade kaptenen.	 Och därmed var den saken klar.	 
	 
	 
	 
	 En afton i juli när det var som aldra varmast och allting stod i	 sitt högsta flor, under detta naturens havandeskap då allt som i	 våras befruktades nu håller på att bli frukt, satt herr Theodor	 på sin kammare och drömde. Han hade på väggen slagit upp	 ett stort Kom till Jesus, ett slags ’låt oss inte disputera’ till	 brodern löjtnanten, som då och då gjorde en titt hem från	 Ladugårdslandet där han hade sitt regemente. Han var en glad	 själ, som alltid ’skött sig’ som farbrodern sade, och han gav fan	 att slösa några grubblerier på världens gång. I kväll hade han	 lovat Theodor att komma hem och hämta honom klockan sju,	 ty de skulle tala om firandet av fadrens födelsedag. Theodors	 hemliga plan var att försöka ta brodern med överraskning och	 få honom på bättre tankar. Men Gustens hemliga plan var att	 få Theodor till förnuft.	 På slaget sju stannade en droska, (herr löjtnanten kom alltid	 i droska), och strax därpå hörde Theodor sporrklirr och sabel­	 slammer i trappan.	 – God dag gamle mullvad, hälsade den äldre brodern.	 Det var en ung kraftig gestalt. Man såg de präktigaste vador	 under bottes-mollernas blanka skaft; och under syrtutens långa	 skört tecknade sig länder som på en percheronshäst. Den gylle­	 ne kartuschremmen gjorde att bröstet såg bredare ut och sabel­	 kopplet hängde på ett par höfter som man kunnat sitta på!	 Han kastade en blick på Kom till Jesus, grinade, men sade	 ingenting om den saken.	 – Kom med nu Theodor så fara vi till trädgårdsmästarn i	 Bellevue och agera om gubbens festin. Tag på dig nu och kom	 bara, gamla Baruch.	 Theodor ville göra invändningar, men brodern tog honom i	 
	 armen och satte mössan baklänges på hans huvud, stack en	 cigarr i hans mungipa, och öppnade kommoddörren – Theodor	 kände sig löjlig och ryckt ur sin roll, men han följde.	 – Nu kör du till Bellevue, sade löjtnanten åt åkarn, men kör	 så att dina fullblod ligga som remmar efter gatlortarne!	 Theodor måste skratta åt broderns tvärsäkerhet. Aldrig skul­	 le han ha kommit sig för att kalla en åkare, en gammal gift karl,	 du.	 Under vägen pratade och snattrade löjtnanten om allt möj­	 ligt, och alla flickor de mötte tittade han på. Så foro de förbi ett	 hemvändande liktåg:	 – Såg du, såg du, sade Gusten, en sån förbannat vacker	 flicka, som satt i sista vagnen.	 Nej, Theodor hade inte sett, och ville inte se.	 Och så mötte de omnibussen med alla flickorna från Norr­	 backa i. Då reste löjtnanten sig upp i droskan och kastade	 slängkyssar åt dem, mitt på gatan. Den var för galen.	 Så uträttade de ärendet i Bellevue. På hemvägen svängde	 åkaren utan vidare order upp på Stallmästargården.	 – Vi ska ha oss en bit mat, sade Gusten och knuffade	 brodern ur droskan.	 Theodor var som bedårad. Han hade aldrig avlagt något	 nykterhetslöfte och han såg icke något syndigt i att gå på ett	 värdshus, ehuru han icke kommit sig för. Han följde, ehuru	 med andan i halsen.	 I förstugan möttes löjtnanten av tvenne flickor som i nästa	 ögonblick lågo vid hans bröst.	 – God dag mina duvor, hälsade han dem, och kysste dem	 båda på mun. Här ha ni min lärda bror, han är svendom han,	 men det är inte jag, eller hur, Jossan?	 Flickorna tittade blygt på Theodor, som inte visste vart han	 skulle vända sig, så exempellöst fräckt, nästan naivt föreföll	 honom brodrens tal; och så rakade de opp för trapporna.	 Komna en trappa opp, möttes de av en liten svart flicka med	 förgråtna ögon, som såg städad ut och gjorde ett gott intryck på	 Theodor.	 Och löjtnanten kysste icke henne, men han tog upp sin	 näsduk, torkade hennes ögon och befallde en kolossal sexa.	 
	 Det var ett ljust, glatt rum, med speglar och fortepiano,	 enkom inrett till backanaler. Löjtnanten öppnade pianolocket	 med sabeln och innan Theodor visste ordet av satt han på	 stolen med händerna på klaviaturen.	 – Nu spelar du en vals, sade brodren.	 Och se, herr Theodor spelade en vals. Och löjtnanten	 knäppte av sabeln och dansade med Jossan, en förfärlig vals så	 att sporrkringlorna höggo i stolsben och bordsfötter. Därpå	 kastade han sig på en soffa och skrek –	 – Kom hit slavinnor och befläkta mig!	 Theodor föll in i mollackorder och var snart inne i Gounods	 Faust. Han vågade icke vända sig om.	 – Gå och ge honom en kyss, viskade brodern, men det	 vågade ingen av flickorna. Nej de voro som rädda för honom	 och hans dystra musik.	 Men den djärvaste gick fram till pianot och ville säga något.	 – Är det inte Friskytten? frågade hon.	 – Nej, svarade Theodor artigt, det är Faust.	 – Han ser så städad ut, din bror, sade den lilla svarta som	 hette Riken. Det är annat än du din gamla Schajas!	 – Han är präst också, viskade löjtnanten.	 Detta gjorde ett djupt intryck på flickorna, och de kysste	 numera icke löjtnanten annat än i smyg, och på Theodor sågo	 de förlägna och med en skygghet som höns på en bandhund.	 Och så kom sexan! Kors så mycket mat! Det var aderton	 assietter, utan alla varma rätter. Och så slog Gusten i suparna.	 – Skål du gamla prästgesäll, sade han. Och Theodor kunde	 inte låta bli att smaka på brännvinet. Och det värmde så gott,	 och det föll en tunn varm slöja över hans ögon, och matlusten	 kom som ett vilddjur i hans inälvor. Och den färska laxen med	 sin halvankomna smak och dillen med sin dövande narkotiska;	 och rädisorna revo i strupen och begärde öl, och de små	 biffstekarna med portugisisk söt lök som luktade som en dan­	 sande varm flicka, och hummer-aladåben med dofter från havs­	 stranden, och de färska pressgurkorna med giftig ärgsmak som	 knastrade så skönt mellan tänderna; och så kycklingen upp­	 stoppad med persilja som erinrade trädgårdsmästare .. Och	 portern rann i hans ådror som varma lavaströmmar, men	 
	 ovanpå jordgubbarne, pang, där small champagnen och flickan	 kom med den frustande drycken som rann lik en källa. Och så	 skulle flickan ta sig ett glas med. Och så talade hon och	 löjtnanten om allt möjligt. Och Theodor satt där som ett	 nysavat träd, och maten jäste i hans kropp så att han kände sig	 som en vulkan. Nya tankar, nya känslor, nya åsikter, nya	 synpunkter fladdrade som fjärilar omkring hans panna. Och så	 satte han sig vid pianot; men vad han spelade visste han ej.	 Han kände tangenterna under sina finger som en hop hårda	 benbitar dem hans ande skulle pressa liv ur, ordna, samla, och	 så bryta sönder, upplösa. Han visste icke huru länge han	 spelade, men när han slutat och vände sig om kom brodren in i	 rummet. Han såg lycklig ut som ett högre väsen och hans	 ansikte strålade av liv och kraft. Och så kom Riken in med en	 bål, och strax därefter kommo alla flickorna upp. Och löjtnan­	 ten höll skålar för dem, den ena efter den andra. Och Theodor	 tyckte att allting var som det skulle vara och han blev slutligen	 så djärv att han kysste Riken på axeln. Men hon drog sig	 undan och såg förnärmad ut, och då skämdes Theodor.	 Och när klockan var ett, måste de gå.	 När Theodor kom hem på sin kammare i ensamheten var	 han alldeles opp och nervänd. Han rev bort Kom till Jesus, icke	 därför att han icke trodde på Jesus mer, utan därför att han	 tyckte det var skrymteri. Han förvånades över att hans religion	 satt så lös på, som en helgdagsrock, och han undrade om icke	 det var opassande att gå söndagsklädd hela veckan. Han fann i	 sig en enkel vardagsmänniska, som han gott kunde fördra, och	 han tyckte sig mera i frid med sig själv då han träffade sig så	 här, enkel, anspråkslös, ouppskruvad. Och om natten sov han	 en tung god sömn utan drömmar. När han steg upp följande	 morgon, voro hans bleka kinder något fylligare och han erfor en	 glad lust att leva. Han gick ut att promenera, och hur han gick,	 kom han ner åt Norrtull. – Om jag skulle gå in på Stallmästar­	 gården, tänkte han, och se hur flickorna må. Och så gick han in	 i stora salen. Där sutto Riken och Jossan ensamma i morgon­	 dräkter och snoppade krusbär. Och innan han visste ordet av	 satt han vid deras bord med en sax i handen och snoppade	 krusbär. Och de pratade om den föregående kvällen och om	 
	 brodren, och om hur roligt de hade haft. Och det talades icke	 ett oanständigt ord. Och han tyckte att det var som att vara i	 familj, och detta kunde icke anses syndigt. Och så drack han	 kaffe och bjöd flickorna med. Och så kom mamselln, värdin­	 nan, och läste högt ur Dagbladet för dem och då var alldeles	 som om han varit hemma hos sig.	 Och han kom igen. Men en eftermiddag kom han en trappa	 upp till Riken. Hon satt och sydde på en hålsöm. Theodor	 frågade om han gjorde henne besvär. – Åh för all del, visst inte,	 tvärtom. Och så talade de om brodren. Han var ute på fält­	 manöver och rekognosceringar och skulle inte komma hem på	 två månar. Och så drucko de punsch och kallade varann du.	 En annan dag mötte Theodor henne i Hagaparken. Hon gick	 och plockade blommor. Och så satte de sig i gräset. Hon var	 klädd i en tunn sommarklänning, så tunn att han såg det övre	 av hennes bröst som tvenne vita höjningar med en mörk sänka	 emellan. Han tog henne om livet och kysste henne. Hon kysste	 honom igen så att det svartnade för hans ögon. Då drog han	 henne till sig som om han ville kväva henne, men då slet hon	 sig lös och sade mycket allvarsamt att han måste vara snäll om	 de skulle träffas igen.	 Och så träffades de i två månar. Theodor var kär i henne.	 Han höll långa allvarliga samtal om livets höga uppgifter, om	 kärleken, om religionen, om allt, och dess emellan gjorde han	 sina angrepp på hennes dygd, men blev alltid tillbakaslagen	 med sina egna ord. Och då skämdes han så förfärligt att han	 kunnat tänka så lågt om en oskyldig flicka. Hans passion antog	 slutligen en form av hög beundran för denna stackars flicka	 som mitt i frestelserna kunnat bevara sig ren. Han hade slagit	 prästexamen ur hågen, ville ta graden och – vem vet – kanske	 gifta sig med Riken. Han läste numera poesi för henne och hon	 sydde. Kyssa henne fick han så mycket han ville, krama henne,	 vara ganska närgången, men icke vidare.	 Slutligen kom brodren hem. Då ställdes genast till ett kalas	 på Stallmästargården och Theodor fick vara med. Men han	 skulle spela för dem; spela oupphörligt. Han satt mitt inne i en	 vals som ingen dansade efter då han vände sig om, och såg att	 han var ensam i salen. Han steg upp och gick ut i förstugan.	 
	 Kom in i en länga av smårum; kom längst in i ett sovrum. Där	 såg han en syn, som kom honom att genast rusa ut; ta sin hatt	 och försvinna, ut i natten.	 Först mot morgonen befann han sig åter i sin kammare på	 Norrtullsgatan, ensam, förkrossad, berövad all tro, på livet, på	 kärleken, och på kvinnan naturligtvis, ty det fanns bara en	 kvinna i världen, och det var Riken på Stallmästargården!	 När den 15 september inföll, reste han till Uppsala för att	 läsa på prästexamen.	 Åren gingo. Hans goda förstånd släcktes så småningom un­	 der alla de stupiditeter han nu dagligen och stundligen trum­	 fade i sin hjärna. Men när natten kom och motståndet upphör­	 de, då bröt naturen ut och tog med våld vad den upproriska	 människan ville göra henne stridigt. Han blev sjuklig. Hans	 ansikte föll in och man kunde se alla kraniets mera framstående	 ben; huden blev gulvit som ett spritlagt fosters, och såg alltid	 fuktig ut och mellan de tunna skäggstråen slogo finnar fram.	 Ögat var släckt; händerna magra så att alla ledgångar stucko	 genom skinnet. Han såg ut som en plansch till ett tendens­	 arbete om de mänskliga lasterna och ändock var han ren.	 En dag bad professorn i moralteologi, som var en gift men	 sträng man, att få tala enskilt vid honom. Professorn frågade så	 diskret som möjligt om han hade något på hjärtat, så skulle han	 lätta sig. Nej han hade icke någon synd, men han var olycklig.	 Professorn uppmanade honom att vaka och bedja och vara	 stark.	 Från brodren hade han fått ett långt brev, där denne bad	 honom icke taga så djupt den där bagatellen han visste. Det var	 dumt att ta flickor seriöst. ’Betala och gå!’ se där hans filosofi,	 och med den stod han sig gott. Leka när man var ung, allvaret	 komme nog sen. Äktenskapet var en borgerlig institution för	 släktets uppamning, ingenting vidare. När vi stadgat oss, skulle	 vi gifta oss o.s.v.	 Härpå svarade Theodor i ett långt av sann kristlig anda	 genomträngt brev, som blev obesvarat.	 
	 
	 
	 
	 
	 Sedan Theodor avlagt dimissionsexamen på våren, måste	 han resa till Skövde på sommaren för att genomgå en kall­	 vattenskur. På hösten återkom han till Uppsala. Men de nya	 krafter han förvärvat voro naturligtvis bara nytt bränsle på	 elden.	 Han blev allt sämre och sämre. Hans hår var nu så tunt att	 huden lyste igenom. Hans steg voro släpande och när kamrater	 sågo honom på gatan så ryste de som för en lastfull människa.	 Han började märka det själv, och blev skygg. Gick bara ut om	 kvällarne. Vågade icke sova i säng om nätterna. Järnet som	 han intagit i övermått hade förstört hans matsmältning. Som­	 maren därpå sändes han till Karlsbad.	 Hösten därefter började ett rykte löpa i Uppsala, ett otäckt	 rykte, som drog likt ett mörkt moln över horisonten. Det var	 som om man glömt att stänga en kloaklucka och en gräslig	 stank kommit att helt hastigt erinra om att staden, den härliga	 kulturskapelsen vilade på en undergrund av förruttnelse, som	 när som helst kunde spränga rören och förgifta hela samfundet.	 Man viskade att Theodor Wennerström i ett anfall av ursinne	 hade överfallit en kamrat i sitt hem och gjort honom skamliga	 propositioner. Den gången hade man viskat sant.	 Fadren kom upp till Uppsala och höll råd med dekanus i	 teologiska fakulteten. Professorn i patologi tillkallades. Vad	 skulle man göra. Läkaren teg. Slutligen åtspordes han.	 – Efter som jag frågas, skall jag väl svara, sade han, men	 mina herrar, I veten såväl själva som jag, att det bara finns ett	 medel.	 – Och det är? frågade teologen.	 – Behöver ni fråga varmed naturen skall botas, sade läkaren.	 – Ja, det behövdes verkligen, sade teologen, som var gift, ty	 det var icke natur att människan skulle vara otuktig.	 – Fadren sade att han visste det endast umgänge med kvin­	 na kunde hjälpa, men han ville icke ge sin son ett sådant råd,	 ty, tänk, om han ådrog sig en sjukdom.	 – Då är han en åsna, om han inte kan akta sig, sade läkaren.	 Dekanus bad att få ett så upprörande samtal förflyttat till en	 lämpligare lokal. Han hade ingenting att i ämnet tillägga. Och	 därvid blev det.	 
	 Som Theodor var överklass tystades saken ner. Efter ett par	 år tog han praktisk teologisk examen och sändes till Spa. Kinan	 som han intagit hade satt sig i knäna och han gick mellan två	 käppar. I Spa skrämde han till och med sjuklingar med sin	 förfärliga uppsyn. Men det var en trettiofemårig ogift tyska,	 som tycktes ha fattat medlidande med den olycklige. Hon satt	 hos honom i en enslig berså i brunnsparken och talade om	 livets högsta frågor. Hon tillhörde en stor Evangelisk allians	 med sedeförbättrande syfte. Hon hade prospekter till tidningar	 och tidskrifter som ville verka för osedlighetens avskaffande	 mellan ogifta, särskilt prostitutionens upphävande. – Se på	 mig, sade hon, jag är trettiofem år och är jag icke i min fulla	 hälsa. Vad tala dårarne om att osedligheten är ett nödvändigt	 ont. Jag har vakat och bedit, och jag har kämpat en god kamp	 för Herrans Jesu Kristi skull.	 Den unge prästen såg på henne, på hennes fylliga barm och	 höga ron, och så såg han på sig själv, och tänkte: det är fasligt	 olika med människor och människor här i världen!	 På hösten voro komminister Theodor Wennerström och	 dygdädla jungfru Sophia Leidschütz förlovade.	 – Räddad, suckade fadren, när han mottog underrättelsen i	 sitt hem på Norrtullsgatan.	 – Få se hur det där går, tänkte brodren i sin kasern på	 Ladugårdslandet. Bara icke min kära Theodor är av »Jene	 Asra, welche sterben wenn Sie lieben».	 Theodor Wennerström gifte sig. Nio månar efter födde hans	 hustru en rakitisk son till världen. Tretton månar därefter var	 Theodor Wennerström död.	 Läkaren som avgav dödsattesten ruskade på huvudet, när	 han såg den frodiga storväxta kvinnan stå gråtande vid den	 lilla lik-kistan, i vilken skelettet av den tjuguåttaåriga unge	 mannen vilade. – »Plus var för stort och minus för litet», tänkte	 han, »och därför åt plus opp minus.» Men fadren som mottog	 dödsbudet en söndag, satte sig att läsa en predikan. Och när	 han slutat, tänkte han för sig själv: världen är allt bra opp- och	 nervänd, när de dygdige få en sådan lön!	 Och den dygdädla änkan född Leidschütz gifte om sig två	 gånger och fick åtta barn, och skrev uppsatser om överbefolk­	 
	 ning och osedlighet. Men svågern sade att det var en förbannad	 kvinna som tog livet av sina män.	 Men den odygdige löjtnanten gifte sig och fick sex barn, och	 blev major och var lycklig till dagarnes ända.			 
	 Kärlek och Spannmål.	 
	 
	 
	 
	 
	 
	 
	 Notarien hade helt visst icke sett efter spannmålsnoteringen	 när han for ut till majoren att fria, men det hade majoren.	 – Jag älskar henne, sade notarien.	 – Hur mycket tjänar du? frågade den gamle.	 – Tolvhundrakronor visserligen, men vi älska varann far­	 bror ...	 – Det rör mig inte; tolvhundra är för litet.	 – Ja och så har jag extra, men Louise känner mitt hjärta ...	 – Prat inte smörja – hur mycket har du extra?	 – Det var på Boo vi träffades första gången ...	 – Hur mycket har du extra? – Och han satt med blyertspen­	 nan i högsta hugg.	 – Och sina känslor, vet farbror, dem ...	 – Hur mycket har du extra? – Han ritade några kråkfötter	 på läskpapperet.	 – Åh, det blir nog väl med det, bara man kommer ...	 – Vill du svara mig eller vill du inte! Hur mycket har du	 extra? Siffror! Siffror! Fakta!	 – Jag har översättningar för tio kronor arket, jag har lektio­	 ner i franska, jag har löfte på korrekturläsning ...	 – Löften ä inte fakta! Siffror gosse, siffror! Så nu skriver jag.	 Vad har du för översättning?	 – Vad har jag för översättning? Inte kan jag stå och säga det	 så här!	 – Kan du inte stå och säga det? Du har ju översättning,	 säger du, kan du inte säga vad det är? Vad är det för prat.	 – Jag har Guizot Civilisationens Historia, tjugofem ark.	 – À tio kronor, lika med 250 kronor. Och sedan?	 – Sedan? Inte vet man det förut!	 
	 – Nå se där, man vet inte det förut! Men det är just det man	 skall veta förut! Du tror att giftas är bara att flytta ihop och	 fjollas! Nej, min gosse, det blir barn på nio månar, och barn	 skola ha mat och kläder!	 – Det behöver inte bli barn med detsamma; när man älskar	 varann som vi, farbror, som vi ...	 – Hur fan älskar ni varann då?	 – Hur vi älska varann? – Han lade handen på sitt västupp­	 slag ...	 – Blir det inte barn när man älskar varann som ni? Stolle!	 Du är en djävla stolle! Men du lär vara en ordentlig karl, och	 därför ska du få förlova dig; men begagna väl din förlovningstid	 att skaffa bröd, ty här stunda hårda tider. Spannmåln stiger!	 Notarien blev alldeles röd i ansiktet, när han hörde slutet,	 men glädjen att få henne var så stor att han kysste gubbens	 hand. Och Gud i himlen vad han var lycklig. Och vad de voro	 lyckliga! När de tågade fram på gatan arm i arm första gången,	 så lyste det av dem, och de tyckte att människorna stannade	 och öppnade lederna på trottoaren för att göra dem en heders­	 vakt på deras triumftåg; och de gingo fram med stolta, höga	 blickar, högt med huvena och fjädrande steg.	 Och så kom han till henne om kvällarne; och de satte sig mitt	 i salen och läste korrektur; hon läste emot. Och gubben tyckte	 att det var en duktig karl. Och när de slutat sade han: nu ha vi	 förtjänat tre kronor! Och så kysstes de. Och nästa kväll voro de	 på teatern och åkte hem, och det kostade tolv kronor!	 Och ibland när han hade kvällslektioner, så– vad gör man	 icke för kärleken – så inställde han lektionen, och kom till	 henne. Och så gingo de ut och promenerade.	 Men så led till bröllopet. Då blev det annat av. Då gingo de	 till Brunkeberg och skulle se på möbler. Och då måste de börja	 med det viktigaste. Louise ville inte vara med, när han skulle	 köpa sängen, men hur det var, så gick hon med. De skulle ha	 två sängar, förstås, som skulle stå bredvid varandra, för att det	 inte skulle bli så många barn, förstås! Och valnöt skulle det	 vara, varenda bit, äkta valnöt. Och så skulle de ha rödrandiga	 madrasser med resårer och långkuddar av fjäder. Och var sitt	 täcke, men likadana naturligtvis, och Louise ville ha sitt blått,	 
	 för hon var blond.	 Och så gingo de till Leja! Först, naturligtvis, en veilleuse av	 röd fluss till sängkammaren, och en venus i biscuit. Och så	 bordsservisen; sex dussin glas av var sort med slipade kanter.	 Och så knivar och gafflar, räfflade och märkta. Och slutligen	 köksattiraljen. Men då måste mamma gå med.	 Och Gud vad han hade mycket at göra! Acceptera växlar,	 springa i banker, söka hantverkare, få våning, sätta opp gar­	 diner. Och han räckte till. Arbetet fick ligga litet efter, men	 vänta, bara han blev gift, så skulle han nog ta igen det!	 De skulle bara ha två rum att börja med, ty de skulle vara så	 förståndiga, så! Men efter man nu bara skulle ha två rum, så	 kunde man ha råd att ha dem trevligt. Och så fick han två rum	 och kök en trappa upp på Regeringsgatan för sex hundra	 kronor. Och när Louise anmärkte att de lika så gärna kunnat ta	 tre rum och kök fyra trappor upp för fem hundra kronor, så	 blev han litet förlägen, men vad gör det bara man höll av	 varandra. Ja, det menade Louise också, men hon såg intet	 hinder för avhållningen i tre rum för lägre hyra än i två för	 högre. Ja, han var dum, det visste han, men det gjorde ingen­	 ting bara man höll av varann.	 Och så voro rummen i ordning. Och sängkammaren var som	 ett litet tempel. Och de båda sängarne stodo där bredvid	 varandra som två ekipage. Och solen lyste på det blåa täcket,	 och de vita, vita lakanen, och de små öronkuddarne med	 namnen broderade av en ogift tant; det var stora blommiga	 bokstäver som slingrade sig i varandra som i en enda omfamn­	 ing och kysstes här och där när de råkades i knutarne. Och frun	 hade sin lilla alkov för sig och en japansk skärm före. Och i	 salongen, som var matsal och arbets- och mottagningsrum, där	 stod hennes pianino, (som kostat tolv hundra kronor), och där	 stod hans skrivbord med tio lådor, »valnöt varenda bit» och	 trymåerna med hela glas, och fåtöljer och skänk och matbord.	 ’Det såg ut som det verkligen bodde folk i det rummet’ och de	 kunde inte förstå vad man skulle med matsal att göra som alltid	 var ett sådant otrevligt rum med sina rottingstolar!	 Och så blev det bröllop på en lördagskväll! Och så på	 söndagsmorgonen! Hej, vilket liv! Är det inte skönt att vara	 
	 gift! Är inte äktenskapet en härlig uppfinning! Man får ju rakt	 göra vad man vill, och så komma föräldrar och syskon och	 gratulera en till på köpet!	 Och sängkammaren ligger mörk ännu klockan 9 på mor­	 gonen. Han vill ej öppna luckorna för dagsljuset, utan tänder	 än en gång den röda veilleusen och den kastar sitt förtrollande	 sken över det blåa täcket och de vita lakanen som ligga litet	 skrynkligt, och biscuit-venus står där rosenröd och oblyg; och	 där ligger den lilla frun, så saligt förkrossad, men så utsövd som	 om det varit första natten hon sovit gott i hela sitt liv. Och det	 kör inte på gatan i dag, ty det är söndag, och klockorna ringa	 förstgången, så jublande, så raska tag som om de kallade hela	 världen till samman att tacka och lova den som skapade man	 och kvinna. Och han viskar i örat på lilla frun att hon skall	 vända sig bort, ty han vill gå ut och säga till om frukost. Och	 hon sticker huvet i kuddarne. Och han smyger åt sig natt­	 rocken och går bakom skärmen att få på sig lite kläder.	 Och så kommer han ut i saln och solen har slagit en stor	 strålande väg på golvet; och han vet icke om det är vår,	 sommar, höst eller vinter; han vet bara att det är söndag! Och	 han känner sin ungkarlstid som något otäckt mörkt vika undan,	 och i sitt hem känner han en fläkt från det gamla hemmet och	 på samma gång sina blivande barns hem!	 Hej, vad han är stark! Han känner framtiden komma emot	 sig som ett berg! Han skall blåsa på det och det skall störta ner,	 ner som sand för hans fötter, och han skall flyga över skorstenar	 och takåsar med sin lilla hustru på armen.	 Och så plockar han i hop sina kläder som han kastat runt	 kring rummet; och vita halsduken hittar han på en tavelram,	 där den satt sig som en vit fjäril.	 Och så går han ut i köket. Ha, vad den nya kopparn lyser	 blank, och de nyförtenta kastrullerna! Det är hans och hennes!	 Och så får han upp flickan som kommer ut i underkjolen. Och	 han förvånar sig över att han icke ser hennes nakenhet. Hon är	 könlös för honom! Ty för honom finns icke mer än en kvinna!	 Han känner sig kysk som en far inför sitt barn och han ger	 henne order att gå ner på Tre Remmare och beställa en frukost,	 genast, men ’briljangt’ skall den vara. Porter och bourgogne!	 
	 Källarmästarn vet nog för resten. Hälsa från mig bara!	 Och så går han och knackar på sängkammardörrn.	 – Får jag komma in?	 Ett litet skrik: Nej min vän dröj lite!	 Och så dukar han själv. Och när frukosten kommer, lägger	 han upp på deras nya assietter. Och så krusar han servetterna.	 Och så torkar han vinglasen. Och så sätter han brudbuketten i	 ett glas framför fruns kuvert. Och när hon slutligen kommer ut	 i den stickade morgonrocken, och solen bländar henne, får hon	 en liten svimning, bara en liten så att han får henne ner i	 fåtöljen framför frukostbordet. Och nu måste frun ta en liten	 liten kumminsup i ett likörglas, och så en kaviarsmörgås. »Åh	 så roligt! Man får ju göra precis som man vill när man är gift!	 Tänk, vad skulle mamma säga om hon såg sin Louise supa.»	 Och han serverar henne och springer och passar opp alldeles	 som hon vore hans fästmö ännu. Vilken frukost efter en sådan	 natt! Och ingen har rätt att »säga något». Och det är rätt och	 riktigt, och man roar sig med det allra bästa samvete, och det	 är det roligaste av alltsammans. Han har nog förr varit med om	 sådana frukostar, men vilken himmelsvid skillnad! Olust, oro,	 han ville inte tänka på det! Och när han efter ostrona dricker	 ett glas äkta Göteborgsporter, då kan han icke nog förakta alla	 ungkarlar. »Tänk såna dumma människor som inte gifta sig!	 Sådana egoister; skulle det inte vara skatt på dem som på	 hundar!» Men frun vågar invända, så vänligt och undfallande	 som möjligt, att »hon tycker det nog är synd om de stackarne	 ändå, att icke alla ha råd att gifta sig, ty hade de råd, skulle de	 nog gifta sig allesammans!» Och notarien känner en tagg i	 hjärtat, och blir rädd ett ögonblick, som efter att ha varit	 övermodig. Hela hans lycka vilade ju på en ekonomisk fråga,	 och om, om ... Bah! Ett glas bourgogne! Nu skulle det bli	 arbeta av! De skulle få se!	 Och så kommer en stekt orre med lingon och Västeråsgur­	 kor. Frun blir litet häpen, men det är så roligt.	 – Kära Ludvig lilla, och hon lägger sin darrande lilla hand	 på hans överarm, ha vi råd med detta! Hon säger lyckligtvis vi!	 – Bah! En gång är ingen gång! Sen få vi äta sill och potatis!	 – Äter du sill och potatis?	 
	 – Tror ja det!	 – Ja när du har varit ute och rumlat och får en chateau­	 briand ovanpå!	 – Hon skulle inte prata! Nej, skål! Det var en makalös orre! –	 Och så kronärtskockor!	 – Nej men är du alldeles förryckt Ludvig! Kronärtskockor	 den här årstiden! Vad ska inte de kosta?	 – Kosta? Äro de inte goda? Nå! Det är ju huvudsaken. Och	 så vin! Mera vin! Tycker du inte att livet är skönt! Åh! Det är	 härligt, härligt!	 Klockan sex eftermiddagen stod en Westerlingare, en ka­	 lesch, utanför porten. Frun höll på att bli ond. Men vad det var	 skönt att så där halvligga bredvid varandra på baksätet och	 sakta gunga fram ut åt Djurgården. Det var alldeles som att	 ligga i samma säng, viskade Ludvig, och fick ett slag av para­	 solln på fingerna. Och bekanta som stodo vid vägkanten och	 hälsade, och kamrater som viftade med handen, som om de	 sade: haha din filur, du har fått pengar! Och vad människorna	 där nere voro små, och hur jämn var icke vägen, hur lätt färden	 på fjädrar och resårer. Så skulle det alltid vara!	 Det räckte en hel månad! Baler, visiter, middagar, supéer,	 teatrar. Men dessemellan voro de hemma. Där var ändock	 bäst! Hur härligt att efter en supé, ta sin hustru från pappa och	 mamma, mitt för näsan på dem, ta henne och sätta henne in i	 täckvagnen, smälla igen dörrn, nicka åt föräldrarne och säga	 nu fara vi hem till oss! Och där gör vi vad vi behaga. Och så	 hemkomna, ta fram en liten nattsexa och sitta och prata till	 framåt morgon!	 Och hemma var Ludvig alltid förståndig! I princip! En dag	 skulle frun pröva honom med skivlax och stuvad potatis och	 haversoppa! Åh vad det smakade gott! Han var så led på den	 välsignade matsedeln. Nästa fredag då det skulle bli salt lax	 igen kom Ludvig hem med två ripor! Han stannade i dörren	 och skrek:	 – Kan du tänka dig Lisen, kan du tänka dig något så	 oerhört?	 – Nej, vad då?	 – Ja, du kan inte tro det när jag säger dig att jag har köpt,	 
	 själv köpt på Munkbron ett par ripor för gissa?	 Frun såg mera ledsen än gissig ut.	 – Tänk du, en krona paret!	 Frun hade köpt ripor en gång för 80 öre paret, men, tillade	 hon försonande för att inte alldeles dekontenansera sin man,	 det var mycket snö den vintern.	 – Ja men du erkänner i alla fall att det är billigt!	 Vad ville hon icke erkänna för att se honom glad. Men om	 kvällen skulle de ha gröt, på prov. Men sedan Ludvig ätit en	 ripa, var han så ledsen att han inte orkade så mycket gröt som	 han velat, för att visa henne att han verkligen ville äta gröt. Och	 gröt åt han gärna, men mjölk hade han så svårt för sedan han	 hade frossan. Han kunde omöjligt förtära mjölk, men gröt	 skulle han äta var kväll, vareviga kväll, bara hon inte var	 ledsen på honom. Och så blev det aldrig gröt mer!	 Efter sex veckors förlopp blev frun sjuk. Hon fick huvudvärk	 och kräkningar. Det var bara en liten förkylning. Men kräk­	 ningarne fortforo. Hm! Kunde hon ha ätit något giftigt. Var	 inte kopparn nyförtent. Läkaren skickades efter. Han log och sa	 att det var som det skulle vara. Vad var det som skulle vara?	 Något tokigt? Prata! Det var inte möjligt. Hur skulle det kunna	 vara möjligt? Nej, det var tapeterna i sängkammarn, tro mig,	 så säkert är det inte arsenik i dem! Skicka till apoteket bara,	 genast, och undersök! Arsenikfritt, skrev apotekarn. Det var då	 märkvärdigt! Inte arsenik i de tapeterna! Frun fortfor att vara	 sjuk. Han läste i en läkarbok, och så frågade han sin hustru	 något i örat! Ja, se där ha vi’t! Hå! Ett varmt fotbad bara! –	 Fyra veckor senare förklarade ackuschörskan, att allting var	 ’som det skulle vara!’ Skulle vara? Ja, det förstås, men det kom	 så fasligt hastigt! – Nå, efter som det var så, så – åh, så roligt	 det skulle bli! Tänk en liten! Hurra! Man skulle bli pappa och	 mamma! Vad skulle han heta! Ty det måste bli en gosse. Det	 var klart det!	 Men nu tog frun och talade allvarsamt med sin man! Han	 hade icke haft någon översättning eller något korrektur sedan	 de blevo gifta. Och bara lönen räckte inte.	 Ja, ja, man hade levat i sus och dus. Herr Gud, man var ung	 bara en gång, men nu skulle det bli annat av.	 
	 Dagen därpå gick notarien hem till aktuarien, sin gamle vän,	 och bad honom gå i borgen på ett lån. »När man står i begrepp	 att bli far, ser du min kära bror får man lov att vara betänkt på	 utgifter.» – »Alldeles min tanke kära bror», svarade aktuarien,	 »och därför har jag inte haft råd att gifta mig, men du är lycklig	 du som har råd, du.» Notarien skämdes att insistera. Skulle	 han ha panna att bedja denne ungkarl hjälpa sig med hans	 barn, denne ungkarl som icke hade råd att hålla sig med barn	 själv. Nej, det kunde han ändock inte!	 När han kom hem till middan berättade frun att två herrar	 varit och sökt honom.	 – Hur såg de ut? Var de unga! Haha de hade pincené. Då	 var det bestämt två löjtnanter, gamla goda vänner, från Vax­	 holm.	 – Nej, det var inga löjtnanter, de sågo äldre ut.	 – Ha, då visste han; det var gamla Uppsalavänner, troligen	 docenten P. och adjunkten Q. som ville se efter hur gamla	 Ludde hade det som gift.	 – Nej, de voro icke från Uppsala, de voro från Stockholm.	 Flickan inkallades. Hon tyckte de sågo ruskiga ut och hade	 käppar.	 – Käppar! Hm! Han kunde inte förstå vad det kunde vara	 för ena! Nå, tids nog fick man veta det, efter som de skulle	 komma igen. Emellertid hade han varit ner åt Kornhamn och	 kommit över en kanna jordgubbar för ett riktigt rövarpris, ja	 det var nästan löjligt!	 – Kan du tänka dig jordgubbar för en och femti kannan, den	 här årstiden!	 – Ludvig, Ludvig, vart skall det här ta vägen?	 – Det, det skall gå galant. Har i dag fått lov på en översätt­	 ning!	 – Men du har skulder Ludvig.	 – Bagateller! Bagateller! Vänta bara när jag får mitt stora	 lån!	 – Ditt lån! Det blir ju en ny skuld!	 – Ja, men på sådana villkor! Låt oss inte tala om affärer nu!	 Voro inte jordgubbarna goda? Va! Skulle det inte smaka att få	 ett glas sherry på det här? Vasa? Lina! Gå ner i kryddbon efter	 
	 en butelj sherry. Pale! Äkta!	 Sedan han sovit middag på salssoffan, bad frun att få säga	 honom ett ord. Men han skulle inte bli ond!	 – Ond? Han! Gubevars! Hushållspengar kan jag tro?	 – Nåväl, ja! Kryddboboken var obetalad! Slaktarn fordrade,	 hyrkusken »sprang», det var med ett ord krångligt!	 – Inte annat! De skulle få varenda skilling i morgon dag! Så	 oförskämt, komma och kräva såna där smulor! De skulle få	 varenda skilling i morgon, och så skulle de förlora en kund!	 Men nu skulle vi inte tala mer om den saken. Vi skulle gå ut	 och promenera. Ingen vagn! Vi skulle åka på spårvägen till	 Djurgården och ruska av oss litet.	 Och så åkte vi till Djurgården, och när vi gingo in på	 Alhambra och togo enskilt rum, så viskade ungherrarne i stora	 salen. De trodde att vi voro ute på äventyr. Så roligt! Så galet!	 Men frun tyckte icke riktigt om det! Och en sådan nota sedan!	 Tänk om vi varit hemma i stället, vad vi fått för de pengarne!	 Månader gå! Tiden nalkas! Det skall vara vagga och små	 kläder. Och det skall vara så mycket. Herr Ludvig är ute hela	 dan i affärer. Men – spannmålen har stigit. De hårda tiderna	 nalkas! Ingen översättning, intet korrektur. Mänskorna ha bli­	 vit materialister. De läsa inte böcker mer, utan de köpa mat för	 sina pengar. Vilken krass prosaisk tid man lever i! Idealen	 försvinna ur livet och riporna säljas icke under två kronor	 paret. Hyrkuskarne vilja icke köra notarier gratis till Djurgår­	 den, ty de ha hustru och barn de också, och kryddkrämarn vill	 till och med ha betalt för sina varor. O, vilka realister!	 Dagen kommer och natten är när! Han får ta på sig och	 springa efter barnmorskan! Han får gå ifrån sjukbädden ut i	 tamburen och ta emot fordringsägare. Och så har han sin	 dotter i armarna! Då grät han, ty han kände ansvar, ett ansvar	 tyngre än hans kraft att bära, och han gör sig nya löften. Men	 hans nerver äro förstörda. Han har fått en översättning, men	 han kan icke sitta vid den, ty han måste oupphörligt ut i	 affärer.	 Han störtar upp till svärfar, som kommit till stan, med den	 glada nyheten.	 – Jag är far!	 
	 – Gott, säger svärfadern, har du nu bröd åt barnet!	 – Nej, inte för ögonblicket! Svärfar måste hjälpa!	 – Ja, för ögonblicket! Men icke framdeles! Har icke mer än	 han och de andra barnen behöva!	 Och nu skall frun ha höns, som han köper själv på Hötorget,	 och Johannisberger för sex kronor buteljen, äkta ska det vara! –	 Och så skall barnmorskan ha hundra kronor. Varför skulle vi	 ge mindre än de andra. Gav inte kapten hundra?	 Frun är snart på benen igen. Åh hon är som en liten flicka	 igen, smal om livet som en vidja, litet blek, men det klär henne.	 Svärfar kommer hem och talar enskilt igen vid Ludvig.	 – Nu är du så god och inte kommer med flera barn på en tid,	 säger han, ty då är du ruinerad.	 – Vilket språk av en far! Är man inte gift! Älskar man inte	 varann! Skall man icke ha barn?	 – Jo, men man skall ha bröd åt barnen också! Älska det vill	 nog alla unga människor, leka, krypa i säng, roa sig, men	 ansvaret!	 – Svärfar har också blivit materialist! O vilken usel tid. Inga	 ideal mer!	 Huset var underminerat. Kärleken levde, ty den var stark,	 och de unges sinnen voro mjuka. Men exekutionsverket var	 icke mjukt. Utmätning förestod och konkurs hotade. Hellre då	 utmätning. Svärfar kom med en stor resvagn och hämtade ut	 sin dotter och dotterdotter och förbjöd mågen visa sig förr än	 han hade bröd och sina skulder betalade. Åt dottern sade han	 ingenting, men när han förde henne hem, tyckte han att det var	 som att komma tillbaka med en förförd. Han hade lånat ut sitt	 oskyldiga barn åt en ung herre på ett år, och så fick han igen	 henne ’skämd’. Hon ville nog stanna hos sin man, men hon	 kunde icke bo på gatan med sitt barn!	 Och så fick herr Ludvig stanna kvar och se på huru hans	 hem skövlades. Men det var ju icke hans när han ej betalat det.	 Hu! De två herrarne i pincenéer togo sängarne och sängkläder­	 na; de togo kopparkastruller och bleckkärl; bordservis och	 kronor och ljusstakar, allt, allt! Och när han så stod ensam i de	 två tomma rummen, o huru tomt, huru eländigt. Om han blott	 hade haft henne kvar! Men vad skulle hon göra här i de tomma	 
	 rummen! Nej då var det bättre som det var. Hon hade det ju	 bra!	 Och så började det grymma livets allvar! Han fick anställ­	 ning i en morgontidning att läsa korrektur. Vid midnatt skulle	 han vara på byrån, och klockan tre gå därifrån. Han fick	 stanna i verket efter som det icke gått till konkurs, men beford­	 ran den var stängd!	 Slutligen fick han tillstånd att hälsa på sin hustru och dotter	 en gång i veckan, men alltid under bevakning. Och han måste	 alltid om lördagnatten ligga på en kammare bredvid svärfad­	 rens. På söndagskvällen måste han in till stan igen ty tidningen	 skall ut på måndagsmorgonen.	 Och när han då tar avsked av hustrun och dottern som följa	 honom till grinden, och han viftar åt dem från sista backen, då	 känner han sig så eländig, så olycklig, så förödmjukad. Och	 hon då!	 Han har räknat ut att han behöver tjugo år att betala sina	 skulder! Och sedan! Sedan kan han icke försörja hustru och	 barn ändå! Men hans hopp! Intet! Om svärfadren dör, står	 hans hustru och barn på bar backe, och han vågar icke önska	 livet ur deras enda stöd!	 O vad livet är grymt som icke kan skaffa mat åt mänskobar­	 nen, när det dock kan ge för intet åt alla andra skapade	 varelser!	 O så grymt, så grymt! att det livet icke kan ge ripor och	 jordgubbar åt alla människobarn! Så grymt, så grymt.			 
	 För att bli gift.	 
	 
	 
	 
	 
	 
	 
	 Man kunde verkligen med skäl säga att de vräkte henne i	 armarne på honom. Hon var äldsta systern av fem och hade	 dessutom tre bröder. Det var trångt hemma i flickornas rum	 och ett litet slagsmål hos urmakarns var inte ovanligt.	 Han spelade altfiol i hovkapellet och skrev sig konglig kam­	 marmusikus. Det var ett gott parti. Nå! Han fick syn på flickan	 någonstans och så stack han näsan inom dörrn. De satte ho­	 nom och henne i en soffa, och så knuffade systrarne henne i	 ryggen, och så sade bröderna »de tu», och far och mor voro	 artiga, och så hade han henne.	 Han kom på besök precis klockan fem varje eftermiddag och	 måste gå halv sju, för han skulle vara på teatern klockan sju.	 Det var en grym förlovningstid han hade, men han visste av	 hörsagor att det var ett helvete att vara förlovad, men det blev	 nog bättre bara man blev gift. Gubben, som också ville ha litet	 nöje av en måg, hade en passion för brädspel. Där har jag min	 man, tänkte han; och nu måste den arme fästmannen spela	 bräde varje eftermiddag. Flickan satt bredvid eller gick ut ur	 rummet för de rysliga skrällarnes skull och mågen blev alltid	 klådd. Gubben tyckte därför mycket om honom, utom när han	 var tankspridd och tog galet, vilket hände rätt ofta.	 Om söndagarne var han till middag hos fästmön. Då fick	 han tala om teaterhistorier: vad aktören den sade då och	 aktrisen den då! Och så talade gubben om hur det var i forna	 dagar när Torsslow och Högqvist levde. Och efter middan,	 medan gubben sov, voro de då ensamma en stund. Men var	 skulle de få vara för sig själva. Flickorna hade sitt rum besatt,	 pojkarne togo alla soffor för sig och gubben tog sängkammaren.	 De fingo sitta i matsalen på var sin rottingstol och mamma satt	 och halvsov i gungstolen.	 
	 Han var förfärligt trött och sömnig efter middan, och skulle	 också ha velat luta sig, men han måste sitta som en pinne på	 den hårda rottingstolen och försöka hålla sin arm om flickans	 liv. Och när de kysstes, stod alltid en grinande bror bakom en	 dörr och härmade dem, eller satt en syster i en vrå och såg	 sedlig ut.	 Och så mycket göra han hade med fribiljetter. Varenda dag	 fick han ansöka sina två biljetter på kansliet för att det skulle	 räcka till för familjens teaterbehov och han måste ändå smugg­	 la in pojkar mellan kulisserna ibland. Ja de voro slutligen så	 oförställda i sin släktkänsla att de slutligen smugglade in sig	 själva och den längsta hade en kväll blivit utkastad emedan	 han tagit en dansös på bröstena som han sett en diplomat göra	 mellan akterna.	 Lördagskvällarne var han oftast ledig och då gjorde han en	 utflykt med fästmön åt Djurgården. Naturligtvis skulle mamma	 vara med och sällan avlopp det utan två systrar.	 – Ta på dig du, och följ med, sade fästmön, Adolf kan väl	 inte ha något emot att ni promenera.	 Hur skulle Adolf kunna det? – Men när notan på Alhambra	 skulle betalas, då kändes det sexdubbelt så hårt som om de	 varit ensamma. Och så kunde det hända att mamma blev trött.	 Då blev det vagn, och då fick Adolf sitta på kuskbocken. –	 Trevligt för sina pengar att lukta brännvin av åkarn och sitta	 som en korkskruv för att få fråga Elin om hon frös. Ibland	 hände det också att bröderna »kommo och hämtade» systrarne	 ut på Alhambra, alltid hade de lukt på hämtningsstället, och	 långa Carl bad då alltid svåger »lägga ut» för honom, för han	 kom inte dit för att bli bjuden. Och så kunde det mycket väl	 hända att Erik tog svåger avsides och »rev» honom på en	 femma, en etta eller i sämsta fall på femti öre.	 Som han aldrig fick träffa fästmön på tu man hand, gick han	 i brudstol med henne utan att veta vem hon var. Han visste	 bara att han älskade henne och det var nog. Men han väntade	 sig mycket av giftermålet, då han skulle få äga henne ensam.	 Och när han kom om söndagen med sin lysningsattest och åt	 sin sista ungkarlsmiddag på Skomakarkällarn, då låg det så	 ljust, så glatt för honom hemmet, ensamheten med henne; få	 
	 sitta i samma soffa och tala vid henne utan grinande bröder	 eller elaka systrar. Och när han så for över med ångslupen från	 Skeppsbron till Nybron, stod januarisolen så röd och gjorde en	 strålgata i issörjan efter slupen och Djurgårdens granar stodo	 gröna och defilerade mot den violetta aftonhimmeln som he­	 dersvakter och aldrig hade det varit sådant ljus i luften och på	 jorden. Och när han kom hem på sin vindskammare och lade	 av sina vardagskläder för att ta på fracken och vita halsduken,	 så lade han bort allt tråkigt, allt styggt, hela ungkarlens vid­	 riga, abnorma liv med köpta kvinnogunster. Och det fanns	 inga skuggor på framtiden. Han packade ihop de sista småsa­	 kerna med de gamla kläderna i en kappsäck som skulle föras till	 hans nya hem, där han skulle sova i natt. Han sade farväl åt	 den gamla liggsoffan som åt något orent, och han såg ännu	 spåren av den sista flickans knäppkängor på överdraget. Så tog	 han avsked av gumman, utan saknad från hans sida, men så	 mycket mer från hennes. Hon grät och önskade Guds lycka och	 välsignelse över honom och bad frid över hans nya hem.	 På kvällen stod bröllopet hemma hos föräldrarne. När han	 slutligen efter en skur av oanständigheter från svågrarne, som	 numera slogo honom i ryggen och kallade honom Ravaillac,	 efter en tåreflod av modren, som behandlade honom likt en	 rövare, och efter en tyst uppmaning från henne att vara snäll	 mot hennes älskade dotter, tog hustrun om livet och förde	 henne in i vagnen ville några bröder följa med hem, men han	 smällde igen vagnsdörrn, så att rutorna skallrade och önskade	 dem åt helvete.	 Så voro de äntligen ensamma. Men nu, när hon fick se	 honom nästan segerglad, blev hon rädd för honom. Så hade	 hon inte sett honom förr.	 – Var det underligt det? frågade han. Men hon grät och ville	 icke ta emot hans smekningar. Han blev ledsen och det var	 mycket sorgligt när de inträdde i det nya hemmet, där pigan	 som åkt på kuskbocken hade glömt att skaffa strykstickor.	 Följande morgon hade han lektion klockan sju. De måste	 vara förståndiga, ty hans lön var knapp och han ville genast ta	 igen vad han förlorat under förlovningstiden. Klockan nio kom	 han hem till frukost. Därpå gick han till repetition. Efter	 
	 middan måste han sova en blund, ty han hade lektion hemma	 klockan fyra. Det där att sova middag tyckte frun var brutalt.	 Hon satt ensam hemma och väntade, och när han äntligen kom	 hem skulle han sova. Men han måste, eljes skulle han icke orka	 lektionen klockan fyra. Han måste. Klockan fyra kom eleven.	 Och så adjö på en stund min lilla vän!	 – Men nog kunde du skicka tillbaka eleven för i dag!	 – Omöjligt, man måste vara sträng mot sig själv. Och när	 eleven kom, satt frun utanför och hörde hur Adolf stampade	 takten i golvet och hur den rysliga fiolen gnisslade c d e f g a h i	 evighet.	 Men så ringde det på tamburdörren och in störtade bröder	 tre, och alla fyra systrarne. Och så skratt och ras. Och långa	 Carl gick strax i skänken och satte fram punschglas och sade	 något oanständigt, och systrarne tittade under ögonen på syster	 om hon var mycket blå. Och frun måste gå i chiffonjén och ta	 av hushållspengarne och skicka Lina i vinhandeln.	 Adolf som hört glammet öppnar dörrn och nickar ut åt	 svågrar och svägerskor. Han var så hjärtligt glad att hans	 hustru fick någon förströelse, ack det var han, men han hade	 icke tid att komma ut till dem.	 – Hör du, du är allt grön om näsan, du, sade Erik som var	 mycket försigkommen, och Adolf drog sig tillbaka in i sitt rum.	 C d e f g a h c! O Gud vad han led av sin lektion i dag. Därute	 glammades och klingades med glasen, men han fick inte vara	 med. Slutligen kom hustrun och knackade på hans dörr. Adolf	 skulle bara komma ut och dricka ett hemkomstglas med gos­	 sarne och flickorna! Ja, det kunde han göra! Men så in igen!	 Klockan fem kom en ny elev.	 – Det blir allt roligt det här för dig Elin att sitta och höra på	 svinslakt, sade Malla.	 Men då blev Elin stött och sade att man inte gifte sig för att	 ha roligt.	 – Vad då för, då?	 – Det rör dig inte.	 Det började bli litet hett emellan systrarne, när Adolf kom ut	 och tog avsked för han skulle på Operan! Men han bad dem	 alla att de skulle stanna och äta kväll hos syster så att hon	 
	 slapp vara ensam. Men de skulle icke vänta på honom. Och de	 stannade.	 När han kom hem klockan tolv, sov hustrun. Salen, hans fina	 sal var nerrökt och luktade snusk, bordsduken som var ren i	 går, var fläckig, ett sönderslaget glas låg på golvet, ölskvättar	 stodo och stinkte i glasen. Smöret var hopkrafsat i en liten hög;	 allt mjukt bröd var uppätet och på en assiett låg en skiva fet	 pressylta (de djävlarna hade ätit upp den magra!), en torkad	 tungskiva som skuren ur en guttaperkaboll, och två ansjovisar	 med huven på och märken efter gaffeln. Hustrun vaknade.	 – Har du något att äta min gubbe lilla, hördes ifrån bolst­	 rarne.	 – Ja bevars, han var inte så noga. Han gick ut i köket efter öl	 själv. – Och så gick han i säng. Frun ville han skulle prata med	 henne, men han somnade ögonblickligen.	 Dagen därpå kom svärmor på middagsvisit. När Adolf kom	 hem, luktade salen portvin. På eftermiddan kom svärfar. Adolf	 hade lektion igen och gubben gick snart, arg, ty nog kunde man	 ta sig ledigt en gång, när man var nygift. Men bröderna och	 systrarna höllo i. Alltid var det någon ledig, och de turade.	 Alltid stod det punsch på bordet och låg det cigarraska på	 mattorna.	 En dag vågade Adolf en liten försiktig anmärkning om den	 myckna punschen, som han aldrig fick smaka.	 – Huj då! Det skulle ingen av hennes släkt sätta sin fot i hans	 hus mera. Hon visste nog att det var hans alltsammans och det	 skulle de andra också få veta.	 – Nej, min lilla vän, det var bara frågan om att det dricks	 punsch var dag, var dag, min ängel.	 – Det var då inte sant, för i går dracks ingen.	 – Visserligen men när det icke dracks en dag av trettio, så	 kunde man ju bildlikt säga att det dracks var dag.	 – Hon förstod inte bilder. Hade inte fått så fin uppfostran att	 hon förstod bilder, men pikar förstod hon! Åh aldrig hade hon	 trott att det var så att vara gift. Mannen var ju aldrig hemma,	 och när han var hemma sov han eller grälade han. Och så lät	 han henne förstå att det var hans alltsammans.	 Olyckligtvis hade långa Carl samma dag erhållit refus på ett	 
	 låneförsök, och en ganska knapphändig sådan, utan alla ur­	 säkter. Ryktet därom spred sig snart jämte punschhistorien,	 och Adolf befanns vara en snål rackare och en falsk rackare, för	 så var han aldrig förut, när de voro förlovade. – Adolf var icke	 närvarande och fick försvara sig med att han hade råd då, när	 han var ensam, men att han icke, enligt en enkel addition, hade	 råd nu när han var två, men det var så gott det, ty då hade man	 tagit det som en förebråelse att han skulle liksom vara tvungen	 att föda urmakarns dotter.	 Följden blev att Adolf själv satte fram punschen när gräshop­	 porna kommo, och då hade han ju ingenting att tala på hus­	 hållspengarne, när han själv vräkte på det viset.	 En natt kom Adolf hem trött och hungrig som vanligt. Osten	 låg som en urkarvad kålrot; en tom assiett visade spår efter små	 biffstekar, en annan efter leverkorv. Den feta pressyltan var	 kvar jämte några äggskal och intet smör.	 Han var mycket hungrig och nervös och skulle blivit ond om	 han orkat, men han tog den bedrövliga utvägen att vara humo­	 ristisk. Hon låg i sängen därinne och var beredd på slag.	 – Hör du min vän, sade han, är det ingen av alla dina	 bröder, som tycker om fet pressylta?	 Det var i ordet alla gadden låg.	 – Tycker du att jag har så många bröder då?	 – Åhja! Du har mer bröder än jag har smör.	 – Fanns det intet smör? Ja, hon hade verkligen inte sett det	 och var ledsen, men ge sig det ville hon inte. Därför sade hon:	 Jag är inte din piga!	 – Det hade han aldrig trott, ty vore hon det, skulle hon fått	 se på annat.	 – Vad för annat?	 – Ah, det var det samma!	 – Vad för annat? Han ville slå henne, kanske?	 – Ja, om hon vore hans piga!	 – Åh det är förfärligt, han ville slå henne ... –	 – Ja, om hon vore hans piga, men icke nu!	 – Han ville alltså slå henne ändå?	 – Ja, om hon vore hans piga, men nu var hon icke det, alltså	 ville han icke slå henne!	 
	 – Det var rådligast det! Hon hade gift sig för att vara hans	 hustru och icke hans piga! Om det var något i olag, så kunde	 han vända sig till pigan och inte gräla på henne. Hon hade	 lämnat sitt goda hem för att kasta sig i armarne på en sådan	 där karl!	 Vid ordet »goda hem» var herr Adolf nog oförståndig att	 hosta!	 – Var det icke ett gott hem? Hade han något att anmärka på	 det? Var det inte fint nog o.s.v.	 Sådant där blev nu vanligt om kvällarne.	 Så kom barnet. Frun kunde icke vara ensam med barnet.	 Malla måste flytta hem på en tid. Malla kom hem och slog sig	 ner i salen först. Herr Adolf tyckte sig ha ingått en polygami, ty	 Mallas underkjolar lågo ofta i sängkammarn på hans byxor.	 Och vid bordet var det Malla som serverade. Sängkammaren	 blev barnkammare, och för att få ha salen i fred måste herr	 Adolf utrymma sitt rum.	 Han kunde naturligtvis inte hålla »svinslakt» mera i hem­	 met, utan fick gå omkring i husen och ringa på främmandes	 dörrar, höra ursäkter att lilla Fredrik var sjuk eller i skolan,	 hänga på krogen, medan han väntade ut en ny lektion när det	 var för långt att gå hem.	 Han kom sällan hem mer.	 Om kvällarne satt han på Operakällarn med kamrater och	 talade om musik och sådant som intresserade honom. Ovett	 fick han ändå, när han kom hem, så att inte var det värt att	 brådska med hemkomsten. – Det var ett helvete att vara hem­	 ma – det var allt vad han visste, och någon hustru ansåg han	 sig icke ha; hade aldrig haft; trodde en gång han skulle få. Men	 barn fick han.	 Vari felet låg, det kunde han aldrig komma på. Hustrun sade	 jämt att det kom sig av att han aldrig var hemma, och han	 svarade att hans sysselsättning nödgade honom till det. Och de	 hade nog rätt båda två. Men han kunde ju icke välja någon	 annan sysselsättning! Nej det var ju omöjligt! Man kunde ju	 icke spela teater om dagarne, då alla människor arbetade vid	 dagsljus.	 Han erkände villigt, att hustrun icke kunde vara glad åt att	 
	 vara gift med en man, som bara kom hem om nätterna som till	 en annan kona (och knappt det); det var nu en gång så, och	 livet knäcker icke alla nötter som vuxit på kulturens hasselbus­	 kar; man fick finna sig i det som så mycket annat. Hon hade	 gift sig för att bli gift, och det hade han med, kunde han neka	 det? Därför hade de det som de hade’t. Det kunde ingen	 människa hjälpa! Det kunde inte fan hjälpa – under nuvarande	 förhållanden!			 
	 Måste.	 
	 
	 
	 
	 
	 
	 
	 På slaget halv nio om vinterkvällen står han i dörren till käl­	 larens glasveranda. Under det han med matematisk noggrann­	 het drar av sig kastorhandskarna, tittar han över de immiga	 glasögonen först till höger, sedan till vänster om han skall se	 några bekanta. Därpå hänger han upp överrocken på sin krok,	 den till höger om kaminen. Kyparen Gustaf, magisterns forne	 elev har, utan att avvakta order, gått och sopat smulorna av	 hans bord, rört om i senapsburken, krattat i saltkaret och vänt	 ut och in på servetten. Därpå går han utan vidare tillsägelse	 efter en flaska Medhamra, slår upp en halv öl av Föreningens,	 lämnar magistern liksom för syns skull matsedeln, och säger,	 mera som en tom formalitet än som en fråga: Kräftor.	 – Honkräftor? säger magistern.	 – Stora honkräftor, säger Gustaf och går ut till köksluckan	 och ropar. Stora honkräftor, åt magistern och mycket dill!	 Därpå går han efter en uppsättning smör och ost, skär två	 skivor ankarstock och ställer fram på magisterns bord. Denne	 har i verandan gjort en razzia efter aftontidningarne, men bara	 fått Posttidningen. Till ersättning tar han Dagbladet som han	 icke hann med i middags; och så sätter han sig på Dagbladet,	 bryter ut och in på Posttidningen och lägger den till vänster om	 sig på brödkorgen. Så stryker han med kniven några geometris­	 ka smörfigurer på ankarstocken, skär en rektangel av schwei­	 zerosten, slår i supen till tre fjärdedelar och för den i höjd med	 munnen; där gör han en paus som om han tvekade inför ett	 medikament, kastar huvudet baklänges och säger huh! Så har	 han gjort i tolv år och så kommer han göra till döddar.	 När kräftorna, sex stycken, anlänt, undersöker han deras	 kön, och när intet befinnes att invända, skrider han till den	 
	 njutningsfulla akten. Servetten stickes med ena hörnet under	 löskragen, två smörgåsar med ost ställas i beredskap bredvid	 tallriken och han slår i ett glas öl och en halva. Därpå tar han	 den lilla kräftkniven och börjar slakten. Det finns ingen mer än	 han som kan äta kräftor i Sverige och när han ser någon annan	 råka äta kräftor säger han: Du kan inte äta kräftor. Först gör	 han ett snitt omkring kräftans huvud, och sedan han fått hålet	 för mun, suger han.	 – Det är det finaste – säger han. Sedan lossar han thorax	 från underredet, (ristar blodörn som han kallar det) sätter	 tänderna i skrovet och suger i djupa drag; därpå släpar han de	 små benen som sparris. Därpå äter han en nypa dill, dricker en	 mun öl och biter i smörgåsen. Sedan han noga skalat klorna	 och sugit ur de finaste kalkrören, förtär han köttet och övergår	 till stjärten. När han ätit tre kräftor, tar han en halva och läser	 utnämningarne i Posttidningen. Så har han gjort i tolv år och	 så kommer han alltid att göra.	 Han var tjugo år när han började äta på det här stället; nu är	 han trettio två, och Gustaf har varit kypare här i tio år! Han är	 den äldste här på stället, han är äldre än källarmästarn, ty	 denne har endast ägt rörelsen i åtta år! Han har sett många	 uppsättningar av middagsgäster; några höllo ut i ett år, två år,	 fem år; så försvunno de, gingo till ett annat ställe, flyttade till	 en annan ort, eller gifte sig. Han känner sig mycket gammal,	 och ändå är han bara trettio två år! Detta är hans hem, ty i sin	 kammare på Ladugårdslandet, där sover han endast.	 Klockan blir tio. Då reser han på sig och går in i den lilla	 källarsalen, där hans toddy väntar honom. Nu kommer bok­	 handlaren. De spela schack, eller tala om böcker. Klockan halv	 elva kommer andra fiolen från Dramatiskan. Det är en gammal	 polack som flydde till Sverige efter 64 och nu måste förtjäna sitt	 liv på vad som förr var honom ett nöje. Polacken och bokhand­	 laren hava fyllt 50 år, men de trivas med magistern som med en	 jämnåring.	 Bakom disken sitter källarmästarn. Han är en gammal sjö­	 kapten som förälskat sig i försalongen och därför beslöt förena	 sina öden med restauratrisens. Hon regerar nu i köket och har	 alltid köksluckan öppen för att hålla vakt på gubben att han	 
	 icke skall gå och »ta bestick» förr än gästerna gått. Men då, när	 gasen är släckt och sängen bäddad får gubben en spilkum	 romtoddy till sömndryck.	 Klockan elva börja ungherrar komma som gå försiktigt fram	 till disken och viskande fråga källarmästarn om han har något	 »enskilt rum» en trappa upp, och så hör man slamret av kjolar	 som slinka genom tamburen för att osedda komma upp för	 trappan.	 – Nå, säger bokhandlarn, som liksom fått ett samtalsämne	 gratis; ska du inte tänka på att fortplanta dig, gamla Blommen.	 – Jag har inte råd, säger magistern. Varför gifter du dig inte	 själv?	 – Inte vill någon ha mig numera, säger bokhandlaren, sedan	 jag blivit som en gammal skälskinnskoffert i huvet. För resten	 har jag min gamla Stava, jag.	 Stava var en mytisk person som ingen trodde på. Hon var en	 personifikation av bokhandlarens ouppfyllda drömmar.	 – Men herr Potocki då? invänder magistern.	 – Han har ju varit gift, kan det inte vara nog det, säger	 bokhandlarn.	 Polacken nickar som en metronom och säger:	 – Ja, jag ar varit licklig giff, jag, och så dricker han ur sin	 toddy. – Husch!	 – Ja, si, säger magistern, om de inte voro såna gäss de här	 fruntimmerna, så kunde man väl tänka på saken, men si, de ä	 såna förbannade gäss!	 Polacken nickar igen och ler, ty han vet inte vad gäss är på	 svenska:	 – Jag ar varit micket licklig giff – husch!	 – Och så blir det barnskrik och sura kläder på kakelugnen,	 fortfar magistern, och så pigor och köksos. Nej, tack ska ni ha!	 Och så kanske inte få sova om nätterna!	 – Husch – ifyllde Polacken.	 – Herr Potocki säger husch han, föll bokhandlaren in med	 ungkarlens vanliga skadeglädje när han hör en gift uttrycka sig	 ofördelaktigt om äktenskapet.	 – Vat säga jag? frågade änklingen förvånad.	 – Husch, härmade bokhandlaren, och samtalet upplöste sig	 
	 i ett gemensamt grin och ett tobaksmoln.	 Och så blir klockan tolv. Pianot en trappa opp som larmat	 ackompanjemang till blandad mans- och fruntimmerskör, tyst­	 nar; kyparens spring över golvet från köksluckan till verandan	 upphör; källarmästaren inför i kladden de sista champagne­	 buteljerna till en trappa upp; gasen skruvas ner; och de tre	 vännerna resa sig och gå, var och en till sin »kyska ungkarls­	 bädd», men bokhandlaren hem till sin Stava.	 
	 
	 
	 
	 Magister Blom hade vid tjugo års ålder avbrutit sina studier i	 Uppsala och gått till huvudstaden som extra lärare. Jämte	 lektioner bredvid redde han sig gott. Han begärde icke mycket	 av livet. Ordning och lugn var allt. I sin kammare på Ladu­	 gårdslandet som han hyrt av en gammal mamsell, fann han	 mer än en ungkarl brukar begära, ty han fick omvårdnad och	 vänlighet, all den ömhet som naturen hos denna kvinna ämnat	 åt ett annat släkte av hennes blod tillföll honom gratis. Hon	 lagade åt honom och såg om honom. Men han, som tidigt	 förlorat sin mor och därför var ovan vid att få något sådant för	 intet, mottog gåvan som nästan ett ingrepp på hans frihet, men	 han mottog den! Källaren var dock hans hem. Där betalade	 han för allting och kände sig aldrig skyldig något.	 Född i en landsortsstad i mellersta Sverige var han en främ­	 ling i Stockholm. Sökte ingen! Umgicks icke i familj och råkade	 endast sina bekanta på källaren, pratade med dem, men gav	 inga förtroenden, och hade icke heller några sådana att ge.	 Hans sysselsättning i skolan, där han endast undervisade i	 tredje klassen, gjorde att han kände sig som en, vilken stannat i	 växten. Han hade ju en gång gått igenom tredje klassen ända	 till den sjunde, och blivit student; nu satt han ju ändock kvar i	 tredje; hade suttit där i tolv år och kom aldrig längre. Han	 lärde endast ut andra och tredje böckerna i Euklides; det var	 klassens kurs. Hela livet visade sig således för honom endast	 såsom ett fragment; men ett fragment utan varken början eller	 
	 slut: andra och tredje böckerna. På lediga stunder läste han	 arkeologi och tidningar. Arkeologi är en modern vetenskap, en	 tidens sjukdom kan man säga. Och den är farlig, ty den visar i	 de flesta fall att den mänskliga fånigheten varit tämligen kon­	 stant.	 I tidningarne såg han endast ett parti schack; politiken var	 för honom ett intressant spel – om kungen, ingenting vidare, ty	 han var uppfostrad han som alla andra, så, att han hade som	 en tro, att vad som hände i världen, det angick icke oss, det	 skötte nog de om som Gud givit makten. Detta sätt att se	 sakerna gav hans själ en stor och stilla ro, och han oroade ingen	 och oroades icke av något. Ibland när han tyckte att något var	 väl mycket fånigt, så tröstade han sig med att det kunde nu inte	 fan hjälpa! Uppfostran hade konsekvent gjort honom egoist	 och katekesen hade lärt honom att när var och en sin syssla	 sköter, så går allt väl evad oss möter. Han skötte också sin	 syssla exemplariskt i skolan; kom aldrig för sent; var aldrig	 sjuk; och i sitt enskilda liv var han utan vank. Betalade sin hyra	 på dagen, åt aldrig på kredit och gick till »kvinnor» en gång i	 veckan (han sa aldrig att han gick till »flickor»). Hans liv gick	 fram som ett tåg på blanka räls, efter sekundvisare, sina vissa	 bestämda stationer, och han undvek som klok karl alla sam­	 manstötningar. Framtiden, den tänkte han inte på, ty en sann	 egoist tänker inte så långt, av det enkla skäl att framtiden icke	 är hans mer än högst en tjugo, trettio år! Så gick hans liv!	 Det var en midsommardags morgon, strålande, solig som den	 skall vara. Magistern låg i sin säng och läste om egypternas	 krigskonst, då mamsell Augusta kom in med kaffebrickan. Hon	 hade dagen till ära skurit upp saffransbröd och lagt några	 syrenblommor på servetten, varförutom hon kvällen förut	 stuckit några björkkvistar bakom kakelugnen, lagt ren sand och	 ett par gullvivor i spottlådan, samt ställt ett glas med liljekon­	 valjer på spegelbordet.	 – Nå, skall inte magistern ut på lustresa i dag också? frågade	 gumman och kastade ögonen omkring all den fägnad hon	 bestått den lilla kammaren för att få ett ord till erkännande	 eller tack.	 
	 Men magistern hade icke observerat grannlåten, utan svara­	 de helt torrt:	 – Nej, ser mamsell Augusta, det vet hon ju att jag aldrig far	 på lustresor för att bli knuffad och ihjälskriken av barnungar.	 – Nå, men, inte kan man väl gå inne i stan, en sådan här	 vacker midsommardag? Nog går väl magistern ut till Djurgår­	 den åtminstone?	 – Jo, det vore väl det sista jag gjorde, i dag i synnerhet då	 allt möjligt folk är därute. Nej, jag har det så bra här i stan och	 de här upptågen med helgdagar ska väl någon gång ta slut.	 – Kära magistern, invände gumman, det finns många män­	 niskor som tycka att det är alldeles för få helgdagar på det	 tunga arbetsåret. Men vill magistern nu vara god och säga	 ifrån om han önskar något så få vi rusta i ordning, ty syster och	 jag ämna oss till Mariefred och komma inte hem förr än	 klockan tio i kväll?	 – Mycket nöje, mamsell Augusta, jag behöver ingenting och	 sköter mig nog själv! Portvakten får städa när jag går ut i	 middagstaget.	 Och han blev ensam med sin kaffebricka. När han druckit	 kaffe, tände han en cigarr och blev liggande i sängen med sin	 egyptiska krigskonst. Fönstret som stod öppet, ristade på sina	 hakar för en svag sydlig vind. Klockan åtta ringde Ladugårds­	 landskyrkan i alla sina klockor, stora och små, och Katrina,	 Maria och Jakob föllo in och det pinglade och bomlade att göra	 en hedning förtvivlad. När ringningen tystnat började en kano­	 niärsextett på kommandobryggan till en ångbåt vid Nybro­	 hamnen att spela upp en fransäs ur Den Svaga Sidan. Magis­	 tern vred sig i lakanen på sin liggsoffa och skulle gärna ha gjort	 sig omak med att stiga upp och stänga fönstret om det ej varit	 för varmt. Och så hördes några trumvirvlar från Karl XIII:s	 torg, men avbrötos av en ny mässingskvintett från en annan	 ångbåt vid Nybrohamnen, vilken spelade Jägarkören ur Fri­	 skytten. Men de olycksbådande trumslagen från Karl XIII:s	 torg nalkades. Det var skarpskyttarne som skulle ut till gärdet,	 och de måste passera Storgatan. Och nu fick han Norrköpings	 Skarpskyttemarsch i sex omgångar, alltemellanåt interfolierade	 med ångbåtarnes visslor, klockor och mässingsmusik, som slut­	 
	 ligen mellan skovelslag tonade bort utanför Kastellholmen.	 Han steg upp klockan tio. Satte på rakvattnet på sitt sprit­	 kök. Stärkskjortan låg på byrån så vit och så styv som ett	 bräde. Han använde en kvart på att peta in benknapparne i	 knapphålen. Därpå rakade han sig en halv timme. Sedan	 kammade han sig, omsorgsfullt som om han utfört en ytterst	 viktig förrättning. Och när han tog på byxorna, höll han i	 nederkanten på benet att det icke skulle dammas på golvet.	 Hans rum var enkelt, ytterst enkelt, och ordentligt. Det var	 opersonligt, abstrakt som ett hotellrum. Och ändock hade han	 bott där i tolv år. Hos de flesta andra människor brukar under	 en sådan tidrymd en hop småsaker samla sig: presenter, små	 onödigheter, prydnader, lyxsaker. Här fanns icke en gravyr på	 väggen som i en illustrerad tidning slagit an någon känslo­	 sträng, icke en antimakassar virkad av vänliga systrar, icke en	 fotografi av något kärt ansikte, icke en broderad penntorkare	 på skrivbordet; allt var köpt, till bästa pris för att bespara	 onödiga utgifter vilka skulle kunnat inkräkta på ägarens obero­	 ende.	 Han lade sig i fönstret för att se ut på gatan och över	 Artilleriplanen ner till hamnen. I huset snett över såg han ett	 fruntimmer i snörlivet göra sin toalett. Han vände sig bort som	 från något fult eller något som kunde störa hans lugn. Nere i	 hamnen flaggade alla roslagsskutor och ångbåtar, och ström­	 men glittrade i solskenet. Upp till kyrkan vandrade några	 gummor med psalmböcker i händerna. Utanför Artillerigården	 gick posten med sin sabel och såg missnöjd ut, då och då	 tittande upp åt tornuret för att se efter hur långt det var till	 avlösningen. Eljes lågo gatorna tomma, gråa, heta. Han tittade	 återigen över till fruntimret som klädde sig. Hon hade tagit en	 pudervippa och gnodde nu in sig i näsvinklarne framför spegeln	 med en min som kom henne att likna en apa. Han steg upp från	 fönstret och satte sig i gungstolen.	 Han gjorde upp sitt program för dagen, ty hur det var, hyste	 han en dunkel fruktan för att vara ensam. Om vardagarne hade	 han skolungdomen omkring sig, och ehuru han icke älskade	 dessa vilddjur han skulle tämja, det vill säga lära förställ­	 ningens svåra konst, kände han dock en viss tomhet efter dem,	 
	 när han var ifrån dem. Nu under sommarlovet hade han	 anordnat en ferieskola, men även dess besökare hade ett kort	 midsommarlov och han hade nu varit ensam i flera dagar med	 undantag av mattimmarne då han alltid hade bokhandlarn och	 andra fiolen att påräkna.	 Klockan två, tänkte han, när paraden väl har gått, och	 folkströmmen upplöst sig, går jag ner på källaren och äter	 middag; sedan tar jag bokhandlarn med mig till Strömsborg;	 där är tyst och stilla i dag och där dricka vi kaffe och punsch	 tills det blir kväll, då vi återvända till Rejners (så hette källaren	 vid Berzelii Park).	 På slaget två, tog han sin hatt; borstade sig omsorgsfullt, och	 gick ut.	 – Jag undrar om de ha stuvade abborrar i dag, tänkte han.	 Och om man skulle kosta på sig sparris, efter som det är	 midsommarsdagen!	 Och så spatserade han ner, sökande skuggan utmed krono­	 bageriets höga mur. I Berzelii park sutto arbetarfamiljer med	 barnvagnar på samma bänkar där om vardagarne Stora Träd­	 gårdsgatans förnäma bonnes brukade sitta. Han såg en mor ge	 sitt barn bröstet. Ett stort, rikt bröst som den lilla grep i med	 sin knubbiga hand så att den till hälften försvann. Magistern	 vände sig bort med vämjelse. Det störde honom att se dessa	 främmande i hans park. Det var för honom som att se tjänstefol­	 ket i salongen när herrskapet är borta, och han kunde icke	 förlåta dem att de voro fula.	 Så kom han fram till glasverandan och skulle lägga handen	 på källardörrens låsvrede, ännu en gång tänkande på de sköna	 abborrarne, »med mycket persilja», då han med ens får se ett	 vitt papper med något skrivet på som hängde på glasrutan.	 Han behövde icke läsa det, ty han visste vad det innehöll: att	 källaren var stängd över midsommardagen, men han hade	 glömt bort det! Han var som han skulle ha gått med huvet mot	 en lyktstolpe på en trottoarkant! Han blev ursinnig. Först på	 källarmästarn som hade stängt, sedan på sig själv som hade	 glömt bort att det var stängt! Han fann det så vidunderligt att	 han kunde ha glömt något så viktigt, så vidunderligt, att han	 icke trodde på det, utan måste leta efter någon som var orsaken	 
	 till att han kunnat glömma det. Det var naturligtvis källarmäs­	 tarn. Han var urspårad, sammantörnad, i olag, krossad. Han	 satte sig ner på en bänk och var gråtfärdig av ondska.	 Pang! så kom en boll och slog honom rätt på skjortvecket.	 Han flög upp som en retad geting och ville ta reda på den	 brottslige, då han såg ett litet fult flickansikte skratta sig mitt i	 ögonen, och bakom henne en arbetare i helgdagskläder och	 panamahatt som leende tog flickan i hand och frågade om det	 gjorde ont, och så såg han en hel hop tjänstefolk och gardister	 som skrattade. Han tittade efter en poliskonstapel, ty han	 kände sig kränkt i sina rättigheter som människa, men när han	 fick se konstapeln i förtroligt samspråk med barnets mamma,	 förlorade han all lust att bråka, och gick direkt till Norrmalms­	 torg för att ta en droska och åka till Söder upp till bokhand­	 laren, ty nu kunde han icke vara ensam längre. När han	 kommit upp i droskan kände han sig någorlunda skyddad, och	 nu torkade han med näsduken sitt skjortbröst som blivit dam­	 migt av bollen.	 När han kom upp till Götgatan, avskedade han åkaren, viss	 att träffa bokhandlaren hemma. Men när han steg upp för	 trapporna blev han ängslig! Tänk om han icke vore hemma!	 Han var icke hemma! Och ingen annan i huset heller! Ty det	 ljöd så tomt när han bultade på dörrarne, och han hörde sina	 steg ge eko i trappan.	 När han slutligen stod ensam på gatan, visste han icke vart	 han skulle ta vägen. Potockis adress kände han ej, och att få tag	 i en adresskalender i dag, när alla bodar voro stängda, insåg	 han vara omöjligt!	 Han gick utan att veta vart han skulle ta vägen, ner för	 Götgatan, Skeppsbron, Norrbro och Karl XIII:s torg. Icke ett	 bekant ansikte mötte han, och han kände sig sårad av denna	 folkhop som intagit staden under herrarnes frånvaro, ty han	 var uppfostrad till aristokrat som vi alla, i statens skolor.	 Hungern, som vid första uppbrusningen lagt sig, började	 återigen vakna upp. Då kom en ny förfärlig tanke över honom	 som han av feghet icke vågat tänka ut: var skall jag få middag?	 Han hade gått ut med middagspolletter samt en krona och	 femtio öre, hela hans kassa. Polletterna gällde ju bara till	 
	 Rejners och en krona hade han åkt opp.	 Han kom ner till Berzelii park igen. Där sutto arbetarfamil­	 jerna och åto ur sina matkorgar: kokta ägg, kräftor, pannkakor!	 Och polisen sa ingenting! Där stod till och med en konstapel	 med en smörgås och ett glas öl i hand. Vad som stack honom	 mest var, att han kände att dessa människor som han föraktade	 hade ett övertag över honom för tillfället! Men, varför kunde	 han icke gå in på ett mjölkmagasin och stilla sin hunger.	 Varför? Ja! Svaret på det lät han gå ifrån sig som en oppstöt­	 ning; och så gick han ner till ångbåtsbryggan för att fara över	 till Djurgården, där han måste träffa bekanta, av vilka han, så	 motbjudande det än var, kunde låna till en middag, men en	 gentil middag, på Hasselbacken!	 
	 
	 
	 
	 På ångbåten var det mycket folk, så att magistern måste stå	 bredvid maskinen som värmde honom på ryggen och stänkte	 smält talg på hans bonjour, under det han fick stå och titta en	 kokerska i hårflätan och lukta härsken pomada. Men inte ett	 bekant ansikte!	 Uppkommen till Hasselbacken gjorde han sig så rak som	 möjligt och försökte antaga ett distingerat och ledigt utseende.	 Planen utanför värdshuset liknade en teatersalong och tycktes	 ha samma bestämmelse som en sådan nämligen att vara en	 mötes- och visningsplats för dem som ha något att visa. Längst	 upp i fonden sutto officerare, blåa i ansiktet av mat och dryck;	 bredvid dem några representanter för främmande makter, gråa	 och medtagna av det ansträngande arbetet att lägga sig ut för	 några druckna landsmän som slagits vid hamnen, eller att	 bevista galaspektakel, barndop, bröllop och begravningar	 m.m. Men därmed var det också slut med den fina publiken.	 Ty mitt på planen upptäcker magistern sotarn i Ladugårdslan­	 det med familj, källarmästaren på ’Kungen i Helvete’, provi­	 sorn på apoteket ’Sjubben’, med flera. Och runt omkring dem	 går den gröna jägarn i silvergaloner och förgylld stav och	 
	 kastar föraktfulla blickar på sällskapet som om han frågade vad	 de hade här att göra. Magistern känner sig gruvligt generad av	 de många blickarne, vilka alla tycktes säga: se där går han och	 letar efter sin middag. Men han måste gå på! Och han kommer	 upp på verandorna där man äter abborrar och sparris, där man	 dricker sauterne och champagne. Och ett, tu, tre, känner han	 en vänlig hand på sin axel och när han vänder sig om, ser han	 kyparen Gustafs strålande ansikte, och han mottar en hand­	 tryckning och ett oförställt: nej se magistern är här; hur står det	 till? Och kyparen Gustaf, som var så glad att få känna sig ett	 ögonblick som sidoordnad med sin herre, känner en styv trä­	 klabb i sin varma hand och möter ett par blickar som tagna ur	 ett knappnålsbrev. Och denna hårda hand tryckte i går aftons	 så varmt en tiokronssedel i hans ute i källarsalen och denna	 man tackade honom för hans halvårstjänst och uppmärksam­	 heter som man tackar en vän. Och kyparen Gustaf går tillbaka	 och sätter sig bland sina kamrater, förlägen och ledsen. Men	 magistern går med bitterhet i sinnet ut igen, ut genom folkho­	 pen, som han tycker hånande viska bakom sig: han fick ingen	 middag!	 Och så kommer han ut på slätten. Där står Kasper och får	 stryk av sin hustru. Där står en sjöman och visar i Lyckans	 Stjärna den tillkommande för tjänsteflickor, kanoniärer, gardis­	 ter och gesäller. De hade ätit middag alla dessa och sågo glada	 ut, och han tyckte ett ögonblick att han var sämre än de, men	 så erinrade han sig att de icke visste huru det egyptiska lägret	 befästades och då kände han sig åter uppe, och han kunde icke	 förstå huru människorna kunde sjunka så djupt att de funno	 nöje i sådant elände som just nu roade dessa!	 Han hade emellertid förlorat lusten att undersöka flera käl­	 larlokaler, och gick upp åt Novilla, förbi Tivoli och Singel­	 backen. Där i gröngräset dansade ungdom till en fiol; ett stycke	 längre bort hade en familj utbrett sig i gröngräset under en ek;	 mannen, familjefadren stod på knä, i skjortärmarne, barhuvad,	 med ett ölglas i ena handen och en smörgås med metvurst i den	 andra; hans feta glada ansikte, väl rakat omkring munnen,	 lyste av glädje och välvilja, när han uppmanade sina gäster,	 bestående tydligen av hustru, svärföräldrar, svågrar, bodbe­	 
	 tjänter och tjänsteflickor, att äta, dricka och vara glada, ty i	 dag var midsommardagen, hela dagen. Och den glada mannen	 sade roligheter så att hela sällskapet vred sig i gräset under de	 uppriktigaste skrattsalvor. Och när pannkakan serverades och	 åts med fingerna och portvinsbuteljen gick runt, höll den äldsta	 bodbetjänten ett tal, ibland hjärtligt, så att fruarne togo upp	 näsdukarne och värden stoppade ena polisongsnibben i mun­	 gipan, ibland muntert så att bravorop och skratt tystade ta­	 laren; då blev magistern mulen; men han gick icke sin väg,	 utan satte sig på en sten bakom en tall för att se »på djuren».	 Och när talet var slut och värden och värdinnan mottagit	 skålen, som slöts med hurrarop och fanfarer på en draghar­	 monika och alla tallrikar och karotter som voro lediga, då steg	 sällskapet upp att leka änkleken. Och svärmor gick bakom en	 hasselbuske för att hålla fram den minsta, och mor själv fick	 knäppa byxorna på de halvstora.	 – Vilka djur, tänkte magistern för sig själv och vände sig	 bort, ty det naturliga var för honom oskönt, efter som det sköna	 var det onaturliga, utom på ’erkända’ mästares tavlor i Natio­	 nalmuseum.	 Och så såg han på huru ungherrarne togo av sig i skjortär­	 marne och flickorna hängde sina manschetter på hagtornsbus­	 karne; och så ställde de upp sig och så sprungo de.	 Och flickorna lyfte kjolarne så att strumpebanden syntes,	 röda krukband och blå, som man köper i kryddboden; och när	 kavaljeren fått fatt i sin dam, tog han henne rätt i famn och	 snurrade om med henne så hon »syntes ända upp i knävecken»,	 och då skrattade gamla och unga så att det ekade i bergen.	 – Var det oskuld eller var det korruption? undrade magis­	 tern igen. Men säkert visste icke sällskapet vad det lärda ordet	 korruption var, och därför voro de glada.	 När de tröttnat på springleken, var kaffet färdigt. Och magis­	 tern kunde icke förstå var kavaljererna lärt sig vara så artiga	 mot damerna, ty de kröpo på alla fyra efter sockerskålen, efter	 brödkorgen för att servera flickorna, och spänntamparne på de	 svettdränkta västarna stodo som »handtag i ryggen» på dem.	 – Det är hanarne som kråma sig för honorna, tänkte han,	 men vänta bara!	 
	 Men så såg han värden, den glada själen, artigt servera den	 gamle svärfadern och svärmodern, ja till och med sin hustru,	 och alla bodbetjänterna och tjänsteflickorna, och när någon	 avböjde hans anbud med att: »herrn ska ta sig själv», svarade	 denne att han nog skulle hinna få. Och så såg han svärfadern	 flå pilpipor åt de små gossarna, och svärmodern, hon gick då	 som en piga omkring och bara ville diska allting! Och då tyckte	 magistern att egoismen var en underlig sak som kunde taga an	 så mänskliga former, så fördelas ut att det syntes som om alla	 gåvo och togo precis lika mycket; ty att det var egoism, det var	 klart!	 Och så lekte de pantlekar och de löste varenda pant med	 kyssar, riktiga kyssar mitt på mun så att det smällde om det;	 och när den glada bokhållarn »stod i brunn» och fick kyssa den	 stora eken gjorde han det så befängt galet och tog med armarne	 om den tjocka stammen alldeles som man klappar om en flicka,	 när ingen ser det, och då skrattades så ohejdat, ty alla visste	 nog hur man gjorde, fast ingen ville göra det så det syntes.	 Magistern som börjat med att kritiskt betrakta skådespelet	 från sin höga ståndpunkt på stenen, hade slutligen så småning­	 om dragits med in i deras glädje, så att han närapå tyckte sig	 vara med i sällskapet. Han kunde till och med dra på mun åt	 bodbetjäntens kvickheter och värden, vilken tycktes vara en	 småhandlare, hade på en timme vunnit hans sympati. Han	 kände sig mot sin vilja glad bara han såg på honom. Och denne	 var också en rolighetsminister av första rangen. Han kunde »flå	 katt», »gå kräftgången», »ligga ut» på trädstammar, svälja	 slantar, äta eld, och göra alla möjliga slags fåglalåt. Och när	 han tog ett saffransbröd ur snörlivet på en ung flicka och sedan	 lät det försvinna i högra örat, då skrattade magistern så att	 hans tomma mage hoppade.	 Och så började dansen. Magistern hade läst något vist i	 Rabes Grammatika att »Nemo saltat sobrius, nisi forte insanit»	 Cic. och han hade alltid tyckt att dans var ett utbrott av	 vansinne. Han hade visserligen sett unga hundar och stutar	 dansa, när de voro glada, men han trodde icke att Cicero kunde	 ha utsträckt sin maxim ända till djuren, och mellan djur och	 människor hade magistern lärt sig dra ett tjockt streck. Men	 
	 när han nu såg dessa unga människor, nyktra, men mätta och	 otörstiga svänga omkring efter harmonikans släpande men	 taktmässiga ljud, så var det som om hans själ kommit i en	 gunga som sattes i svängning av hans ögon och öron, och han	 kunde till slut icke värja sig från att högra foten sakta trampade	 takten mot mossan.	 När tre timmar gått, steg han upp. Men det var nästan svårt	 för honom att gå därifrån; det var som att bryta ett glatt lag; ty	 han kände sig som om han varit med dem. Men han var	 mildare i sinnet och erfor en frid och en behaglig trötthet som	 om han roat sig.	 Kvällen hade kommit; en och annan lackerad vagn släpade	 några damer som lågo i vita teaterkappor på baksätena som	 svepta lik, vitsminkade och med tuschstreck under ögonen, ty	 det var då på modet att se ut som man varit uppgrävd.	 Magisterns nya tankeriktning kom honom att tänka att dessa	 damer hade tråkigt, och han erfor icke ett grand avund. Men	 nedanför stora landsvägen, ute på stora segelleden kommo nu	 ångbåtarne med flaggor och musik tillbaka från lustresorna och	 det hurrades och spelades och sjöngs så att det hördes ända	 upp i Djurgårdsbergen.	 Magistern hade aldrig i sitt liv känt sig så ensam som i detta	 folkvimmel och han tyckte att mänskorna sågo med deltagande	 på honom som ensam gick där som en enstöring, och han	 tyckte också själv att det var synd om sig själv. Han skulle ha	 velat gå på den första bara för att få tala och höra sin röst igen,	 ty han tyckte i sin enslighet att han hade en främmande	 bredvid sig. Och nu slog ett ont samvete upp i hans minne.	 Han kom ihåg kyparen Gustaf på Hasselbacken, som icke	 kunde tygla sin glädje över att se honom. Han kom nu så långt	 att han skulle önska att vem som helst kom emot honom och	 visade sin glädje över att se honom! Men det kom ingen.	 Jo, när han satt på ångslupen kom en rapphönshund, som	 förlorat sin husbonde, och lade sitt huvud i hans knä. Magis­	 tern tålde eljes icke hundar, men han körde icke bort honom	 nu; det kändes så mjukt och varmt i knät, och det övergivna	 djuret såg honom ända in i ögonen som om han bad honom	 taga reda på husbonden.	 
	 Men när de kommo i land vid Nybron sprang hunden sin	 väg.	 – Han behövde mig inte längre, tänkte magistern, och så	 gick han hem och lade sig.	 
	 
	 
	 
	 Denna midsommardags obetydliga händelser hade emellertid	 skakat magistern ur hans säkerhet. Han insåg nämligen att all	 omtänksamhet, allt förutseende, all klok beräkning icke var	 människan nog. Han kände en viss osäkerhet råda omkring sig.	 Till och med källaren, hans hem, var icke pålitligare än att han	 kunde när som helst bli utestängd. En viss kyla från Gustafs	 sida började även verka störande på honom. Kyparen var lika	 artig som förut, uppmärksammare än eljes, men vänskapen var	 borta, förtroendet var brutet. Detta gjorde magistern misstänk­	 sam och var gång han fick en torr köttbit eller för litet potatis,	 så tänkte han alltid: haha! han hämnas på mig!	 Sommarn blev grym för magistern, ty andra fiolen reste bort,	 och bokhandlarn höll sig mest i Mosebacke.	 En höstafton sutto bokhandlarn och andra fiolen ner på	 källarn och drucko sin toddy då magistern inträdde med ett	 paket under armen, vilket han omsorgsfullt dolde i en tom	 buteljkorg som stod inne i skrubben där man ställde undan	 skräp. Magistern var knarrig och ovanligt nervös.	 – Nå gamla Blommen, började bokhandlaren för väl hund­	 rade gången, ska du inte gifta dig någon gång?	 – Det ska fan gifta sig; har man inte nog med bekymmer	 ändå? Och varför gifter du dig inte själv? bet magistern av.	 – Åh, jag har ju min gamla Stava jag, svarade bokhandlaren	 som stereotyperat en mängd svar på en mängd frågor.	 – Jag ar varit licklig giff jag, sade Polacken. Men min ustru	 er ded nu, husch!	 – Er on ded, härmade magistern, och errn är änkling, hur	 kan det gå ihop?	 
	 Polacken förstod icke vändningen, utan nickade bara gott	 förstånd. Magistern tyckte att de började trötta honom. Samta­	 let snodde sig alltid i samma riktning, om samma saker; och	 han kunde deras svar utantill.	 När han steg upp för att ta en cigarr ur sin överrock ute i	 tamburen, sprang bokhandlaren till skrubben och tog magis­	 terns paket. Som det icke var förseglat, hade han snart petat	 upp det, och rullade nu ut en präktig amerikansk nattskjorta	 som han med omsorg hängde över karmen på magisterns stol!	 – Husch! sade Polacken och grinade som om han sett något	 otäckt.	 Källarmästarn, som tyckte om ett gott gyckel, lade sig ner	 under disken och storskrattade; kyparne stannade i salen, och	 snart stack en köksa ut huvudet genom luckan.	 När magistern kom in igen och fick se upptåget, blev han	 blek av raseri, och han misstänkte genast bokhandlaren, men	 när han fick se Gustaf stå i ett hörn och skratta, blev han slagen	 av sin fixa tanke: han hämnas på mig! Och utan att säga ett	 ord, rev han ihop skjortan, kastade pengar på disken och gick!	 I från den dagen syntes magistern icke mer hos Rejners.	 Bokhandlaren hade emellertid fått reda på att han åt på Ladu­	 gårdslandskällaren. Och det gjorde han också! Men han var	 djupt missnöjd! Maten var icke dålig, men den var icke lagad	 på det viset han var van vid. Kyparne voro icke uppmärksam­	 ma. Mången gång tänkte han återvända till Rejners, men hans	 stolthet förbjöd honom. Sålunda hade han blivit utkastad ur	 sitt hem; sålunda hade en mångårig bekantskap blivit bruten	 på fem minuter.	 På hösten kom ett nytt slag. Mamsell Augusta hade fått ett	 litet arv i Nyköping och skulle lämna Stockholm första oktober.	 Magistern måste flytta. Och han flyttade var månad, ty ingen­	 ting var honom numera i lag. Det ena stället var icke sämre än	 det andra, men det var icke det samma! Han var så van att gå	 sina gamla gator, att han stundom befann sig utanför porten	 till sin forna bostad innan han upptäckte sitt misstag. Han var	 med ett ord alldeles bortkommen. Slutet blev att han inackor­	 derade sig, något som han alltid hatat och haft skräck för. Och	 då förlorade hans bekanta spåren efter honom.	 
	 En afton igen, och ner hos Rejners sitter Polacken ensam,	 rökande, drickande, nickande, med den orientaliska förmågan	 att försjunka i tanklöshet, som är hans ras egen. Så kommer	 bokhandlaren in, stormande som ett oväder; slår hatten till	 hälften krossad mot bordskivan och utbrister:	 – Kors i Jessu namn! Kors i Jessu namn! Har ni hört på	 maken?	 Polacken vaknar ur sin konjaks- och tobaks-nirvana och	 rullar ögonen!	 – Kors i Jessu namn! Har ni hört på håken? Han har gått	 och förlovat sig!	 – Vem ar ferlovet sig? frågar Polacken alldeles skrämd av	 hattkrossningen och det ymniga missbruket av frälsarns namn.	 – Magister Blom! – Och bokhandlaren begär en toddy som	 ersättning för den traktering han bjudit på. Och källarmästarn	 måste upp från disken och höra:	 – Är det pengar? frågar han illparigt.	 – Nej, det tror jag inte, säger bokhandlarn, som nu är en	 hjälte och minuterar ut sina håvor.	 – Er on vacker? frågar Polacken. Min ustru var så sken så,	 husch!	 – Nej, hon är inte vacker heller, säger bokhandlarn. Men	 hon ser snäll ut!	 – Har ni sett dem då? frågar källarmästarn. Är hon gammal?	 Och han tittar åt köksgluggen.	 – Nej, hon är ung!	 – Och hennes föräldrar? fortsätter källarmästarn.	 – Fadern lär vara gördelmakare i Örebro!	 – Nej tänk en sån skälm! menar källarmästarn.	 – Ja, det var det jag alltid sa, säger bokhandlarn. Den karlen	 var född till att gifta sig.	 – Det är vi nog lite var, säger källarmästarn, och tro mig, tro	 mig för sant, ingen undgår sitt öde! – Och med denna vishets­	 regel som avslutning går han till disken igen.	 Sedan man lugnat sig med att det inte var några pengar,	 börjar man anställa betraktelser över vad »de ska leva på».	 Och bokhandlarn gör ett överslag över magisterns lön och »vad	 han kan förtjäna på lektioner». Sedan den frågan är undan­	 
	 gjord, vill källarmästarn ha reda på detaljer. »Var träffade han	 på henne? Är hon blond eller mörk? Är hon kär i honom?»	 Denna sista fråga anses icke alls ur vägen, och bokhandlarn	 »tror det», ty han såg hur hon hängde på hans arm i kväll	 utanför ett bodfönster på Arsenalsgatan. »Ja, men att han, som	 var en sån träbock kunde gå och bli kär! det var då alldeles	 otroligt.» Men hurudan äkta man han skulle bli? Källarmäs­	 tarn visste att han var alldeles »forrbannat» kinkig på mat, och	 det får man inte vara när man skall gifta sig (titt åt köks­	 gluggen!) och så ville han bra gärna ha en toddy om kvällarne.	 Trodde han att man fick dricka toddy var kväll, när man blev	 gift? Och så tålde han inte barn! Pfu! visslade han, det där går	 aldrig bra! Tro mig, det går aldrig bra! Och så ska jag säga er	 en sak till, mina herrar, (här steg han upp, tittade sig omkring	 och fortfor viskande) jag tror ta mig fan att han hade något	 kuckeliku-förhållande, den gamla hipokriten! Kommer ni inte	 ihåg mina herrar den där kvälln med – hihihihi! – nattskjortan!	 Hähä ni, pfu! Den där tar ni inte där ni släpper’n! Håll reda på	 den ni, fru Blom, pass man på bara! Värre har man sett! Men	 jag säger ingenting jag!	 Faktum kvarstod i alla händelser: att magistern var förlovad	 och att han ämnade gifta sig om två månader.	 Hur det sedan gick, hör icke till denna historien, och svårt är	 det dessutom att få riktigt reda på vad som händer inom	 hemmens klostermurar, där tysthetslöftet tämligen noga hålles.	 Säkert är så mycket, att magistern sedan aldrig syntes på en	 källare. Bokhandlaren, som en kväll mött magistern ensam på	 gatan, hade fått en lång föreläsning om att han borde gifta sig.	 Ja, magistern hade brutit ut emot ungkarlar och sagt, att de	 voro egoister, som icke ville fortplanta sig, att det skulle vara	 hög skatt på sådana gökar, ty alla indirekta skatter drabbade	 mest familjefadren, ja han gick så långt, att han ville lagen	 skulle straffa ungkarlsståndet såsom ett brott »det emot natu­	 ren är». Bokhandlaren, som hade gott minne uttryckte några	 farhågor över att förena sitt öde med en ’gås’, varpå magistern	 svarade att hans hustru var det intelligentaste fruntimmer han	 kände.	 Två år senare hade Polacken sett magistern och hans hustru	 
	 på teatern och han »tickte att de sågo lickliga ut, husch!» Tre	 år senare hade källarmästaren en midsommardag farit på lust­	 resa till Mariefred. Där ute vid slottet i gröngräset hade han	 råkat magistern skjutande en barnvagn och bärande en mat­	 korg, åtföljd av en hel karavan herrar och damer, vilka tycktes	 »vara från landet». Magistern hade efter middagen sjungit	 visor och hoppat bock med ungherrarne. Han såg tio år yngre	 ut och var som en riktig kavaljer mot damerna. Källarmästaren	 som befann sig helt nära sällskapet hade under middagens lopp	 hört en liten dialog mellan herrn och frun. Då frun plockade	 fram ett fat kräftor ur matkorgen hade hon bett Albert icke	 vara ledsen, men det hade varit henne alldeles omöjligt att få	 några honor fastän hon gått igenom hela Munkbron. Och då	 hade magistern tagit henne om livet och kysst henne och sagt	 att han åt lika gärna hankräftor och att han var alldeles nöjd	 med som det var. Och när sedan den lilla i vagnen började	 skrika, hade magistern tagit upp honom och burit honom tills	 han blev tyst. Nå, det där var allt småsaker, men hur folk	 kunde leva gifta, då de knappt kunde leva som ungkarlar, det	 var en gåta. Men det såg ut som om barnen förde mat med sig	 när de kom till världen, så såg det ut!			 
	 Ersättning.	 
	 
	 
	 
	 
	 
	 
	 Han var ett akademisnille på sin tid och det var intet tvivel om	 att han icke skulle bli något stort. Som juris kandidat måste	 han emellertid gå till Stockholm att söka sig tjänst och avhand­	 lingen blev uppskjuten. Han var mycket äregirig, men han	 saknade förmögenhet. Därför hade han beslutat gifta sig rikt	 och förnämt. Man såg honom därför både i Uppsala och senare	 i Stockholm endast i de finaste sällskap han kunde råka. I	 Uppsala drack han som äldre student alltid brorskål med de	 nykomna adelsmännen, och dessa kände sig ganska hedrade av	 en äldre landsmans bekantskap. Och så knöt han »matnyttiga»	 vänskapsförbindelser med dem, varför han om somrarne alltid	 var utbjuden på föräldrarnes slott.	 Det var där han jagade. Han hade sällskapstalanger, spelade	 och sjöng och kunde underhålla damerna, och därför var han	 gärna sedd. Hans toalett antydde mer solid elegans än han	 hade råd till, men han lånade aldrig pengar av adelsmän eller	 vänner. Han hade till och med köpt två värdelösa aktier i	 Kropp och Wäng, och han glömde icke tala om när han skulle	 på bolagsstämma.	 Två somrar hade han gjort sin kur för en adlig fröken med	 någon jordegendom, och man talade om hans apparenser, då	 plötsligen han försvann från den förnäma horisonten och var	 förlovad en fattig flicka, vars far var tunnbindare utan jord­	 egendom.	 Hans vänner kunde icke förstå detta att han så gick i ljuset	 för sig själv. Han som hade det så bra förspänt, han som hade	 det rent på gaffeln, och bara behövde gapa. Ja, han förstod det	 icke själv, huru hans mångåriga planer så hastigt kunde korsas	 av ett litet flickansikte som han såg en enda gång på en ångbåt.	 
	 Han var förgjord, han var besatt. Han frågade sina vänner om	 de icke tyckte hon var vacker. Nej det kunde de icke tycka, för	 att vara uppriktiga. – Men hon var intelligent. Se in i de	 ögonen! De tala. Vännerna kunde inte se någonting och höra	 ännu mindre, ty flickan talade aldrig.	 Men han var hemma hos tunnbindaren, åh en sådan intelli­	 gent karl, ta mig fan, varenda kväll. Han låg på knä, en	 reminiscens från sommarslotten, och höll i garnhärvan; han	 sjöng för henne, spelade, talade om teater och religion och han	 läste alltid ett jakande svar i hennes djupa ögon. Han skrev	 vers till henne och lade sin lagerkrans, sina äregiriga drömmar,	 ja, sin avhandling för hennes fötter. Och så gifte han sig.	 Tunnbindarn överlastade sig på bröllopet och höll ett oan­	 ständigt tal för flickorna; men häradshövdingen fann så myck­	 en natur, så mycken älskvärdhet i gubbens uppträdande att	 han i stället för att nedtysta den gamle, tvärtom uppmuntrade	 honom att gå på. Han trivdes så gott bland dessa enkla männi­	 skor där man fick vara sig själv. – »Se det är kärleken», sade	 hans vänner. »Det är dock något märkvärdigt med den kärle­	 ken!»	 Och så voro de gifta. En månad, två månader. Och han var	 så lycklig, så lycklig. Om kvällarne sutto de ensamma, och han	 sjöng om Rosen i Nordanskog; det var hennes älsklingssång.	 Och han talade om teater och religion och hon satt så andäktig	 och hörde på! Men hon sade aldrig något, hon var alltid av	 hans mening och virkade antimakassarer.	 I tredje månaden återtog han sin gamla vana att sova mid­	 dag. Frun ville sitta bredvid honom, ty hon kunde icke vara	 ensam. Detta generade honom, ty han kände ett stort behov av	 att vara ensam med sina tankar.	 Ibland kom frun och mötte honom på Norrbro om midda­	 garne, och så var hon så stolt att se hur han sprang ifrån sina	 kamrater och över till henne. Och så förde hon honom hem i	 triumf med sig; han var hennes ensam!	 I fjärde månaden började han tröttna på att sjunga Rosen i	 Nordanskog. Den var så utsliten! Och så tog han en bok, och så	 sutto de tysta.	 En kväll skulle han på ett stärbhussammanträde med sexa.	 
	 Det var första kvällen han var från sitt hem. Frun skulle ta en	 väninna hem till sig och gå sedan i tid och lägga sig, ty han	 komme nog att dröja.	 Och väninnan kom, och så gick hon klockan nio. Frun satte	 sig i salongen att vänta, ty hon gick bestämt inte och lade sig	 förr än han kom hem. Hon hade ingen ro att sova.	 Och så satt hon där i våningen ensam. Vad skulle hon göra!	 Flickan hade gått och lagt sig, och huset blev tyst. Pendylen	 knäppte och knäppte. Men klockan var icke mer än tio när hon	 trött lade bort sin antimakassar. Hon gick omkring och småstä­	 dade och var nervös. Detta var att vara gift. Ryckas ut från sin	 omgivning och sättas i tre tomma rum, tills mannen kom hem	 halvrusig och rå. Men han älskade ju henne och han måste ju	 vara borta i kväll i affärer. Hon var en toka som icke kunde	 förstå det! Men älskade han henne ännu? Hade han icke härom	 dagen nekat att hålla i garnhärvan som han så gärna gjorde	 förut – innan de blevo gifta. Hade han icke i går middag sett	 likasom missnöjd ut när hon kom och hämtade honom! Och	 om han också hade affärssammankomst i kväll, så behövde han	 väl icke vara med på sexan.	 Klockan var bara halv elva när hon genomgått denna exa­	 men till slut. Hon förvånades över att icke dessa tankar kommit	 på henne förr. Och så ställde de mörka tankarne upp sig igen	 och så defilerade de en gång till. Men nu hade förstärkning	 anlänt. Han talade sällan vid henne mer. Han sjöng aldrig, och	 pianot var stängt. Han hade ljugit då han sagt att han sov	 middag, ty han låg och läste en fransk roman.	 – Han hade ljugit för henne!	 Klockan var bara halv tolv. Tystnaden var ohygglig. Hon	 öppnade fönsterluckan och tittade ut på gatan. Där nere stodo	 två herrar och dividerade med två fruntimmer. Jo, så äro	 männen! Tänk om han också! Då gick hon i sjön!	 Hon stängde luckan och tände kronan i sängkammaren. Han	 hade yrkat på att de skulle ha en stor ljuskrona i sängkam­	 maren. »Man skall se vad man gör», hade han sagt vid ett	 intimt tillfälle. Ännu var allting så blankt, så fint, så nytt	 därinne. Det gröna sängtäcket låg som en slagen äng, och de	 små vita kuddarna lågo som kattungar på gräs; hennes toalett	 
	 var så skinande i polityren; glaset hade ännu icke dessa fula	 fläckar som det får av vattenstänk och silvret på hårborsten, på	 puderasken, tandborsten, allt var så blankt ännu. Deras tofflor	 stodo där under sängen så styva och nya som om de aldrig	 skulle bli nedtrampade. Allt var fräscht ännu, men ändå var	 det så gammalt. Hon kunde alla hans sånger, alla hans salongs­	 stycken, alla hans ord, alla hans tankar. Hon visste precis vad	 han skulle säga när han om middagen satte sig till bords, allt	 vad han skulle säga när de voro ensamma om kvällen.	 Hon var led, hon var trött vid alltihop. Hade hon älskat	 honom? Åhja! Ja! visst hade hon det! Men var detta nu allt­	 ihop. Alla hennes ungdoms drömmar! Skulle hela livet bli så	 här! Ja! Men, men, men, de skulle väl få barn! Ja, men ännu	 hade de inga tecken sett! Tänk! Då vore hon icke mer ensam;	 då skulle han få gå bort så mycket han ville, ty då hade hon ju	 alltid någon att tala vid, att pyssla om. Kanske det var barn	 som fattades. Kanske äktenskapet verkligen vore gjort för an­	 nat än att en herre skulle få ha en hålldam, som lagen garante­	 rade honom att få ha i fred! Ja väl! Men han skulle väl älska	 henne ändå, och det gjorde han icke! Och så grät hon!	 När mannen kom hem klockan ett, var han icke det minsta	 rusig. Men han blev nära på ond, då han fick se hustrun sitta	 uppe.	 – Varför har du inte lagt dig? var hans första hälsning.	 – Hur kunde jag ha ro att lägga mig, när jag väntade dig?	 – Jaså! Jo det här blir trevligt. På det viset skall jag aldrig	 våga gå bort! Jag tror du har gråtit också!	 – Ja, jag har gråtit, och det må jag väl göra, när du icke –	 älskar – mig – mera.	 – Älskar jag dig inte, därför att jag måste vara borta i	 affärer.	 – En sexa är inga affärer!	 – Se så där ja! Nu törs man inte gå ut mer! Det är då fan vad	 fruntimmerna äro efterhängsna av sig.	 – Efterhängsna! Jo jag såg nog det i går middags när jag	 mötte dig på Norrbro. Men jag skall aldrig gå och möta dig	 mer.	 – Men, min lilla vän, när jag gick med min chef ...	 
	 – Huhuhu! Nu brast gråten ut, och frun fick konvulsioner.	 Ut och väcka Lina och få varma krus.	 Han grät, han också! Hjärtats tårar! Över sig själv, sin	 hårdhet, sin uselhet, över illusionerna, allt! Men det var ju mer	 än illusioner! Han älskade ju henne! Gjorde han icke? Och hon	 sade ju att hon älskade honom, igen, nu när han låg på knä vid	 soffan och kysste hennes ögon. Ja, de älskade varann! Det var	 bara ett moln som dragit förbi! Stygga tankar i ensamheten.	 Hon skulle aldrig, aldrig vara ensam mer. Och så somnade de i	 varandras armar, och hon log igen.	 Men dagen därpå gick hon inte och mötte honom. Han	 frågade ingenting vid middagsbordet. Han talade mycket, men	 mera för att tala, och det lät som om han talade vid sig själv.	 Om aftonen underhöll han henne med långa skildringar om	 livet på Sjöstaholm, och vad fröknarne sa till baron och vad	 grevens hästar hette. Och dagen därpå talade han om sin	 avhandling.	 En middag kom han hem och var mycket trött. Hon satt i	 salongen och väntade på honom. Hennes garnnystan hade fallit	 på golvet. Han går förbi och får garnet om foten, rycker	 antimakassarn ur hennes hand och släpar den med sig. Blir	 ond och sparkar undan; han var för trött att buga sig ner och ta	 opp. – Hon säger något vasst om hans oartighet. – Han svarar	 att han inte har tid att tänka på hennes skräp, och hon kunde	 för resten ta sig för något nyttigt. Han måste tänka på sin	 avhandling om han ville ha en framtid. Och därför måste de	 tänka på inskränkningar.	 Nu var det färdigt.	 Följande dag satt frun och stickade på en strumpa åt sin	 man, med förgråtna ögon. Han upplyste henne att det var	 billigare att köpa vävda strumpor. Då brast hon i gråt. Vad	 skulle hon göra. Lina skötte ju huset och i köket fanns icke	 mera att göra än för en person. Hon städade själv i rummen.	 Ville han att de skulle avskeda Lina.	 – Åh nej, nej.	 – Hur ville han ha det då!	 – Det kunde han inte säga, men det var bestämt något galet.	 Huset var för dyrt. Det var alltsammans! Det här gick inte i	 
	 längden och han fick aldrig skriva på sin avhandling. Och så	 tårar och kyssar och stor försoning!	 Men han började nu vara borta ett par kvällar i veckan.	 Affärer! En man måste visa sig bland folk. Det var nu en gång	 så, annars blev han bortglömd.	 O, de långa, långa kvällarne. Men numera gick frun och lade	 sig och låtsades alltid sova när mannen kom hem.	 Ett år hade gått, men inga tecken till barn märktes. Härads­	 hövdingen tyckte att det började likna ett litet förhållande han	 förut haft med en hålldam, utom det att det var tråkigare och	 dyrare. Samtalen hade upphört och endast kallpratet om hus­	 hållssaker kvarstod. Hon var ju dum, tyckte han. Det var ju sig	 själv han lyssnat på, och djupet i hennes blickar, det var ju	 bara det att hon hade så stora pupiller, så ovanligt stora	 pupiller. Han talade numera öppet med henne om sin forna	 kärlek, som något passerat. Nej, så stack det i hjärtat och så	 kände han den gamla kärleken igen, igen, som något uppröran­	 de, obarmhärtigt, något som aldrig kunde dö. Men så talade	 han vid sig själv understundom. Allting på jorden är underkas­	 tat nötning. Varför skulle då Rosen i Nordanskog vara outslit­	 lig. När man hört den trehundrasextiofem gånger, så var den	 utsliten, det kunde inte fan hjälpa. Nå! Hade hustrun rätt då	 hon därav slöt att kärleken också var utsliten. Nej och ett sakta	 ja! Men tänk om det bara var ett konkubinat? Det var det ju	 efter som det icke var några barn.	 En dag beslöt han sig för att tala vid en gift kamrat; de voro	 ju båda medlemmar av de giftas frimurarorden.	 – Hur länge har du varit gift, bror?	 – Sex år!	 – Tycker du det är tråkigt vara gift?	 – I början blev det litet jolmigt, men bara barnen kom, så	 fick man andas igen.	 – Nej vad säger du? Det är märkvärdigt att jag inte får några	 barn.	 – Det är inte ditt fel, men det kan vara lätt hjälpt. Skicka din	 hustru till läkaren!	 Han talade förtroligt vid hustrun och hon gick till läkaren.	 Pang! Sex veckor efter var det färdigt.	 
	 Nu blev det annat liv i huset! Oj så mycket göra! Och så låg	 det småkläder på salongsbordet som smusslades under foto­	 grafialbum och poesiböcker när någon kom i dörren. – Och så	 kröpo de fram när man fick se att det bara var han som kom.	 Och så skulle man hitta på namn åt honom. Ty en gosse skulle	 det bli. Och så var det konsultationer med »frun», och så köpa	 läkarböcker, och vagga och sängkläder.	 Och så kom han! Och se det var en gosse!	 Och när han såg »den lilla röda babianen som luktade smör»	 ligga vid dessa bröst som förut endast varit hans leksaker, och	 när han såg den lilla kvinnan vara kvinna, och de stora pupil­	 lerna som sågo så djupt på den lilla som om de skådat in i	 framtiden, då förstod han att det ändå låg något djupt i de	 ögonen, djupare än som hans teater och religion kunde förstå.	 Och nu flammade allt det gamla, det kära, första gamla upp,	 och det kom med något nytt, något som han anat men aldrig	 förstått.	 Och vad hon var vacker när hon kom upp igen. Och så	 intelligent i allt som rörde den lilla.	 Och han kände sig som en karl. I stället för att tala om	 grevens hästar och baronens kricketpartier, talade han numera	 nästan för mycket om sin son.	 Och när han var ute en kväll, så längtade han hem, icke	 därför att hustrun satt och väntade som ett ont samvete, utan	 därför att han visste hon ej var ensam. Och när han kom hem,	 så sovo de, både hon och den lilla. Han skulle nästan ha blivit	 svartsjuk på den lilla och känt sig undansatt, ty det var dock ett	 visst behag i att vara efterlängtad.	 Nu fick han sova middag; och när Harald kunde vara bland	 människor då kom pianot opp igen, och då sjöngs Rosen i	 Nordanskog, ty den var spritt ny för Harald, och den blev	 också ny för den stackars Laura som icke hört den på så länge.	 Och aldrig var det tid med att virka mer, men huset var	 också fullt med antimakassarer. Men det blev icke heller tid	 med avhandlingen.	 »Den skall Harald få skriva», sade häradshövdingen, ty nu	 kände han att hans liv icke var slut när det var slut.	 Och sedan sutto de mången kväll som förr och talade, men	 
	 nu talade de båda, ty nu förstod hon vad de talade om. Hon	 erkände att hon var ett enfaldigt kräk som icke förstod teater	 och religion, men hon hade ju sagt honom det, fastän han icke	 ville tro det. Men nu trodde han det inte alls.	 Och de sjöngo Rosen i Nordanskog och Harald skrek med,	 och de dansade efter Rosen i Nordanskog och de vaggade efter	 den, och aldrig blev den utsliten, inte!			 
	 Otur.	 
	 
	 
	 
	 
	 
	 
	 – Du kan tänka dig hur delikat det skall vara att bo tillsam­	 mans med ett fruntimmer för hela livet, när knappt två kam­	 rater hålla ut ett par terminer, och karlarne ha ju ändå mest	 samma vanor och okynnen. Se dig för, innan du väljer och lär	 känna din fästmö, innan du gifter dig!	 Så brukade den gamle farbrodern predika för den unge	 brorsonen, men vad hjälpte det? Mannen väljer icke sin hustru,	 ty det valet, det naturliga urvalet, det gör sig i de flesta fall	 själv.	 Och så träffade han den rätta! Det var en grann flicka på	 tjugotvå år. Hon hade varit giftasfärdig vid sjutton, och hade	 sutit i fem år och väntat på att bli befriad från hemmets tvång,	 mammas käx och systrarnes gnat. Och så kom han, räddaren,	 riddaren. Riddaren var grosshandlare, och hade ärvt en gam­	 mal god affär vid Skeppsbron. Han hade lugna stilla vanor och	 längtade bara att få sätta bo och komma i ro. Han var skapad	 till att bli den aldra bästa och snällaste äkta man. Och så gifte	 de sig!	 Han hade ställt det i ordning och räknat ut det så bra allting	 och de skulle bli så lyckliga.	 Nå! Dagen efter bröllopet var det ingen reda med någonting,	 ty då voro de på middag hos föräldrarne. Men dagen därpå!	 Han skulle vara på kontoret klockan nio.	 – Vi dricka ju kaffe klockan åtta, sa han åt hustrun.	 Hon svarade visst ja, ty hon var så sömnig. Han steg upp	 halv åtta och såg efter att kaffebordet dukades, och så ställde	 han en blomkruka framför hennes plats, och så tände han på	 spriten till äggkokarn. Så gick han in i sängkammarn.	 – Opp, liten, nu är kaffet färdigt, sade han.	 
	 Men hon vände sig åt väggen och sa att hon ville sova litet	 till.	 – Hm! Han skulle vänta till halv nio.	 Så kom han igen.	 – Det var märkvärdigt att du inte kan låta mig sova! Drick	 kaffe du, jag får nog sen.	 Han blev ledsen, men beslöt att vänta. Det var tråkigt i alla	 fall, ty han skulle på kontoret till morgonposten. Men det blev	 desto roligare sen. En liten tête-à-tête vid kaffebordet hade	 alltid ingått i hans beräkningar om huslig sällhet. – Klockan	 halv tio vågade han ett nytt försök. Men nu var det ändå	 märkvärdigare att hon inte fick sova. Hon var van att få sova så	 länge hon ville och hon hoppades att han icke ville uppfostra	 henne. Varför hade han icke druckit kaffe? Vad hindrade	 honom? Hon ville ha kaffe på sängen när hon vaknade, men sin	 sömn ville hon ha i fred.	 Då blev han ledsen, men hade intet att invända. Och när	 han nu satt där ensam med sitt kaffe, tyckte han att han var	 ungkarl som förut. Och han var icke glad när han gick till	 kontoret.	 Om middagen var all mat avredd med socker. Han avskydde	 sött i maten, men ville icke göra henne ledsen. Emellertid	 frågade han sig för om det var efter hennes eller köksans	 önskan. Det var efter hennes, ty hon var van vid det i sitt hem.	 Sallaten var lagad med grädde, ägg och socker. Han framkas­	 tade en ny fråga om hon icke föredrog den lagad med olja. Nej,	 hon tålde icke olja. Men man kunde ju laga särskilt med olja åt	 honom. Inte ville han bråka; det var inte värt alls. Det fick vara	 som det var.	 Efter maten brukade han dricka kaffe, men hon var förbju­	 den av läkaren att dricka kaffe. Han fick sitta ensam med sin	 kaffekopp. Skulle han läsa tidningen för henne? Det var en	 intressant artikel om Irländska rörelsen. – Hu, nej, hon ville	 inte höra något ohyggligt.	 Så tände han en cigarr. En god Havannacigarr som han köpt	 direkt från Bremen. Stor uppståndelse!	 – Röker du?	 – Naturligtvis. Visste du inte det?	 
	 – Nej! – Min far ansåg det alltid osnyggt att röka, och jag	 blir sjuk av tobakslukten.	 Han lade bort cigarrn på bordskanten och såg med smärta	 hur den förkolade till en fin läcker aska, vit som vadd.	 På aftonen ville han läsa högt. Vad för slag? Dickens! Nej	 hon tålde inte engelska och engelska författare. Hade han något	 franskt. Nej, han avskydde allt som kom från Frankrike. – Ska­	 da det!	 Och så måste han ut på baler, supéer, och på teater. Det	 senare plågade honom mest, ty han såg nog att skådespelet i	 salongen var intressantare än det på scenen. Och så fick man	 icke talas vid, icke hålla varandra i hand, ännu mindre kyssas.	 De skulle så fram på våren ha sommarnöje. Han röstade för	 Mälaren, ty där var han uppfödd, men hon kunde icke bo vid	 Mälaren, ty hon hade fått frossan där, och så togo de ett ställe	 vid Saltsjön. Han älskade fiske och jakt och hade en segelbåt.	 Det var hans tre lidelser i livet, och med dem reparerade han	 under den korta sommaren vad han i hälsa förlorat om vintern.	 Första söndagsmorgon han var ute på landet, steg han upp	 klockan fem, tog matsäck, fiskredskap och en karl med sig. Och	 vad det smakade att få röka en pipa, en riktig god rotpipa med	 birdseye och dra opp abborrar.	 Och så kom han hem strålande glad klockan tolv. Han	 skyndade genast att kyssa sin hustru, men hon stötte honom	 tillbaka. Han luktade rå fisk och tobak. Att en bildad man	 kunde finna nöje i en sådan simpel sysselsättning. Och så hade	 hon fått vänta med frukosten.	 Katten fick så många abborrar han orkade med och resten	 kastades bort.	 På middan skulle hon nog bli god igen, ty han hade en	 överraskning åt henne. De gingo i parken och kommo ner till	 båtbryggan.	 Där låg en fin blekingseka, och en karl klädd till båtsman	 stod med hatten i hand för att segla herrskapet.	 – Seglar du? Är det din båt?	 – Ja visst min vän, svarade han med stolthet.	 – Och det har du inte talt om för mig! Jag tillåter aldrig att	 du seglar. Du måste lova mig, Ernst, att aldrig segla. Hör du	 
	 det! Om du älskar mig!	 Ernst måste lova, ehuru han tvekade i valet mellan onåd och	 sin högsta förnöjelse.	 – Jag har haft en brinnande otur, tänkte han. Och så gingo	 de i parken och hade tråkigt. Men frun skickade efter grannar	 på eftermiddan; och då kommo löjtnanter och häradshövding­	 ar, och de sutto på verandan och talade om teater och musik;	 och herr Ernst fick gå och snoppa deras cigarrer och bjuda	 tändstickor och fylla i punschglasen, så att när kvällen kom,	 var han trött som en kypare. Och när han försökte blanda sig i	 samtalet, fick han alltid en replik som han icke kunde svara på,	 ty de voro så kvicka de unga herrarna. Och han tyckte att han	 varit källarmästare en hel eftermiddag och att hans hem varit	 en krog.	 På hösten märktes spår av blivande barnaskap. Frun blev	 ond, ond på sin man, på sig själv. Men hon snörde sig och gick	 ut i världen ända i det längsta. De två sista månaderna var hon	 rasande. Detta skulle aldrig få hända mer! Han måste läsa	 franska romaner som kväljde honom, och draga hem några	 närmare vänner som kunde muntra frun. Och huset var allde­	 les fullt med vänner.	 Så föddes barnet. Hon ville icke ge själv naturligtvis, ty	 sedan kunde man icke gå dekolleterad.	 När hon blev frisk, talade hon vid sin man om ridlektioner.	 Han frågade sin läkare till råd. Denne avrådde. Dagen därpå	 kom frun hem från »Professorn», som på det strängaste ordine­	 rat ritt. Han hade »ordinerat» hör du! Det fanns ingen hjälp.	 Herr Ernst hade en panisk fruktan för ridhuset. När han kom	 dit ner, slog en lukt av brunstiga djur, svett och ammoniak	 emot honom. Genom gläntande små dörrar såg man halvklädda	 fruntimmer i byxor och chemise. Han fann det vedervärdigt	 denna kroppsliga beröring av stallmästarn när han hjälpte	 hans hustru opp i sadeln, när den där starkskänklade sergean­	 ten tog hans hustru om livet och lade hennes ben till rätta över	 sadelbommen. Och alla dessa kavaljerer och dessa brinnande	 ögon som följde hennes kropps alla rörelser. Här låg liderlighet	 i luften och här skedde hor i det fördolda. Men läkaren hade	 »ordinerat».	 
	 – Rid med, du, sade hustrun när han en gång var missnöjd.	 Han red med två gånger, men fick mjälthugg och tappade	 hatten, fick glåpord av stallmästarn och blev utskrattad.	 Slutligen kom hustrun en dag och sade att ridtimmarne voro	 ändrade till kvällstimmar. De skulle ha kvadrilj med musik.	 Han skulle få sitta på läktaren om han ville. Han satt där en	 kväll, men han satt där aldrig mer. Han fick mellan turerna	 springa och passa upp på herrar och damer, dra upp cham­	 pagnebuteljer och sodavattensflaskor.	 Slutligen blev han sittande ensam hemma hos barnet. Detta	 var hans drömda lycka! Och då tänkte han på alla hustrur som	 få sitta hemma medan männen sutto på krogen. Varför hade	 han icke träffat en sådan olycklig kvinna på hennes väg, så	 skulle de två icke varit ensamma? Otur! Otur!	 Kvadriljerna upprepades, och följdes snart av supéer.	 En natt klockan tolvtiden hördes ett farligt ringande i tam­	 buren. Herr Ernst satt som vanligt utanför barnkammaren och	 läste Dickens. Han sprang upp för att öppna; hans hustru stod	 där utanför ensam och han hörde steg smyga sig ut för trappan.	 Hon var sjuk. Han ledde henne in. Hon var alldeles blek och	 ögonen voro glansiga.	 – Ernst, sade hon, och föll i ett konvulsiviskt skratt som	 liknade gråt. Älskar du mig?	 – Ja, det gjorde han.	 – Jag är så sjuk, så sjuk.	 Hennes drag blevo slappa och hennes mun log vemodigt.	 – O vad jag älskar dig!	 Herr Ernst blev orolig, ty han hade icke hört dessa ord på	 länge, länge.	 – Är du ond på mig? sade hon och vred sig i smärtor.	 – Han, nej, visst inte, men han skulle vara så lycklig om hon	 icke var så mycket borta.	 – Jaså, hon var för mycket borta, när läkaren hade »ordine­	 rat» det. Var då hennes hälsa ingenting för honom!	 – Jo, jo, men den lilla!	 – Gick det någon nöd på den lilla! Var hon icke så god mor	 som någon, som går och koketterar med sina ungar ...	 Nu måste hon upp från stolen och hon var sjuk! – Han	 
	 hjälpte henne in i sängkammaren och ville ropa på Kristin.	 – Nej, det behövs inte, inte Kristin, ingen!	 Och så fick hon vatten och satte sig på soffan.	 Herr Ernst var alldeles blek. Rummet luktade konjak – och	 tobak!	 – Såå! Vad har du roat dig med din gamla mal? sade hon. –	 Du har väl läst Dickens igen! – Hu vad jag är sjuk!	 Och så var hon sjuk igen! – Därpå ville hon gå in och kyssa	 den lilla! Men mannen ställde sig för dörren.	 – Du går inte dit!	 – Vem förbjuder mig?	 – Jag! Du är full, ditt luder!	 – Hahahaha! Det ska du inte ha sagt för intet! Ett sådant as	 till karl, fy fan!	 Hon lyftade en bok för att kasta på honom, men hon föll på	 golvet.	 Herr Ernst väckte Kristin och fick frun i säng. Därpå lade	 han sig på ett par mattor framför barnkammardörrn och blev	 där liggande hela natten.	 
	 
	 
	 
	 Han såg henne icke på morgonen. Men när han gick till	 kontoret var det hans fasta beslut att begära skilsmässa. Men	 för vad? Fylleri. Lagen hade icke förutsett ett sådant fall. Och	 så skandalen! Societeten! Men det måste ske!	 Han gick igenom nattens scen. Vilka ord där fallit. Utan	 förberedelser, genast. Men det var förberett i det tysta.	 Hela förmiddagen gick han som en sörjande, och betraktade	 sig som död. Vad kunde livet numera ge honom? Och barnet	 utan mor! Det var tunga steg han gick hem om middagen.	 Vilken storm som förestod! Vad skulle ske. Han gick sista biten	 av gatan; stannade utanför kryddkrämarn och tittade på hans	 varor i fönstret. Skulle han gå opp? Vore det inte bättre att göra	 slut på eländet. Men barnet, barnet!	 När han kom i trappan hörde han sång och pianospel. När	 
	 han kom in, satt hon och ackompanjerade en väninna som	 sjöng. Och så sprang hon emot sin kära gubbe och kysste	 honom. Och han var som om han fått igen sin hälsa i ett	 ögonblick. Så vacker hon var i dag. Och med vilket behag hon	 talade om för väninnan hur sjuk hon var i natt, utan att vidröra	 någon obehaglig detalj. Och en sådan glad middag på tre man	 hand.	 Och så blevo de ensamma. Inte ett ord om gårdagen. Han	 låg i sängen och såg på hur hon klädde av sig. Han tyckte hon	 var oblygare än hon varit förut, men så skön. Han hatade	 henne, men hans kött var slaget i bojor. Han skulle aldrig	 kunna leva utan denna kvinna.	 Och så fortsattes samma liv som förut. Han satt och hängde	 på ridhusläktaren och slog upp champagnebuteljer. Han stod i	 matsalsdörrar och hängde hela balnätter, ty han dansade ej.	 Han satt på teatern och bar hennes schal, knäppte hennes	 kängor blott för att ett ögonblick se hennes vad.	 Men så tröttnade han emellanåt och satt hemma.	 – Vilket fä till man, sade herrarne.	 – Vilket stycke till kvinna, sade somliga kvinnor.	 En dag fick han läsa i en lördagstidning om en dam ur	 societeten. Det var rysliga saker. Man hade sett henne kyssa	 karlar i portgångar.	 En förfärlig misstanke vaknade. Men han kunde icke få	 bevis, ty man tar icke vittnen med sig på sådana äventyr. Men	 hans ro var slut. Han kände att han var bedragen, men han	 kunde ingenting göra åt det.	 I ett anfall av raseri skaffade han sig en älskarinna. Hon	 bedrog honom efter två månaders förlopp. Han tog en ny med	 samma påföljd. Han ville att hustrun skulle få veta det. Men	 hon visste ingenting eller låtsades icke veta något.	 Och så gick det! År ut år in. Bryta; nej, det kunde han ej för	 barnet. Och dessutom, han kunde icke leva utan henne.	 En natt när han druckit mycket och satt ensam oppe hos en	 vän, öppnade han sitt hjärta och sade allt, vad vännen visste	 förut.	 – Du är inte ensam, du, sade vännen. Det är ju mannen som	 ensam har initiativ. Följden blir att han i nästan alla fall är	 
	 slaven, ty den som älskar är slaven. Nästan alla äktenskap	 ingås med kärleken från mannens sida. Så är det i naturen.	 Hanarne göra angreppet; honan sitter och väntar. Vem? Den	 som kommer! Och tro du mig, det är kvinnorna som regera	 världen, fast de icke ha rösträtt. – Hon gifte sig för att komma	 ut från hemmet och det göra de flesta kvinnor; du gifte dig för	 att komma in i hemmet! Är hon lastbar? Nej, det är natur hos	 henne att vara polyandrist; det är natur hos dig att vara	 monogamist. Det är otur att ni råkat på varandra! Otur, min	 vän!	 Ja det var en förklaring, trodde också herr Ernst, men någon	 tröst var det inte!	 Det var ett misstag begånget, men det stod icke att rätta.	 – Ty om man passar för varandra, det får man inte veta förr	 än efteråt, och då är det för sent! sade vännen.	 – Vad skall man göra då? Vad skall man göra?	 – Man får väl göra som bönderna till sist, sade vännen	 skämtsamt som var trött på sin roll.	 – Vad göra bönderna då?	 – De ta reda på’t förut! O de bönderna! De ä’ slipade de!		 Slitningar.	 
	 
	 
	 
	 
	 
	 
	 Han hade fått upp ögonen för världens fånighet, men han ägde	 icke kraft att genomtränga mörkret och se efter vari orsaken till	 dess fånighet låg; därför blev han förtvivlad, söndersliten, zer­	 rissen. Så kom han att älska en flicka, vilken gifte sig med en	 annan. Han beklagade sig för sina vänner och väninnor, men	 de skrattade bara åt honom. Så gick han ensam »oförstådd» sin	 väg framåt ett stycke. Han tillhörde societeten och deltog i dess	 nöjen, emedan de förströdde honom; men han föraktade dem	 och han dolde det icke.	 En afton var han på en bal. Han dansade med en ung flicka	 av ovanlig skönhet och med livfulla drag. När valsen var slut,	 ställde han henne mot en vägg. Han måste tala vid henne men	 han visste icke vad han skulle säga. Slutligen bröt flickan	 tystnaden och sade med ett hårt leende: Baron är mycket road	 av att dansa?	 – Nej inte alls! svarade han. Är ni?	 – Jag vet intet fånigare, svarade hon. – Han hade träffat sin	 man, eller rättare sin kvinna!	 – Varför dansar ni då? frågade han.	 – Av samma orsak som ni, sade hon!	 – Kan ni känna mina tankar? frågade han!	 – Vad är det för svårt. Personer som tänka detsamma känna	 alltid varandras tankar.	 – Hm! Ni är en underlig flicka; tror ni på kärleken?	 – Nej!	 – Inte jag heller! – Men man måste gifta sig i alla fall!	 – Ja, jag börjar tro det!	 – Skulle ni vilja gifta er med mig?	 – Varför inte? Vi skulle åtminstone aldrig slåss!	 
	 – Fy! Men hur vet ni det?	 – Därför att vi äro av samma mening!	 – Ja, men det kan bli enformigt! Vi ha ju aldrig något att	 tala om, ty vi känna ju varandras meningar!	 – Ja, men det blev ändock enformigare att gå ogift, oför­	 stådd, ni vet!	 – Det är sant! – Vill ni ha betänketid?	 – Ja, till kotiljongen!	 – Inte längre?	 – Varför längre?	 Han förde henne in i salongen och lämnade henne. Därpå	 drack han några glas champagne. Vid supén observerade han	 henne. Hon lät sig serveras av två unga diplomater, men	 tycktes håna dem och behandla dem som vaktmästare.	 När kotiljongen kom, gick han genast fram till henne och	 lämnade sin bukett.	 – Accepterar ni? frågade han.	 – Ja, svarade hon. – Och så voro de förlovade.	 Det var ett rätt äktenskap, sade världen. De voro som skapta	 för varann. Samma samhällsställning, samma förmögenhets­	 villkor, och samma »blaserade» åsikter om livet. Med blase­	 rade menade världen att de icke tyckte om baler, spektakler,	 basarer och andra ädla nöjen som skänka livet dess värde. Och	 de voro som två nytvättade griffeltavlor, alldeles lika nu, men	 utan någon aning om huruvida livet skulle komma att skriva	 samma text på båda. Aldrig frågade de under förlovningens	 ömma stunder: Älskar du mig, ty de visste ju, att de icke	 älskade varann, efter som de icke trodde på kärleken. De talade	 litet men de förstodo varandra så väl. Och så blevo de gifta.	 Han var alltid uppmärksam, alltid artig, och de voro goda	 vänner. Barnet inverkade icke något på deras förhållande om	 icke att de nu fingo något att tala om.	 Emellertid började hos mannen en viss verksamhetslusta	 yppa sig. Han började känna ansvar och vad mera var ledsnad	 vid overksamhet. Han var räntetagare, men hade icke tagit	 någon befattning i statens tjänst. Han började nu emellertid att	 se sig om efter någon sysselsättning som kunde fylla tomheten i	 hans liv. Han hörde andarnes första morgonskrik när de bör­	 
	 jade vakna, och han kände som en plikt att ta del i det stora	 forskningsarbetet efter det mänskliga eländets orsaker. Han tog	 sig till att läsa, att följa med politiken, och skrev slutligen ett	 betänkande i en tidning om läroverksfrågan. Följden blev att	 han insattes i läroverkskommissionen. Men nu blev ett stude­	 rande, ty frågorna skulle utredas i grunden.	 Friherrinnan låg på sin soffa och läste Chateaubriand eller	 Musset. Hon hade uppgivit allt hopp om mänsklighetens ve­	 derfående, och det plågade henne att riva i allt damm och boss	 som sekler lagt över de mänskliga institutionerna. Emellertid	 såg hon att hon icke höll jämna steg med mannen. De voro som	 två kapplöpningshästar. De vägdes innan de startade, och de	 hade befunnits ha samma vikt; de hade lovat att hålla jämna	 steg på banan; allt var så väl beräknat att de skulle fullborda	 loppet på samma tid och gå ut ur tävlingen på en gång. Men	 nu hade mannen redan vunnit en hästlängd på henne. Raska	 icke hon på, skulle hon bli efter.	 Så inträffade också! Året därpå var han statsrevisor. Han	 blev borta på resor två månader. Nu kände friherrinnan att	 hon älskade honom, hon kände det av den fruktan att förlora	 honom som så hade intagit henne.	 När han kom igen, var hon eld och lågor, men han hade	 huvudet fullt av vad han sett och hört under resan. Han insåg	 nog att skilsmässans stund var inne, men han ville uppskjuta	 den, hindra den om det var möjligt. Så började han visa henne i	 stora levande bilder huru denna kolossala jättemaskin som	 heter staten är inrättad; sökte förklara hjulens gång, utväxling­	 arnes mångfald, dess regulatorer och spärrhakar, dåliga pend­	 lar och osäkra ventiler. Hon var med en stund, men så trött­	 nade hon. I känslan av sin underlägsenhet, av sin värdelöshet,	 kastade hon sig på barnets uppfostran; hon ville som ett mön­	 ster av moder visa att hon dock ägde ett värde. Men mannen	 uppskattade icke detta. Han hade gift sig med en god kamrat	 och nu hade han en god bonne. Vem kunde hjälpa det, vem	 kunde förutse allt?	 Huset var numera fullt av riksdagsmän och revisorer, och	 herrarne talade politik vid middagen. Frun inskränkte sig till	 att se efter det servisen gick oklanderligt. Baron hade dock	 
	 alltid den omtankan att sätta en ung sekreterare på var sida om	 värdinnan för att kunna tala vid henne om teater och musik,	 men friherrinnan svarade alltid med barnuppfostran. Vid des­	 serten glömde man aldrig att dricka värdinnans skål och så	 hals över huvud fly in i herrns rum och rökande fortsätta	 politiken. Friherrinnan gick då i barnkammaren och kände	 med bitterhet, att nu var han före, så långt före att han aldrig	 kunde nå henne mer. Han arbetade mycket hemma om kväl­	 larne och skrev långt in på natten, men då var han alltid inlåst.	 När han sedan såg sin hustru förgråten, skar det honom i	 hjärtat, men de hade ju intet att säga varandra. De hade aldrig	 haft något att säga varandra. Men stundom när arbetet vämjde	 honom, när han kände hur hans egen person blev allt fattigare,	 erfor han en tomhet, en torrhet, en längtan efter något varmt,	 intimt, som han mindes att han drömt om i sin ungdom. Men	 varje sådan känsla slog han bort såsom en otrohet och han	 hade en djup föreställning om plikt mot sin hustru. För att göra	 hennes liv något drägligare, föreslog han att hon skulle bedja	 en kusin hon alltid talat om och som han aldrig sett komma och	 bo hos dem under vintern. Detta hade länge varit friherrinnans	 önskan, men nu när frågan kom å bane ville hon det ej. Hon	 ville det bestämt inte. Mannen begärde skäl, men hon hade	 inga. Detta retade hans nyfikenhet, och slutligen bekände hon	 att hon var rädd för kusinen; hon skulle ta hennes man ifrån	 henne; han skulle bli kär i henne. – Det var en underlig flicka,	 den måste vi se. Friherrinnan grät och varnade, men baronen	 skrattade, och så kom kusinen.	 Det var en middag. Baronen kom hem trött som vanligt,	 hade glömt kusinen och sin nyfikenhet på henne. De satte sig	 till bords. Baronen frågade kusin om hon tyckte om teatern.	 Nej det gjorde hon icke. Hon tyckte mer om verkligheten än	 dess skenbild. Hon hade uppsatt en trasskola där hemma och	 stiftat en förening för lösgivna fångar. – Haha! De hade just nu	 fångvårdsfrågan på tapeten. Hon hade många upplysningar att	 meddela. Och det talades fångvård ända till middagens slut.	 Och då hade kusin lovat att sätta upp en liten skrift i ämnet	 som baronen skulle granska och utarbeta.	 Allt vad friherrinnan förutsett inträffade. Herr Baron avslöt	 
	 ett andligt äktenskap med kusinen och hustrun var övergiven.	 Men kusinen var skön också, och när hon lutade sig ner över	 baronen vid skrivbordet, erfor han ett varmt välbehag av att	 känna hennes mjuka arm mot sin axel och hennes heta ande­	 dräkt på sin kind. Och de talade icke alltid om fångvård. De	 talade också om kärlek. Hon trodde på själarnes kärlek och hon	 förklarade så tydligt hon kunde att ett äktenskap utan själarnes	 kärlek var prostitution. Baron hade icke följt med de nya	 åsikternas utveckling om kärleken och tyckte att detta var ett	 hårt tal, men det hade dock skäl för sig.	 Men kusinen hade också andra egenskaper, som voro ovär­	 derliga för ett rätt andligt äktenskap. Hon fördrog tobak och	 kunde röka cigarrett. Detta hade till följd att hon efter midda­	 garne följde med in i herrarnes rum och kunde tala politik. Då	 var hon förtrollande. Gripen av små samvetsagg kunde baron	 då stiga upp ett ögonblick, gå in till sin hustru i barnkam­	 maren, kyssa henne och den lilla och fråga huru de hade det.	 Och friherrinnan var tacksam, men hon var icke lycklig. Baro­	 nen återvände vid briljant lynne till sällskapet såsom efter en	 fylld plikt och där stannade han. Ibland kränkte det honom att	 icke hans hustru, i egenskap av hans, kunde vara med, och han	 kände sig neddragen till sin ena hälft av denna tyngd.	 När våren kom reste icke kusin hem utan följde med till en	 badort. Där anställde hon ett sällskapsspektakel för ortens	 fattiga, och hon och baron spelade mot varandra, naturligtvis	 älskaren och älskarinnan. Med den lika naturliga påföljden att	 lågan blossade opp, fångvårdsfrågan fick sommarlov och kärle­	 ken tog eld. Men det vara bara andlig eld. Gemensamma	 intressen, samma åsikter, och kanske liknande lynnen.	 Friherrinnan hade haft god tid att tänka över sin ställning.	 En dag sade hon åt mannen att, efter som det var slut emellan	 dem, det vore bättre att skiljas. Detta ville han i grunden icke,	 och han blev förtvivlad. Kusinen skulle rappelleras och hon	 skulle se om han var en man av ära.	 Kusinen rappellerades. Så började korrespondensen. Friher­	 rinnan måste läsa alla brev. Hon ville det icke, men baron	 fordrade det. Slutligen gav han med sig och han läste ensam	 sina brev. Slutligen kom kusinen igen! Då brast det lös! Baro­	 
	 nen hade upptäckt att han icke kunde leva utan henne! Vad	 skulle man göra! Skiljas? Det vore att dö! Fortsätta? Omöjligt!	 Upplösa äktenskapet, som baronen numera insåg vara prosti­	 tution, och gifta sig med varandra? Ja det var det enda heder­	 liga, om ock det var smärtsamt. Men det ville hon icke! Hon	 ville icke hetas ha lockat en man från sin hustru; och skanda­	 len, skandalen!	 – Men det var ohederligt att icke underrätta hustrun, det	 var ohederligt att gå vidare; man visste icke huru långt det	 kunde gå!	 – Vad? Vad menade han? Vart skulle det gå?	 – Det kunde man inte veta!	 – Åh! Så skamligt! Vad tänkte han om henne?	 – Att hon var en kvinna!	 Och så föll han på knä och tillbad henne, och förklarade att	 han gav fan i hennes fångvård och tras-skolor, att han icke	 visste om hon var den eller den, men att han visste att han	 älskade henne! – Då föraktade hon honom och reste hals över	 huvud till Paris. Han reste ögonblickligen efter och skrev ett	 brev från Hamburg till sin hustru. Förklarade att de begått ett	 misstag och att det vore omoraliskt om icke misstaget rättades.	 Begärde skilsmässa!	 De skildes, och ett år efter var baronen gift med kusinen. Då	 hade de ett barn. Men det störde icke deras lycka, tvärtom.	 Så mycket nya idéer, så mycket starka vindar här ute blåste!	 Han fick henne att skriva en bok om »Unga brottslingar». Den	 blev nertagen av kritiken. Då blev hon rasande och lovade att	 aldrig skriva mer. – Då tog han sig den friheten att fråga om	 hon skrev för att få beröm, om hon var ärelysten. – Hon	 svarade med att fråga varför han skrev? – Detta gav anledning	 till ett litet meningsbyte. Men det var bara uppfriskande att en	 gång få höra en annan mening än sin egen. – Sin egen? Vad	 ville det säga? Hade hon icke sina egna meningar för sig. – Det	 blev numera hennes stolthet att visa det hon ägde egna me­	 ningar och dessa måste därför alltid vara olika mannens för att	 icke något misstag skulle ske. – Då förklarade han att hon	 skulle få ha vilka meningar hon ville, bara hon älskade honom.	 – Älska? Vad var det för slag? Han var ju ett djur som alla	 
	 andra karlar och han hade varit falsk mot henne. Det var icke	 hennes själ han älskade utan hennes kropp!	 – Jo, det var båda delarne! Henne, hel och hållen.	 – O, så falsk han hade varit!	 – Nej, icke falsk, han hade varit rov för ett självbedrägeri då	 han trott sig endast älska hennes själ.	 De hade gått sig trötta på boulevarden, och måste sätta sig	 utanför ett kafé. Hon tände en cigarrett. Kyparen kom fram,	 helt oartigt, och sade att man icke rökte här. Mannen begärde	 en förklaring. Kyparen sade att det var ett bättre ställe och att	 man icke ville skrämma bort sina gäster genom att släppa dit	 »sådana fruntimmer».	 De stego upp, betalade och gingo. Baronen rasade; den unga	 friherrinnan var färdig att gråta.	 – Se där fördomarnes makt! Att röka var för mannen en	 dumhet, ty det var dumt att röka, men för kvinnan ett brott!	 Tag bort den fördomen den som kan! Och den som vill!	 Baronen ville icke att hans hustru skulle bli det första offret	 med den tarvliga äran att ha brutit med fördomen. Ty annat	 var det ju ej. I Ryssland rökte ju societetens damer mellan	 rätterna vid stora middagar. Begreppen förändrades sålunda	 med latituderna. Och likväl voro dessa småsaker icke betydel­	 selösa i livet, ty livet består av småsaker. Hade män och	 kvinnor samma ovanor skulle de lättare umgås, lära känna	 varandra och draga jämnare än nu! Fingo de samma uppfost­	 ran skulle de ha samma intressen och aldrig råka ifrån varan­	 dra under hela livet.	 Här stannade baronen såsom om han sagt något dumt. Men	 friherrinnan hörde icke på, ty hennes tankar hade stannat vid	 skymfen.	 – Hon hade blivit skymfad av en kypare, utvisad från bättre	 folks sällskap. Det låg något under detta! Bestämt! Man kände	 dem på stället! Säkert, ty hon hade märkt det förut.	 – Vad hade hon märkt?	 – Jo att man behandlade dem med ringaktning på restau­	 ranger. Folket trodde icke de voro gifta, därför att de gingo arm	 i arm och voro artiga mot varandra. Hon hade burit på det	 länge, men nu förmådde hon icke mer. Dock, vad var det mot	 
	 vad hon fått höra hemifrån?	 – Vad hade hon fått höra hemifrån, som hon icke talat om	 för honom!	 – Åh sådana saker! Sådana brev! Och de anonyma!	 – Än baronen då! Man behandlade honom som en brotts­	 ling! Och han hade ändock icke begått något brott! Han hade	 iakttagit alla lagens fordringar och hade icke begått äkten­	 skapsbrott. Han hade lämnat riket enligt lagens föreskrift, låtit	 lysa efter sig, fått ansökan om skilsmässa av kongliga konsisto­	 rium beviljad; prästerskapet, den heliga kyrkan hade på stämp­	 lat papper löst honom från hans förra äktenskapslöfte; han	 hade sålunda icke brutit det! Man kunde ju lösa hela folk från	 deras trohetsed till monarken, när ett land erövrades, varför	 erkände icke samhället denna lösning från ett löfte? Hade icke	 samhället varit med när konsistorii rättighet att upplösa äkten­	 skap utfärdades? Huru kunde då samhället ställa sig dömande	 över sin egen lag? Samhället stod sålunda i strid mot sig självt!	 Han behandlades som en brottsling, ja! Hade icke ambassad­	 sekreteraren, hans gamle vän, då han sände honom sitt och	 friherrinnans kort, blott återsänt ett kort! Blev han icke försum­	 mad vid alla offentliga kort-utdelningar!	 – Nå ja, friherrinnan hade varit ute för värre ändå. En av	 hennes väninnor i Paris hade stängt dörren för henne och flera	 hade vänt sig bort då hon gick emot dem på gatan.	 Ingen vet var skon klämmer utom den som har den på! De	 hade nu fått skorna på, riktiga spanska stövlor, och de kände	 sig i fejd med samhället. Societeten hade desavouerat dem!	 Societeten! Denna samling av halv-kretiner som levde i hemlig­	 het som hundar, men ärade varandra så länge de icke gjorde	 skandal, det vill säga voro nog ärliga att uppsäga kontraktet,	 avvakta förfallotiden, och återvinna den frihet lagen skänkte.	 Och denna societet, samhället par préférence, satt där i sin	 lönnliga lastbarhet och utdelade socialt anseende, efter en ska­	 la, på vilken ärlighet stod längst under noll. Samhället var	 sålunda en vävnad av lögn! Att man icke sett detta förut. Men	 nu skulle man göra sina undersökningar på den sköna byggna­	 den och se efter huru det stod till med dess grund.	 De hade icke varit så ense på länge, som när de kommo hem	 
	 den gången. Friherrinnan stannade sedan mest hemma hos	 barnet och hon väntade snart sitt andra. Den här kampen var	 henne för svår och hon var redan trött på den! Hon var trött på	 alltsammans! Att i ett elegant möblerat och varmt rum skriva	 om lösgivna fångar och på vederbörligt avstånd räcka dem en	 väl behandskad hand, det hade societeten varit med om, men	 att räcka handen åt en kvinna som gift sig med en lösgiven äkta	 man, det ville icke societeten. Varför? Svaret låg icke nära.	 Emellertid var baronen ute i livet. I kamrarne, på möten, på	 sammankomster, och överallt hörde han vilda utbrott mot	 samhället. Han läste tidningar och tidskrifter, följde med litte­	 raturen, gjorde studier. Hans hustru hotades av samma öde	 som den förra: att bli efter! Men underligt var det! Hon kunde	 icke följa alla detaljer i hans undersökningar, hon ogillade	 mycket i de nya lärorna, men hon kände att han hade rätt och	 verkade för en god sak. Han visste alltid att han därhemma	 hade ett »medhåll», som icke tröttnade, en vän som ville	 honom väl. Deras gemensamma öde drev dem ihop som	 skrämda duvor när ovädret går fram. Det kvinnliga hos henne,	 som nu är så litet aktat, och som dock är blott en reminiscens	 från modren, den naturkraft kvinnan fått, bröt nu fram. Den	 föll som värmen från en kvällsbrasa över barnen, som solsken	 över mannen och som friden över hemmet. Han undrade ofta	 över att han icke saknade denna kamrat, som förr han kunde	 tala med om allt, han upptäckte att hans tankar vunnit i styrka	 sedan han upphört att genast prata fram dem; och han tyckte	 sig ha vunnit mer i det tysta bifallet, den vänliga nicken, den	 deltagande handtryckningen. Han kände sig starkare än förr,	 och friare från kontroll på sina meningar; han var ensam nu,	 men mera ensam förr, ty då rönte han stundom motsägelser	 som bara väckte tvivel.	 Det var julafton i Paris. I deras lilla chalet vid Cours la Reine	 var stöket undangjort och en stor julgran hämtad från Saint	 Germainskogen. Baronen och friherrinnan skulle ut tillsam­	 mans efter frukosten och köpa julklappar åt de små. Baronen	 var något tankfull, ty han hade nyss förut givit ut från trycket	 en liten skrift kallad: Är societeten Samhället? Men han visste	 ej huru den blivit emottagen. De sutto vid kaffebordet i den	 
	 vackra matsalen och dörrarne ända in till barnkammaren stodo	 öppna. De hörde huru amman lekte med dem och friherrinnan	 log av lycka och tillfredsställelse. Hon var bliven så blid och	 hennes glädje var lugn. En av de små kom att skrika till och	 hon steg upp från bordet för att se efter huru det förhöll sig.	 Med detsamma kom betjänten in i matsalen med posten. Baron	 rev upp två korsband. Det första var en »stor, ansedd» tidning.	 Han vände ut och in på den och såg genast en rubrik med feta	 bokstäver: »Varg i Veum!» Och så läste han några rader:	 »Julen var inne! Denna högtid kär för alla rena hjärtan. Denna	 högtid som helighålles av alla kristna folk, då frid och försoning	 råder över hela mänskligheten, då till och med mördaren	 sticker sin kniv i fickan och tjuven respekterar den heliga	 äganderätten, denna högtid som särskilt i Nordanlanden är av	 både de historiska förutsättningarne, av våra urgamla hävder	 o.s.v. – Och så kommer som stanken från en kloak en individ,	 vilken icke ansett under sin värdighet att bryta de heligaste	 band, och utspyr sin ondska mot samhällets mest vördade	 medlemmar, en ondska, dikterad av den lumpnaste hämnd ...»	 Han vek ihop tidningen och stoppade den i nattrocksfickan.	 Han rev upp det andra korsbandet. Det var en karikatyr över	 honom och hans hustru. Han lät »tidningen» gå samma väg	 som den andra, helt hastigt, ty hustrun kom in. Han slutade	 kaffet och gick in för att kläda sig. Därpå gingo de ut tillsam­	 mans.	 Solen sken på de rimfrostiga platanerna i Champs Élysées,	 och Place de la Concorde öppnade sig som en stor oas av solljus	 mitt i stenöknen. Han hade hennes arm under sin, men han	 kände det som om hon stödde honom. Hon talade om vad de	 skulle köpa åt barnen, och han svarade så gott han kunde. –	 Slutligen avbröt han mitt i samtalet och frågade såsom apropå	 ingenting.	 – Vet du vad det är för skillnad mellan straff och hämnd?	 – Nej, det hade hon icke tänkt över.	 – Jag undrar, menade han, om det icke är så: att när en	 anonym tidningsskrivare hämnas, då är det straff, men när en	 namngiven icke-tidningsskrivare straffar, då är det hämnd!	 Låtom oss inregistrera oss bland de nya profeterna!	 
	 Hon bad honom icke störa deras jul med att tala om tid­	 ningar.	 – »Denna högtid», upprepade han för sig själv, »då frid och	 försoning o.s.v.»	 De gingo under arkaderna på rue de Rivoli, togo av uppåt	 boulevarderna och handlade. De åto frukost i Grand Hotel.	 Hon var vid ett soligt lynne och sökte muntra honom. Men han	 förblev tankfull. – Slutligen kastade han fram:	 – Hur kan man ha ont samvete, då man har gjort rätt?	 – Det visste hon ej!	 – Var det därföre att Societeten uppfostrade oss till att ha	 ont samvete var gång vi reste oss mot den? Troligen! Varför	 hade icke den rätt att anfalla orättfärdigheten som blivit kränkt	 av orättfärdigheten? Därför att någon annan än den som blivit	 kränkt aldrig skulle komma sig för att anfalla, och societeten	 ville icke bli anfallen. Varför anföll han icke societeten förut när	 han tillhörde den? Därför, naturligtvis, att han då icke visste	 vad den var! Man måste avlägsna sig från en tavla för att	 kunna få synpunkten på den!	 – Inte tala om sådana grymma saker nu på julafton.	 – Det var sant, det var julafton, »denna högtid ...».	 Och så åkte de hem. Och julgranen tändes och det lyste frid	 och lycka ifrån den, men det mörka granriset luktade begrav­	 ning och såg dystert ut, dystert som baronens ansikte. Men så	 kom amman in med de små. Då klarnade han upp, ty, tänkte	 han, när de vuxit upp, då, då skola de skörda i glädje, där vi	 sått i tårar, då skola de ha ont samvete, när de bryta emot	 naturens lagar och icke som nu, när vi ridas av griller, inpis­	 kade med rotting, inskrämda med prästhistorier, och författade	 av societeten, till societetens fromma. Och friherrinnan satte	 sig vid pianot, när flickorna från köket och betjänten kommo	 in. Och hon spelade gamla vemodiga danser som nordbon	 gläder sig åt, och folket dansade med barnen, men sågo icke	 glada ut. Det var som en skyldig del av en offentlig gudstjänst.	 Så fingo barnen och folket sina julklappar. Och så skulle de	 små gå att lägga sig.	 Friherrinnan gick in i salongen och satte sig i en fåtölj.	 Baronen satte sig på en pall vid hennes fötter. Därpå lät han	 
	 huvudet sjunka ner i hennes knä. O, det var så tungt, så tungt!	 Och hon strök hans panna, men sade ingenting.	 – Vad! Han grät?	 – Ja, det gjorde han. Hon hade aldrig sett en man gråta! Det	 var förfärligt! Han skakade bara i hela den kraftiga gestalten,	 men han snyftade icke och det hördes icke ett ljud från honom!	 – Varför grät han?	 – Han var så olycklig!	 – Olycklig med henne?	 – Nej, nej, icke med henne, men ändock!	 – Hade de varit stygga mot honom?	 – O, ja!	 – Kunde han tala om det?	 – Nej! – Han ville bara sitta här hos henne! Så som han satt	 hos sin mor, en gång, för längesen!	 Hon jollrade med honom som med ett barn! Hon kysste hans	 ögonlock och torkade hans ansikte med sin näsduk. Hon kände	 sig så stark, så underligt stark, och hon grät icke; men när han	 såg henne så, fattade han mod igen.	 – Att han kunde vara så svag! Det var förfärligt vad det i	 verkligheten var svårt att bära dessa tillverkade motopinioner!	 Trodde de själva vad de sade hans fiender? Ohyggligt att	 tänka, men det gjorde de nog. Man såg stenar växa fast i tallar,	 varför skulle icke meningar kunna växa fast i hjärnor. – Men	 hon trodde ju han hade rätt, att han ville gott!	 – Ja det trodde hon! Men, han skulle icke bli ond, saknade	 han icke sitt barn, det andra!	 – Jo visst, men det fanns ju ingen hjälp för det!	 – Nej ännu icke! Men han och de andra som arbetade	 för de kommandes räddning måste tänka ut någon hjälp för	 dem!	 – Ännu hade han icke något förslag, men starkare huven än	 hans och många tillsammans skulle nog en gång kunna lösa	 den frågan, som nu syntes olöslig.	 – Ja, de måste det! – Men deras äktenskap, nu, var det ett	 rätt äktenskap, då han icke ville säga henne sin sorg? Var det	 icke också pro ...?	 – Nej, det var ett rätt äktenskap, ty de älskade varandra; det	 
	 hade icke de gjort, förut, då! Älskade de icke varandra? Kunde	 hon neka det?	 – Nej, kära, älskade, det kunde hon ej!	 – Nå då var det ett rätt äktenskap av Gudi, av naturen!	 
	 
			 Onaturligt Urval	 
	 
	 eller	 
	 Rasens uppkomst.	 
	 
	 
	 
	 Baronen hade med stor och ädel (verkligt introducerad!) harm	 läst i »Livsslaven» huru överklassens barn skulle gå under, om	 de icke togo modersmjölken från underklassens barn. Han hade	 även läst Darwin och hade trott sig förstå, att adelsbarn genom	 urvalet voro högre utvecklingsstadier av släktet människa. Men	 han hade genom läran om ärftlighet fått en motvilja mot bruket	 av ammor, emedan möjligen genom införande av underklas­	 sens blod i adliga ådror vissa underklass-begrepp, föreställ­	 ningar och intentioner möjligen därigenom skulle kunna kom­	 ma att inplantas. Han hade sålunda tagit till princip att hans	 hustru skulle amma själv, och om hon icke räckte, skulle barnet	 födas med flaska. Att ta mjölken från korna det var väl hans	 rätt när korna åto hans eget hö och de dessförutan skulle svälta	 ihjäl eller aldrig varit födda.	 Och så föddes barnet. Det var en son! Han hade just varit	 litet orolig innan grossessen blev eklaterad, ty han var en fattig	 karl, men hans hustru var mycket rik. Hennes rikedom kunde	 han dock icke komma i åtnjutande av, såvida icke deras äkten­	 skap blev välsignat med en enligt ärvdabalkens 00:e kap. 00:e §	 laggild arvtagare. Glädjen var därför stor och oskrymtad.	 Sonen var en liten genomskinlig fullblodsvarelse med blåa	 ådror i hudytan. Men blodet var icke destomindre tunt. Mod­	 ren var en änglafigur, uppfödd med utvalda födoämnen, skyd­	 dad genom pälsverk för klimatets ogynnsamma inflytande, och	 med denna förnäma blekhet som antyder kvinnan av ras.	 Hon gav själv sitt barn, och se, nu behövde man icke mjölka	 bönder för att få den äran att leva. Det var fabler alltsammans.	 Barnet diade och skrek i fjorton dar. Alla barn skrika, så det	 betydde ingenting. Men barnet magrade. Det magrade alldeles	 
	 förfärligt. Läkaren tillkallades. I hemlig konsultation med man­	 nen förklarade han öppet att barnet skulle dö om modren	 fortsatte ge, ty hon var dels för nervös, dels hade hon icke något	 att ge. Ja, han gjorde en kvantitativ analys på mjölken och	 visade med ekvationer att barnet skulle svälta ihjäl om man	 fortsatte på detta sätt. Vad skulle man göra, ty barnet fick icke	 dö. Amma, eller flaska. Amma kom icke i fråga, inte på några	 villkor. Nå, vi få försöka med flaska! Läkaren förordade dock	 amma.	 Det blev flaska. Den bästa holländska kon som hade guldme­	 dalj på Länets lantbruksmöte blev ställd på utfodring med hö.	 Torrt hårdvallshö. Läkaren analyserade mjölken och allt var	 gott. Det var för behändigt med den flaskan! Att man inte	 kommit att tänka på det förut! Och att slippa en amma, en	 hustyrann, en odåga som man fick göda och krusa för, som	 kanske hade någon smittosam sjukdom till på köpet!	 Men barnet magrade icke desto mindre och skrek. Skrek natt	 och dag! Det hade synbarligen magplågor. En ny ko, och en ny	 analys. Mjölken späddes med Karlsbadervatten (äkta Spru­	 del), men barnet skrek ändå.	 – Här finns ingenting annat än att ta en amma, förklarade	 läkaren.	 – Nej, det ville man inte. – Man ville inte ta ifrån andras	 barn, det var onaturligt och man var icke säker för »ärftlig­	 heten».	 Efter som baron ville tala om natur och onatur, så kunde	 läkaren upplysa baron om, att om naturen finge verka, så	 skulle alla adliga ätter dö ut och deras jordegendom gå till	 Kronan. Så vist hade naturen inrättat det, och människans	 kultur var endast en fånig kamp mot naturen, i vilken männi­	 skan slutligen måste gå under. Herr Barons ras var dömd till	 undergång; det visade sig därav att hans hustru icke hade	 tillräcklig näring åt fostret; för att få leva måste man sålunda	 röva (eller köpa) andra honors mjölk. Rasen levde sålunda på	 rov ända i den minsta detalj.	 – Var det också rov när man köpte mjölken! Köpte den?	 – Ja, ty pengarne med vilka man köpte folkets modersmjölk	 var ju produkten av ett arbete. Vilkens arbete? Folkets! Ty	 
	 adeln arbetade ju icke!	 – Men doktorn var ju socialist?	 – Nej, han var darwinist. Kunde gärna tåla vid att kallas	 socialist, ty det gjorde honom alldeles detsamma!	 – Ja, men rövade man när man köpte? Det var strängt!	 – Ja, när man köpte med pengar som man icke arbetat ihop –	 – Med kroppen således arbetat ihop?	 – Ja!	 – Nå då var doktorn också en rövare?	 – Ja visst! Men icke var det något hinder för att han talade	 sant? Minns inte baron den botfärdige rövaren så sant han	 talade?	 Samtalet avkortades och professorn skickades efter.	 Denne kallade baronen en mördare som icke redan skaffat en	 amma! – Baronen måste övertala sin fru. Han måste riva ner	 hela sin föregående bevisning och framhålla det enka faktum:	 kärleken till sitt barn, (jämförd med ärvdabalken).	 Men var skulle man få en amma? Från stan var inte värt att	 tänka på, ty där voro alla människor ruttna! Nej en landsflicka	 måste det vara. Men frun ville icke ha någon flicka, ty en flicka	 som hade barn vore ju en osedlig varelse, och tänk om sonen	 skulle få något ärftligt anlag. – Läkaren sade att alla ammor	 voro flickor och om unga baron skulle ärva några anlag att gå	 till flickor, så visade det att han var duktig, och sådana anlag	 skulle man taga vara på. Någon bondhustru fick man bestämt	 inte, ty den som hade jord den ville också ha barn själv.	 – Nå men om man skulle gifta en flicka med en dräng. –	 – Då fick man vänta i nio månar.	 – Ja, men om man skulle gifta en flicka som hade barn	 redan?	 – Nå det var en idé!	 Baron visste nog en flicka, han, som hade ett tre månaders	 barn. Han visste det alltför väl, ty hans förlovningstid hade	 räckt i tre år och läkaren hade slutligen måst »ordinera» ho­	 nom att vara otrogen. Han gick själv till henne och frågade sig	 för. Hon skulle få ett torp till sig själv om hon gifte sig med	 Anders i stallet och blev amma på herrgården. Nå det var klart	 
	 att hon ville det hellre än gå så här med skammen. Det skulle	 lysas första andra och tredje gången på nästa söndag och	 Anders skulle resa hem på två månar.	 Baronen såg på hennes barn med en underlig känsla av	 avund. Det var en stor, stark best. Vacker var han inte, men	 nog skulle han kunna leva i många släktled. Den där var född	 till att leva han, men det var inte hans lott.	 Anna grät, när han fördes till barnhuset, men den goda	 maten på herrgården, ty hon åt av herrskapets mat och fick	 porter och vin så mycket hon ville, tröstade henne småningom.	 Så fick hon ut och åka i stora kaleschen med betjänt på	 kuskbocken. Och så fick hon läsa Tusen och En Natt. Och	 aldrig hade hon varit så omhuldad i sitt liv förr.	 Men efter två månar kom Anders hem. Han hade varit på	 besök hos sina föräldrar. Ätit, druckit och blivit utvilad. Han	 tog torpet i besittning, men började längta efter sin Anna.	 Skulle hon inte få hälsa på honom åtminstone. Nej det ville inte	 frun. Inte något mackel!	 Anna började minska och lilla baron skrek. Läkaren rådfrå­	 gades.	 – Släpp ihop dem – sade han.	 – Men om det är skadligt?	 – Tvärtom! Men Anders skulle »analyseras» först. – Det	 ville inte Anders. – Anders fick ett par ullfår, och så blev han	 analyserad.	 Lilla baron skrek inte mer.	 Men så kom en underrättelse från barnhuset att Annas gosse	 var död, i difterit. Anna fick mjölkkastning och lilla baron skrek	 alldeles rysligt. Anna måste avskedas och komma hem till	 Anders, och en ny amma tagas. Anders var glad åt att få bli	 riktigt gift, men Anna hade fått fina vanor. Hon kunde inte	 dricka Brasilianskt, utan måste ha Java. Och hennes hälsa	 förbjöd henne att äta strömming sex gånger i veckor. Hon	 orkade inte knacka kokor och därför blev det ont om bröd.	 Efter ett år måste Anders gå ifrån gården; men baron var	 honom huld så att han fick bli torpare.	 Anna gjorde dagsverken på herrgården och såg ofta lilla	 baron, men han kände icke igen henne, och väl var det. Men	 
	 han hade ändock legat vid hennes bröst och hon hade räddat	 hans liv och för det givit sin sons. Men hon var fruktsam och	 fick flera söner, som blevo torpare, järnvägsarbetare, och en	 blev fästningsfånge.	 Men gamla baron såg med oro den dag då unga baron skulle	 gifta sig och föda arvtagare. Han såg icke stark ut! Han skulle	 ha varit mycket lugnare om den andra lilla baron, som dog på	 barnhuset, suttit på herrgården. Och när han läste om Livssla­	 ven så måste han erkänna att överklassen levde på underklas­	 sens nåd, och när han läste om Darwin så kunde han icke neka	 att urvalet sådant det nu var, var allt annat än naturligt. Men	 det var en gång så, och det kunde inte ändras, doktorn och	 socialisterna månde säga vad de ville.	 
	 
			 Reformförsök.	 
	 
	 
	 
	 
	 
	 
	 Hon hade med äckel sett hur flickorna uppfostrades till hushål­	 lerskor åt blivande män. Därför hade hon lärt ett yrke som	 kunde föda henne under alla livets förhållanden. Hon kunde	 göra blommor.	 Han hade med smärta sett huru flickorna sutto och väntade	 på att bli försörjda av sina blivande män; han ville gifta sig med	 en fri självständig kvinna som kunde föda sig själv, så skulle	 han i henne se sin jämlike och ha en kamrat för livet, och icke	 en hushållerska.	 Och så ville ödet att de träffades. Han var målare, artist, och	 hon gjorde som sagt blommor, och det var i Paris de fått de där	 nya idéerna.	 Det var ett stilfullt äktenskap. De hade tagit sig tre rum i	 Passy. Ateljén låg mitt i; herrns rum på ena och fruns rum på	 andra sidan. De skulle icke ha gemensam säng; ett sådant	 svineri, som icke hade den minsta motsvarighet i naturen och	 som bara gav anledning till överdrift och okynne. Och, tänk,	 att klä av sig i samma rum, hu! Nej, var och en sitt rum; och så	 ett neutraliserat gemensamt rum, ateljén. Ingen tjänare; ty de	 skulle göra köket gemensamt. Bara en gumma som kom om	 morgnar och kvällar.	 Det var väl uträknat och det var alldeles riktigt tänkt.	 – Men när ni få barn? invände tvivlaren.	 – Vi skola icke ha några barn!	 – Bon! De skulle icke ha några barn!	 Det var förtjusande! Han gick ner på torget om morgnarne	 och köpte upp. Därpå gjorde han kaffet. Hon sopade, bäddade	 och städade. Och så satte de sig till arbete. – När de tröttnat på	 det, så pratade de en stund, gåvo varandra ett litet råd, skrat­	 
	 tade och hade så roligt. Och när det led till middan, gjorde han	 eld och hon sköljde grönsakerna. Han passade pot-au-feun	 medan hon sprang ner i kryddbon och så dukade hon medan	 han lade upp maten.	 Men inte levde de som syskon. De togo god natt om kvällen	 och så gick var och en till sig. Men så knackade det på fruns	 dörr och så ropade det: kom in! Men sängen var trång och det	 blev aldrig något mackel, utan var och en vaknade i sin säng	 om morgonen. Och så knackade det i väggen.	 – God morgon, min flicka! Hur står det till i dag?	 – Jo, tack så bra, hur mår du själv!	 Det var alltid nytt att träffas om morgnarne och det blev	 aldrig gammalt.	 Och om kvällarne gingo de ut ibland tillsammans, och rå­	 kade landsmän på Syrach. Och hon var icke generad av to­	 baksrök och hon generade aldrig.	 Det var idealet för äktenskap, menade de andra, och de hade	 aldrig sett ett så lyckligt par.	 Men flickan hade föräldrar som bodde långt bort. Och de	 skrevo och frågade ideligen om icke Lisen hade förhoppningar	 än, ty de längtade så att få ett barnbarn. Lisen skulle komma	 ihåg att äktenskapet var gjort för barnens skull och icke för	 föräldrarnes. Detta menade Lisen var en gammaldags åsikt.	 Men då frågade mamma om det var meningen att utrota	 mänskosläktet med de nya idéerna. Det hade Lisen inte tänkt	 på, och det brydde hon sig icke om. Hon var lycklig och hennes	 man med, och nu hade världen äntligen sett ett lyckligt äkten­	 skap, och därför var världen avundsjuk.	 Men roligt hade de. Ingen var den andras herre och kassan	 repartiserade de till. Ena gången förtjänade han mer, andra	 gången hon, men det jämnade ut vartannat.	 Och när de hade födelsedag sedan. Då vaknade frun vid att	 madamen kom in med en blombukett och en liten brevlapp	 med målade blommor på, och så kunde hon få läsa. »Fru	 Blomsterknopp gratuleras av sin målarkladd och inviteras till	 en briljangt frukostrisp på hans rum – nu genast!» Och så	 knackade det i väggen och så fick frun på sig morgonrocken,	 och så knackade det på herrns dörr och så – kom in! Och de åto	 
	 frukost på sängen, på hans säng, och madamen stannade där	 hela förmiddan. Det var förtjusande!	 Och det blev aldrig gammalt. Ty det räckte i två år. Och alla	 spåmän spådde fel. Så skulle äktenskapet vara.	 Men så hände det sig att frun blev sjuk. Hon trodde att det	 var tapeterna, men han gissade på bakterier. Ja det var be­	 stämt bakterier!	 Men det var något i olag också. Det var inte som det skulle	 vara. Det var bestämt en förkylning. Och så blev frun så fet.	 Skulle hon kunna ha fått en växt, som man läste så mycket om.	 Ja, det var bestämt en växt. Och så gick frun till en läkare. Och	 när hon kom hem så grät hon. Det var verkligen en liten växt,	 men en som skulle fram i dagsljuset i sinom tid och bli blomma	 och gå i frö den också!	 Mannen grät inte. Han tyckte det var stil, och så gick den	 lymmeln och skröt med det på Syrach. Men frun grät igen. Hur	 skulle det nu gå med deras ställning till varandra? Icke kunde	 hon förtjäna något mer på arbete och hon måste äta hans bröd.	 Och så måste de ha en piga. Hu, de pigorna!	 All omtanke, all företänksamhet, allt förutseende hade stran­	 dat på det oundvikliga.	 Men svärmor skrev entusiastiska gratulationsbrev och upp­	 repade gång på gång att äktenskapet var av Gud stiftat för	 barnens skull; föräldrarnes nöje var bara en bisak.	 Hugo bedyrade att han aldrig skulle tänka på att hon icke	 förtjänade något! Drog hon icke nog till bo med sitt arbete för	 hans barn, var icke det också pengars värde. Är icke pengar	 endast arbete! Alltså betalade hon ju också sin part. Men det	 grodde länge i henne att hon skulle äta hans bröd, men när den	 lilla kom, så glömde hon alltsammans. Och hon blev hans	 hustru och kamrat som förut, men hon blev dessutom hans	 barns mor och det tyckte han var det bästa av alltsammans.	 
	 
			 Naturhinder.	 
	 
	 
	 
	 
	 
	 
	 Hennes far hade låtit henne lära bokhålleri för att hon skulle	 undgå kvinnans vanliga sorgliga lott att sitta och vänta på att	 bli gift.	 Hon hade nu varit bokförare vid järnvägarnes bagagestyrelse	 och var erkänd som en duktig sådan. Hon kunde sköta drängar	 så att det var en lust att skåda och hon hade en vacker framtid	 för sig.	 Så kom den gröna jägaren från skogsinstitutet och så blev det	 giftas av. Men inga barn skulle det vara. Det skulle bli ett	 andligt äktenskap på det rätta sättet, och världen skulle se att	 kvinnan också var ett själiskt väsen och icke någon hona.	 De båda makarne träffades om middagarne och om nätterna,	 och det var ett sant äktenskap, två själars förening, och nog var	 det två kroppars med, men det talade man naturligtvis inte om.	 En dag kom frun hem och berättade att tjänstgöringstiden	 var ändrad. Nya natt-tåg på Malmö hade av riksdagen blivit	 påbjudna och hon måste tjänstgöra hädanefter mellan sex och	 nio om kvällarne. Det var ett streck i räkningen. Han kunde	 icke komma hem förrän klockan sex. Omöjligt!	 Nu fingo de äta middag var för sig, och träffades bara om	 nätterna. Det var väl litet tyckte han. Och de långa kvällarne	 sen!	 Han kom och hämtade henne. Men han tyckte inte om att	 sitta på en stol i bagage-expeditionen och bli knuffad av drän­	 gar och bärare. Han var alltid i vägen. Och när han ville prata	 med henne där hon satt med pennan bakom örat, så kunde han	 bli avklippt med ett: var snäll och var tyst, så länge! – Och då	 vände drängarne sig bort, och han såg på deras ryggar att de	 grinade.	 
	 Ibland fick han bli anmäld av en bokhållare med dessa ord:	 »Fruns man väntar på frun!» – Fruns man lät så försmädligt.	 Men det som retade honom mest var att se hur hon hade till	 knäkamrat vid pulpeten en ung glop, som kikade henne rätt in i	 ögonen och, ibland lutade sig över hennes axel för att titta i	 huvudboken så att hans haka låg ner mot hennes bröst!	 Och de talade om fakturor och certifikat och saker som	 kunde ha betytt vad som helst, ty han begrep ingenting. Och de	 kollationerade tillsammans och tycktes vara mycket förtroligare	 och inne i varandras tankar än mannen och hustrun var. Och	 det var mycket naturligt, ty hon umgicks mer med den glopen	 än med mannen.	 Och när mannen sedan ville tala om skogsskötsel svarade	 hon med bagagetrafik, ty det huvudet är fullt med talar mun­	 nen. Han började anse att det icke var ett rätt andligt äkten­	 skap, ty skulle det ha varit det, måste han ha varit vid bagage­	 styrelsen. Men nu var han vid skogsinstitutet.	 En dag, eller rättare en natt, förkunnade hustrun att hon	 skulle på ett möte nästa lördag med järnvägskamraterna, och	 de skulle ha sexa efteråt. Mannen mottog underrättelsen med	 någon förlägenhet.	 – Ska du vara med? var han nog naiv att fråga.	 – Vilken fråga!	 – Ja, men du är ensamt fruntimmer bland så många karlar,	 och när karlar ha druckit, bli de råa!	 – Nå, går inte du på lärarkollegier utan mig?	 – Jo, men inte ensam karl bland bara fruntimmer.	 – Karlar och fruntimmer voro ju lika, och det förvånade	 henne att han som alltid predikat kvinnans frigörelse, kunde ha	 något emot att hon gick!	 – Han erkände att det var gamla fördomar som sutto kvar	 hos honom, han erkände att hon hade rätt, att han hade orätt,	 men han bad henne låta bli; han kände det så obehagligt! Han	 kunde inte frigöra sig från det!	 – Det var inkonsekvent av honom!	 – Ja, det var inkonsekvent av honom, men det behövdes tio	 generationer för att individerna kunde arbeta sig ifrån detta!	 – Ja, men då skulle han icke gå mer på lärarkollegier!	 
	 – Det var inte samma förhållande, ty där funnos endast	 karlar! Det var icke det att hon gick bort utan honom, utan det	 att hon gick bort ensam med så många karlar.	 – Hon skulle icke bli ensam ty kassörns fru skulle vara med i	 egenskap av – – – 
	 – Vad?	 – Kassörns fru!	 – Nå kanske han kunde få vara med i egenskap av »fruns	 man!»	 – Åh, skulle han vilja förödmjuka sig så och hänga sig på!	 – Ja, han ville förödmjuka sig!	 – Han var svartsjuk?	 – Ja, varför inte! Han var rädd att det skulle komma något	 emellan dem.	 – Fy, han var svartsjuk, vilken förolämpning! Vilken skymf,	 vilket misstroende! Vad hade han för tankar om henne!	 – De aldra bästa! Han ville visa henne det, och därför fick	 hon gå, ensam!	 – Jaså hon fick verkligen den äran att gå bort ensam! Så	 nådigt!	 Hon gick! Och kom hem på morgonen! Hon måste väcka	 mannen och tala om så roligt hon haft! Och vad det roade	 honom att höra det! De hade hållit tal för henne, och de hade	 sjungit kvartetter och dansat.	 – Hur hade hon kommit hem då?	 – Herr Glop hade följt henne till porten.	 – Trevligt för honom om någon av hans bekanta hade mött	 hans hustru klockan tre på morgonen med herr Glop under	 armen.	 – Vad skulle det göra? Hade hon dåligt rykte?	 – Nej, men hon kunde få!	 – Pah! Han var svartsjuk, och vad värre var, han var avund­	 sjuk. Han unnade icke henne ett nöje. Jo, så var det att vara	 gift! När man var borta och hade roligt, så skulle man komma	 hem och få ovett! Fy vad äktenskapet var dumt! Och var detta	 något äktenskap! De träffades om nätterna, alldeles som annat	 gift folk. Och männen voro alla likadana. Artiga innan de gifte	 sig, men sedan, sedan! Han var precis lik alla andra män. Han	 
	 ansåg sig äga henne, rå om henne!	 – Han trodde att de en gång trott sig få äga varandra, men	 han hade misstagit sig. Det var hon som ägde honom liksom	 man äger en hund, den man alltid är säker på. Var han annat	 än hennes vaktmästare, som kom och hämtade henne om	 kvällarne; var han annat än fruns man? Men ville hon vara	 mannens fru? Var det likställighet.	 – Hon hade inte kommit hem för att gräla. Hon ville alltid	 vara hans fru, och han skulle alltid vara hennes lilla man.	 – Champagnen verkar! tänkte han, och vände sig åt väggen.	 Hon grät och bad honom vara rättvis, och ... förlåta henne. –	 Han gömde sig i täcket! – Hon frågade ännu en gång om han	 ville vara ... om han icke ville att hon skulle vara hans fru?	 – Jo, visst ville han det! Men han hade haft så fasligt tråkigt	 om kvällen att han aldrig ville ha en sådan kväll mer.	 – Ja, men det skulle vi glömma nu!	 Ja, och så glömde de det, och hon var hans lilla fru igen.	 Följande afton, när den gröna jägarn kom ner för att hämta	 sin fru, var hon ute i magasinerna. Han blev ensam på kontoret	 och satte sig på hennes stol. En glasdörr öppnas och herr Glop	 sticker in huvet.	 – Annchen! Är du där!	 – Nej, det var bara hennes man!	 Han steg upp och gick sin väg! Herr Glop kallade hans Anna	 för Annchen och för du! Annchen! Det var för mycket!	 Hemkomsten firades med ett stort gräl, varunder gröna jä­	 garn överbevisades fullständigt om att hans teorier om kvin­	 nans frigörelse bara var nojs, efter han tyckte illa vara att hans	 hustru duade kamrater. – Det värsta var att han erkände sina	 teorier vara nojs!	 – Se, det var inte meningen det! Han ändrade åsikt! Va?	 – Ja, gunås! Åsikterna ändrades efter verkligheten som var	 så föränderlig! Men, hade han trott på ett andligt äktenskap	 förut, så trodde han numera icke alls på något äktenskap. Det	 var ju ett framsteg i radikal riktning! Och vad det andliga	 beträffade, så var hon mera andligen gift med herr Glop, vars	 alla idéer om bagagetrafik hon dagligen och stundligen delade,	 än med honom, vars skogsskötsel hon icke alls intresserade sig	 
	 för! Var slutligen deras äktenskap andligt? Var det så andligt?	 – Nej, icke numera! Deras kärlek var död. Han hade dödat	 den när han övergav deras stora tro, tron på... kvinnans	 frigörelse!	 Det blev allt ettrigare och gröna jägaren sökte andliga äkten­	 skap med skogsskötare och övergav bagagetrafiken som han	 aldrig förstått.	 – Du förstår mig inte, upprepade hon så ofta!	 – Nej, jag har inte lärt på det, sa han.	 En natt, eller rättare en morgon, berättade han att han skulle	 gå ut med en flickpension och botanisera. Han var lärare i en	 flickpension.	 – Åh! Och det hade han inte talat om! Stora flickor?	 – Kolossala! Sexton till tjugo år!	 – Hm! ... Det var på förmiddan?	 – Nej på eftermiddagen! Och så skulle de ha en liten sexa på	 Lidingöbro?	 – Hm! Lärarinnan var väl med?	 – Nej! Men hon hade sådant förtroende till jägmästaren, för	 han var gift! Ser du det är gott att vara gift ibland.	 Följande dag låg frun sjuk. Skulle han ha hjärta att gå ifrån	 henne?	 – Tjänsten framför allt! Var hon mycket sjuk?	 – Åh så förfärligt!	 Läkaren eftersändes oaktat fruns protester. Han förklarade	 att det icke var farligt och att mannen kunde gå!	 Och så fram emot morgonen kom gröna jägarn hem! Hej,	 vad han var glad! Och så roligt han hade haft! Kors i Herrans	 namn! Han hade aldrig haft en sådan dag på länge, länge!	 Nu brast det lös! Huhuhuhu! Den kampen var henne för	 svår! Och han måste gå ed på att han aldrig skulle älska någon	 annan än henne! Aldrig! – Det blev konvulsioner och vinättika!	 Han var för ädelmodig att ingå i några detaljer om sexan på	 Lidingöbro, men han kunde inte låta bli att uppta den gamla	 liknelsen om sitt hundskap, och han tillät sig fästa hennes	 uppmärksamhet på att i kärleken ingår begreppet äganderätt –	 även från kvinnans sida. Vad grät hon för? Detsamma som han	 svor över, när hon var ute med tjugo karlar! Fruktan att förlora	 
	 honom! Men man förlorar endast vad man äger! Äger!	 Och så lappades det ihop. Men bagagestyrelsen och flickpen­	 sionen stodo med sina saxar och klippte upp allt efter som det	 tråcklades och det var icke något harmoniskt äktenskap.	 Pang! Så blev frun sjuk! – Hon hade bestämt förlyft sig på en	 packe i magasinet. Hon var så ivrig och kunde aldrig se hur	 drängarne stodo och huttlade. Hon skulle alltid ta i själv. Det	 var bestämt brock! Det kändes något hårt, sa barnmorskan.	 Och så var det färdigt! Vad hon var ond! Ond på honom, ty	 det var bestämt bara elakhet av honom! Hur skulle det gå med	 henne, med hennes framtid. De måste sätta bort barnet på ett	 barnhus. Så hade Rousseau gjort. Han var ett dumhuvud för	 övrigt, men i den punkten hade han rätt.	 Och så mycket nycker! Jägaren måste sluta i flickpensionen,	 ögonblickligen!	 Men det värsta! Hon kunde icke gå i magasinet mer! Hon	 fick sitta och skriva uppe på kontoret. Och det aldra värsta.	 Hon fick en medhjälpare, vars hemliga uppgift var att rempla­	 cera henne, när hon skulle bli liggande.	 Och kamraterna voro icke mer som förr. Och drängarne	 grinade. Hu, hon ville gömma sig av skam. Gömma sig i sitt	 hem och hellre laga mat än gå här som ett spektakel. O, vilka	 avgrunder av fördomar som dölja sig i männens falska hjärtan.	 Sista månaden tog hon permission. Hon orkade icke gå från	 och till Ladugårdslandet fyra gånger om dan. Och så blev hon	 hungrig mitt på förmiddan och måste skicka efter smörgåsar.	 Och ibland var hon sjuk och måste gå avsides. Vilket liv!	 Vilken ömklig lott kvinnan hade fått!	 Och så kom den lilla!	 – Ska vi skicka’n på barnhuset? sade jägarn.	 – Åh han hade då intet hjärta?	 – Jo då, vad han hade!	 Och den lilla blev hemma!	 Men så kom det ett mycket artigt brev från trafikstyrelsen	 och frågade hur det stod till med lilla frun!	 Hon mådde bra och skulle komma i tjänst i övermorgon.	 Hon var klen och måste åka ner. Men hon blev snart stark igen.	 Men hon måste skicka en springpojke först två gånger om dan,	 
	 sedan var annan timme för att fråga hur den lilla mådde. Och	 när hon fick höra att han skrikit blev hon alldeles vild och	 sprang hem. Men medhjälparen stod till reds att remplacera	 henne. Styrelsen var mycket artig och sade ingenting.	 En dag upptäckte frun att amman sinat och att den maran	 icke angivit sig, av fruktan att gå miste om sin plats. Upp och	 begära permission för att söka en ny amma! Åh, de voro	 likadana allihop. Intet intresse för andras barn, bara råa egois­	 ter. Man kunde aldrig lita på dem!	 – Nej, sa mannen, i det fallet kan man bara lita på sig själv!	 – Du menar att jag skall lämna min plats?	 – Jag menar att du gör som du vill!	 – Och bli din slavinna!	 – Nej, det menar jag alls inte!	 Den lilla blev sjuk som alla små barn bli. Han skulle få	 tänder! Permission på permission! Den lilla fick så kallat tand­	 slag! Vagga om nätterna, gå upp i verket om dagarne, sömnig,	 trött, orolig, och så permission. Gröna jägarn var snäll, och han	 gick och bar den lilla om nätterna, men sade aldrig något om	 fruns plats. – Men hon kände hans tankar. Han gick bara och	 väntade på att hon skulle stanna hemma; men han var falsk	 och därför teg han! Vad de männen äro falska! Hon hatade	 honom, och hon skulle döda sig hellre än ge upp sin plats och	 bli hans slavinna!	 Jägaren hade nu fullständigt uppgivit allt hopp om kvinnans	 emancipation från naturlagarne, under nuvarande förhållanden, var	 han nog klok att tillägga.	 När barnet var fem månader var frun i grossess igen. Kors i	 Herrans eviga namn!	 – Ja, si, när det börjar en gång så är hin lös!	 Jägaren måste återta sin plats i flickpensionen för utkomst­	 ens skull, och nu – nu sträckte frun gevär!	 – Jag är din slavinna, utbrast hon, när hon kom hem med	 avskedet, jag är din slavinna.	 Icke desto mindre har frun hand om huset och mannen	 lämnar vart enda öre under hennes nycklar. När han vill ha en	 cigarr, så kommer han och håller ett långt tal, innan han vågar	 sticka fram med sin anhållan. Hon nekar inte, aldrig, men han	 
	 känner det ändå litet genant att tigga om slantarne. Och	 kollegier får han gå på, men icke på sexor, och botanisera med	 flickor är slut!	 Han saknar det inte heller så mycket, ty han tycker det är	 roligast att leka med barnen!	 Kamraterna säger att han står under toffeln, men det ler han	 åt, och säger att han finner sig bäst vid det, ty hans hustru är	 en så förståndig och snäll kvinna.	 Men hon påstår fortfarande att hon är hans slavinna, hon är	 det ändå, och det är hennes enda tröst i bedrövelsen, stackars	 liten!	 
	 
			 Ett Dockhem.	 
	 
	 
	 
	 
	 
	 
	 De hade varit gifta i sex år, men de voro som ett par förlovade.	 Han var kapten vid flottan och var på expedition ett par	 månader varje sommar och hade två gånger gjort en långtur.	 Det gjorde så gott dessa små expeditioner, och hade det visat	 sig tecken till unkenhet under vinterns stillasittande, så friskade	 den där sommarturen opp förhållandet. Första sommarturen	 var svår! Då skrev han formliga kärleksbrev till sin hustru, och	 han kunde inte möta en seglare ute på havet förr än han genast	 lät signalera post! Och när han slutligen fick landkänning av	 svenska skären, visste han icke hur han nog hastigt skulle få se	 henne. Men det visste hon. Vid Landsort fick han ett telegram	 emot sig att hon skulle vara emot honom vid Dalarö. Och så	 när ankaret gick utanför Jutholmen, och han såg en liten blå	 näsduk på Gästgivargårdens veranda, då visste han att det var	 hon. Men det var så mycket att styra med ombord och det blev	 kväll innan han fick gå i land. Men när han då kom med giggen	 och plikthuggaren tog törn vid bryggan och han såg henne på	 bron; lika ung, lika vacker, lika frisk, då var det som att leva	 om sin första bröllopstid. Och när de kommo opp på gästgivar­	 gården, vilken liten supé hon hade förstått arrangera i de två	 små rummen som hon beställt. Och så mycket de hade att tala	 om! Om resan, om de små, om framtiden! Och så gnistrade	 vinet och kyssarne smällde, och så hördes taptot utifrån ström­	 men. Men det rörde icke honom, han skulle icke gå förr än	 klockan ett.	 – Vad? Skulle han gå?	 – Ja han måste ligga ombord, men bara han var hemma till	 reveljen, så var det bra!	 – Hur dags var reveljen då!	 
	 – Klockan fem!	 – Fy så tidigt!	 – Men var skulle hon bo i natt?	 – Det fick han inte veta!	 Det gissade han, och så ville han se var hon bodde. Men hon	 ställde sig för dörren! Han kysste henne och tog henne på	 armen som ett barn och så öppnade han dörren –	 – Hu vilken stor säng! Den var ju som stora barkassen! Var	 hade de fått den ifrån?	 O Gud, vad hon rodnade. Men hon hade ju förstått hans	 brev så att de skulle »bo» på gästgivargården.	 – Ja visst skulle de bo där, fast han måste vara ombord till	 reveljen, den där förb. morgonbön, som just kunde vara det­	 samma!	 – Hu, så han talade!	 – Nu ska vi ha kaffe och en liten brasa, för lakanen kännas	 fuktiga! – En sån liten förståndig skälm hon var, som skaffat en	 sådan stor säng! Var hade hon fått fatt i den?	 – Inte hade hon fått fatt i den!	 – Nej det kunde han nog tro! Vad han kunde tro det!	 – Han var så dum så!	 – Var han dum? Och så tog han henne om livet.	 – Nej, han skulle vara beskedlig!	 – Beskedlig; det var lätt att säga det!	 – Nu kommer flickan med veden!	 När klockan slog två och det började brinna i öster över skär	 och vatten, sutto de vid det öppna fönstret. Det var ju som om	 hon vore hans älskarinna och han hennes älskare. Var det icke?	 Och nu skulle han gå ifrån henne! Men han skulle komma igen	 klockan tio till frukost och sedan skulle de segla. Så satt han på	 kaffe på sin reskokare och så drucko de kaffe vid soluppgång	 och måsars skrik. Därute på strömmen låg kanonbåten, och	 han såg förvaktens huggare blänka till då och då. Det var svårt	 att skiljas, men det var gott att känna det man så snart skulle	 råkas igen. Och så kysste han henne för sista gången, spände	 sabeln om livet och gick. Och när han kom ner på bron och	 ropade »båt ohoj» gömde hon sig bakom gardin alldeles som	 om hon skämdes. Men han kastade slängkyssar med båda	 
	 händerna ända tills matroserna kommo med giggen. Och så ett	 sista »sov gott, och dröm om mig», och när han mitt på	 strömmen vände sig om och satte kikarn för ögat, såg han en	 liten vit gestalt med svart hår inne i kammaren, och solen lyste	 på hennes linne och bara axlar och hon såg ut som en sjöjung­	 fru!	 Och så gick reveljen. Signalhornets långa toner rullade	 mellan gröna öar ut över det blanka vattnet och kommo	 igen bakom granskogar på andra vägar. Och så alle man	 på däck och Fader vår och Jesu låt mig städse börja. Den lilla	 klockstapeln på Dalarö svarade med en liten ringning, ty	 det var söndagsmorgon. Och nu kommo kuttrar i morgon­	 brisen och flaggor flaggade, skott smällde, ljusa sommarklän­	 ningar skymtade på tullbryggan, ångbåten med röda vatten­	 gången kom in från Utön, fiskarne togo upp sina nät och det	 lyste av sol på det brisande blå årvattnet och över de grönskande	 landen.	 Klockan tio stötte giggen ut och gick med sex par åror mot	 land. Och så hade de varandra igen. Och när de åto frukost i	 stora matsalen, viskade de andra gästerna mellan sig: är det	 hans hustru? – Han talade halvhögt som en älskare och hon	 slog ner ögonen och log eller smällde honom på fingerna med	 servetten.	 Båten låg klar vid bryggan och hon skulle sitta till rors. Han	 skötte focken. Men han kunde icke ta ögonen från hennes ljusa	 sommarklädda gestalt, med det höga fasta bröstet, den lilla	 beslutsamma minen och den starka blicken som såg upp mot	 vinden, medan den hjortskinnshandskade handen höll storsko­	 tet. Han ville bara prata, och fumlade ibland vid vändning­	 arne. Då fick han en skrapa som en skeppsgosse och det roade	 honom så oändligt.	 – Varför tog du inte lillan med? sade han för att retas med	 henne.	 – Var tycker du jag skulle ha lagt henne då?	 – I stora barkassen naturligtvis!	 Och så log hon, och det tyckte han var så roligt att se henne	 le på det där sättet!	 – Nå, vad sa värdinnan i morse? fortfor han!	 
	 – Vad skulle hon säga?	 – Tyckte hon att hon sovit lugnt i natt?	 – Varför skulle hon inte ha gjort det?	 – Åh inte vet jag, men det kunde ju ha varit råttor som	 knaprat på golvtiljorna, eller en gammal vindslucka som knar­	 rade; inte kan man veta allt vad som kan oroa en gammal	 mamsells ljuva sömn.	 – Om du inte är tyst, så gör jag fast skotet och seglar dig i	 sjön!	 De landade vid en holme och togo en middagshöjd ur en	 liten korg; och så sköto de till måls med revolver. Därpå lade de	 ut metspön och låtsades meta, men det tog inte, och så seglade	 de igen. Ut på fjärdarne, där ejdrarne sträckte, in i sund där	 gäddorna slogo i vassen, och så ut igen, och han tröttnade	 aldrig på att se henne, prata med henne, kyssa henne, när han	 kom åt.	 Så träffades de på Dalarö i sex somrar, och alltid voro de lika	 unga, alltid lika galna och de voro lyckliga. Om vintern sutto	 de på Skeppsholmen i sina små kajutor. Och då riggade han	 båtar åt gossarne, eller roade dem med äventyr från Kina och	 Söderhavsöarne, och frun satt och hörde på och måste skratta	 åt hans tokiga historier. Och det var ett förtjusande rum, som	 icke liknade något annat. Där hängde japanska parasoll och	 rustningar, ostindiska miniatyrpagoder, australiska bågar och	 lansar; negertrummor och torkade flygfiskar, sockerrör och	 opiipipor. Och pappa som började bli litet kal, trivdes aldrig	 att vara borta. Ibland dunkade han bräde med auditören och	 ibland togs en liten vira och en måttlig grogg. Frun spelade förr	 med, men sen de fått fyra barn, så hade hon inte tid, men hon	 satt gärna en stund och tittade i korten, och när hon kom till	 pappas stol tog han henne om livet och frågade om han skulle	 gaska på de där lapparna.	 Korvetten skulle ut och bli borta sex månader. Kaptenen	 kände det hemskt, ty barnen voro nu vuxna och mamma hade	 litet svårt att sköta det vidlyftiga departementet. Och kaptenen	 var icke mera så ung och fullt så livlig som förut, men – det	 måste ske, och, så reste han. Vid Kronborg avlämnade han	 redan första brevet, vilket hade följande lydelse.	 
	 
	 »Min lilla älskade topplänta!	 Vinden svag SSO till O +10 Cels., 6 glas på frivakten. Jag kan	 inte skriva hur det känns den här resan att vara ifrån dig. När	 vi kattade varpankaret utanför Kastellholmen (6 och 30	 e.m. vid stark NO t. N), var det som om de tagit in en pall i	 bröstkorgen och det kändes ackurat som om man stuckit kät­	 ting genom båda öron-klysen. Man säger att sjömän ha för­	 känslor av olyckan. Det vet jag ingenting om, men innan jag får	 din första brevlapp är jag ganz orolig! Ingenting passerat	 ombord, av den enkla anledningen att ingenting får passera.	 Hur må ni hemma? Har Bob fått sina nya stövlor än? Hur	 passade de? Jag är en dålig brevskrivare som du vet och slutar	 nu! Med en stor puss mitt på det här krysset X !	 Din gamle Pall.	 
	 
	 P. S. Du skall söka dig något sällskap liten (kvinnligt natur­	 ligtvis!). Och glöm inte att be mamselln på Dalarö att hon	 förhyder stora barkassen tills jag kommer hem! (Vinden ökar;	 vi får den på Norden till natten!)»	 
	 
	 Utanför Portsmouth erhöll kaptenen följande brev från sin	 hustru.	 
	 
	 »Käre gamle Pall!	 Här är kusligt efter dig, kan du tro! Och svårt har det varit, för	 Alice har nu fått sin tand. Doktorn sa att det var ovanligt tidigt,	 och det lär betyda (ja, det får du inte veta!). Bobs stövlor	 passade utmärkt och han är mycket stolt över dem. ... Du	 nämnde i ditt brev att jag borde söka en kvinnlig bekantskap.	 Det har jag redan gjort, eller rättare hon sökte mig. Hon heter	 Ottilia Sandegren och har gått på seminarium. Hon är mycket	 allvarlig, så Pall behöver inte vara rädd att hon för hans	 topplänta på några avvägar. Och så är hon religiös. Ja ja, vi	 kunde allt tåla vid att vara litet mera stränga i vår religion litet	 var. Hon är med ett ord ett utmärkt fruntimmer. Och nu slutar	 jag för denna gång, för Ottilia kommer och hämtar mig. Hon	 kom just nu och ber om sin obekanta hälsning!	 Din egen Gurli!»	 
	 
	 Kaptenen var icke nöjd med det brevet! Det var för kort och det	 var icke så muntert som vanligt. Seminarium, religiös, allvar­	 lig, och Ottilia; två gånger Ottilia! Och sedan Gurli! Varför	 inte Gullan som förr! Hm! Åtta dar senare utanför Bordeaux	 erhöll han ett nytt brev beledsagat av en bok i korsband. »Kära	 Vilhelm!» – Hm Vilhelm! Inte Pall mera! – »Livet är en strid	 ifrån ...» Vad fan nu? Vad ha vi med livet att göra! »början till	 slut! Lugnt som en bäck i Kidron ...» – Kidron! Det är ju	 bibeln det! – »har vårt liv flutit fram. Vi ha gått såsom sömn­	 gångare över avgrunder utan att se dem!» – Seminarium,	 seminarium! – »Men så kommer det etiska» – Etiska? Ablati­	 vus! Hm, hm! – »och gör sig gällande i dess högre potenser!» –	 Potenser?! – »När jag nu vaknar upp ur vår långa sömn och	 frågar mig själv: har vårt äktenskap varit ett rätt äktenskap? så	 måste jag med ånger och blygsel erkänna att det icke varit så!	 Kärleken är av himmelskt ursprung (Matt. XI:22 o. f.).» –	 Kaptenen måste stiga upp och ta sig ett glas vatten, med rom	 innan han fortsatte. – »Huru jordisk, huru konkret har icke vår	 varit. Ha våra själar levat i denna harmoni om vilken Plato	 talar (Faidon Bok VI kap. II §9)? Nej, måste vi svara! Vad har	 jag varit för dig? Din hushållerska – och o blygd! – din älska­	 rinna! Ha våra själar förstått varandra? Nej, måste vi svara!» –	 För millioner djävlar och Ottilior och alla satans seminarier!	 Har hon varit min hushållerska? Hon har varit min hustru och	 mina barns mor! – »Läs denna bok jag sänder dig! Den skall ge	 dig svaret på alla frågor. Den har uttalat vad som dolt sig på	 botten av hela kvinnosläktets hjärtan under sekler! Läs den och	 säg mig sedan om vårt äktenskap varit ett rätt äktenskap!	 Beder på sina knän Din egen Gurli.»	 – Det var detta hans onda aning! Kaptenen var alldeles	 utom sig och han kunde inte förstå vad som tagit vid hans	 hustru! Detta var värre än läseri!	 Han rev opp korsbandet och läste på omslaget av en häftad	 bok: Et Dukkehjem av Henrik Ibsen. Ett Dockhem! Ja! Vad	 mer! Hans hem hade varit som ett litet fint dock-hus och hans	 lilla hustru hade varit hans lilla docka och han hade varit	 hennes stora docka. De hade lekt sig fram över livets vassa	 makadamiserade väg, och de hade varit lyckliga! Vad fattades	 
	 dem då? Vad var det för orätt begånget? Han måste se efter,	 alldenstund det stod att läsa i den där boken.	 På tre timmar hade han läst den! Men hans förstånd stod	 stilla. Vad rörde detta honom och hans hustru? Nej! Hade de	 förfalskat växlar? Hade de icke älskat varandra? Jo! – Han	 stängde in sig i kajutan och läste om boken; och han prickade	 med blått och rött och när det led mot morgonen satte han sig	 ner att skriva till sin hustru. Och han skrev:	 
	 
	 »Ett välment litet Ablativus om pjäsen Ett Dockhem sam­	 manklåtat av gamle Pall ombord på Vanadis i Atlantiska	 Oceanen utanför Bordeaux (lat. 45° long. 16°). §1. Hon hade	 gift sig med honom, därför att han älskade henne, och det	 gjorde hon förbannat rätt i, för skulle hon ha väntat att den	 kom som hon älskade, så kunde kasus ha blivit att han icke	 älskat henne, och då hade hon fått se på fan i en röst-kaus. Ty,	 att båda äro stormkära i varandra inträffar så ytterst sällan.	 §2. Hon förfalskar en växel. Det var dumt gjort, men hon skall	 icke säga att det bara var för mannens skull, ty hon har ju	 aldrig älskat honom; om hon sagt att det var för bådas och för	 barnets skull, så talade hon sant! Är det klart? §3. Att han efter	 balen tycker om henne, det bevisar bara att han älskar henne,	 och det är icke något fel hos honom; men att det visas på	 teatern, det är ett fel. Il y a des choses qui se font mais qui ne se	 disent point, tror jag en fransman säger. För övrigt skulle	 författaren om han varit rättvis presenterat ett motsatt fall: la	 petite chienne veut, mais le grand chien ne veut pas, säger	 Ollendorff. (Jämför barkassen på Dalarö!) §4. Att hon, när hon	 upptäcker att mannen är ett suggskaft, ty det är han, när han	 vill förlåta henne, därför att fuffens icke blivit upptäckt, vill gå	 ifrån barnen, därför »att hon icke är värdig att uppfostra dem»,	 är ett mindre skarpsinnigt koketteri. Om hon var ett nöt, (ty	 icke får man väl lära sig på Seminarium att det är tillåtligt	 förfalska växlar) och han var en oxe, så borde de numera gå bra	 i spann. Aldra minst skulle hon lämna sina barns uppfostran åt	 en sådan gök som hon föraktade. §5. Nora har sålunda ännu	 större anledning att stanna hos barnen, när hon får se vilket fä	 
	 mannen är. §6. Att mannen icke uppskattat henne efter verk­	 ligt värde förut, det rådde han icke för, ty hennes verkliga värde	 fick hon ju först efter kalabaliken. §7. Nora var en tossa förut,	 det förnekar hon inte själv. §8. Alla garantier för att de hädan­	 efter skola draga jämnare föreligga ju: han har ångrat sig och	 vill bättra sig; hon också! Bon! Se här labben, och så börja vi	 om igen! Lika barn leka bra! Hugget som stucket. Du var ett	 nöt och jag uppförde mig som en oxe! Du lilla Nora var illa	 uppfostrad, jag mitt gamla as hade inte bättre lärt. Beklaga oss	 båda! Kasta ruttna ägg efter våra uppfostrare, men slå inte	 bara mig i skallen. Jag är, fastän jag är man, lika oskyldig som	 du! Kanske litet oskyldigare, ty jag gifte mig av kärlek, du av	 ekonomi! Låt oss därför vara vänner och tillsammans lära våra	 barn av den dyra lärdom livet givit oss!	 Är det klart? All right! – Detta har Kapten Pall skrivit med	 sina styva fingrar och sitt tröga förstånd!	 Och nu min lilla älskade docka, nu har jag läst din bok och	 sagt min mening. Men, vad rör den oss? Ha vi icke älskat	 varandra? Älska vi icke varandra än! Ha vi icke uppfostrat oss	 båda och skrubbhyvlat av kanterna, för du minns nog att det	 var litet kvistar och fnassel i början! Vad är då detta för griller!	 Åt h–e med Ottilior och seminarier! – Det var en benig bok du	 gav mig. Den var som ett illa utprickat farvatten, där man	 kunde törna när som helst. Men jag tog besticket och prickade	 ut på kortet, så jag fick smult vatten. Men jag gör min själ inte	 om det. Det skall hin hårde sitta och knäppa såna nötter, som	 är svarta ini, när man väl får hål på dem! Och nu önskar jag	 dig frid och lycka och ditt goda förstånd igen. Hur må mina	 små! Du glömde sist att skriva om dem! Det var väl för den	 myckna omtankan om den där Noras välsignade ungar (som	 inte finnas annat än i pjäsboken!). Gråter min son, spelar min	 lind, sjunger min näktergal och dansar min lilla docka? Det	 skall hon alltid göra, ty då blir gamla Pall glad. Och nu Gud	 välsigna dig och låt inga onda tankar komma emellan oss. Jag	 är så ledsen så jag kan inte säga det. Och så skall jag sitta och	 skriva recensions-artiklar om teaterpjäser! Gud bevare dig och	 de små, och kyss dem mitt på mun från din gamle trofaste	 Pall.»	 
	 
	 När kaptenen fått av brevet gick han ner i gunrummet och fick	 sig en grogg. – Han hade läkaren med sig.	 – Häu, sa han, har du känt hur det luktar av gamla svarta	 byxor. Häu! Surabaja! Skulle fan ta mig hissas i kattblock på	 förtoppen och vädras med en bottenrevad NV t. N.	 Men läkaren förstod ingenting!	 – Ottilia! Ottilia mig i – ! Hon skulle ha sin ranson av en	 handspak! Skicka ner den fan grå i skansen och släppa andra	 backlaget på henne med skalkade luckor. Han visste nog vad	 en gammal nucka behövde!	 – Men vad är det åt dig då, gamle Pall? frågade läkaren.	 – Plato! Plato! Fy fan för Plato. Ja, när man är på sjön i sex	 månar, då är det Plato! Då blir man etisk! Etisk! Häu! Jag	 håller en märlspik på en syskonhake att fick Ottilia sin varma	 mat, så fan i mig hon skulle tala om Plato!	 – Men vad är det då?	 – Äh! Det är ingenting – Hör du! Du som är läkare! Hur är	 det med fruntimmerna, du, egentligen? Va! Är det inte farligt	 att gå ogifta länge? Bli de inte lite ... kuckeliku, så där på en	 hals! Va?	 Läkaren avgav sitt utlåtande som slutade med ett beklagan­	 de att icke alla honor kunde bli befruktade. I naturen där	 hanen mest levde i polygami, vilket han i de flesta fall kunde	 göra, då mat fanns åt ungarne (utom för rovdjuren) där inträf­	 fade icke sådana abnormiteter som ogifta honor. Men i kultu­	 ren, där det var en lyckträff att få bröd som räckte, där var det	 vanligt, helst det fanns flera kvinnor än män. Man skulle därför	 vara snäll mot ogifta flickor, ty deras lott var bedrövlig!	 – Ja, man skulle vara snäll! Det var lätt att säga, det, men	 när de inte ville vara snälla! – Och så rann det ur honom	 alltihop och till och med att han skrivit en pjäs-recension!	 – Ah, de skriver så mycket goja, sade läkaren, och lade	 locket på toddykannan. – Det är vetenskapen som avgör de	 stora frågorna i sista hand! Vetenskapen!	 När kaptenen efter sex månaders frånvaro och en ledsam	 brevväxling med sin hustru, vilken tagit hans pjäskritik i en	 skarp upptuktelse, slutligen landsteg i Dalarö, mottogs han av	 sin hustru, alla barnen, två pigor, och Ottilia. Hustrun var öm,	 
	 men icke hjärtlig. Hon räckte fram sin panna att kyssas. Ottilia	 var lång som ett stag och hade skurit av håret så hon såg ut	 som en svabel i nacken. Supén var tråkig med te. Barkassen	 stuvades med barn och kaptenen fick en vindskammare. O, vad	 det var olikt mot förr! Gamle Pall såg så gammal ut, och	 snopen var han med. Det var ett rent helvete, menade han, att	 vara gift och ingen hustru ha!	 Följande morgon ville han ha frun med att segla. Men	 Ottilia tålde icke sjön. Hon hade haft så ont av ditresan på	 Baggensfjärden. Och för övrigt var det söndag. Söndag? Där	 hade vi det! Men de skulle gå ut och spatsera i stället. De hade	 nog mycket att tala om! Jojo men, vad de hade att tala om.	 Men Ottilia skulle icke vara med!	 De gingo ut arm i arm. Men de talade icke mycket; och det	 som sades var mera ord att dölja tankarne än tankar uttryckta	 med ord. De kommo förbi den lilla kolerakörgårn och togo	 vägen ner åt Schweizerdalen. En svag bris sög in mellan gra­	 narne, och genom det mörka riset lyste fjärden så blå. Så satte	 hon sig på en sten. Han vid hennes fötter. Nu smäller det snart,	 tänkte han. Och så small det!	 – Har du tänkt något över vårt äktenskap? började hon.	 – Nej, sa han, som om han haft sin parad uttänkt; jag har	 bara känt det! Jag tror nämligen att kärleken är en känsloaffär;	 man seglar på landkänningar, och går i hamn, men tar man till	 kompass och kort så går man på grund.	 – Ja, men vårt äktenskap har icke varit annat än ett dock­	 hem!	 – Lögn, med förlov. Du har aldrig förfalskat någon växel, du	 har aldrig visat dina strumpor åt någon syfilitisk doktor av	 vilken du ville låna pengar mot natura-säkerhet; du har aldrig	 varit så romantiskt stupid att du väntade på att din man skulle	 gå och ange sig för ett brott som hans hustru begått av dumhet,	 och som icke blev brott, därför att ingen åklagare fanns; du har	 aldrig ljugit för mig! Jag har behandlat dig lika hederligt som	 Helmer behandlade sin hustru, då han gjorde henne till sin	 själs förtrogne, lät henne resonera om bankens affärer, lägga sig	 i tjänsters tillsättande and so on! Vi ha sålunda varit man och	 hustru enligt alla begrepp, både gammalmodiga och nymodiga!	 
	 – Ja, men jag har varit din hushållerska!	 – Lögn, med förlov; du har icke ätit i köket, du har icke tagit	 lön, du har aldrig behövt redovisa för pengar, aldrig fått skub­	 bor för att det och det icke varit i lag! Och anser du mitt arbete,	 att hala och brassa, att sticka ända och skrika: skyldra ertsch,	 räkna ut sillar och mäta upp supar, väga ärter och prova mjöl,	 anser du det vara mera ärofullt än att se efter pigor och gå till	 torget, föda barn och uppfostra dem!	 – Nej, men du har betalt för det; du rår dig själv, du är man	 och du rår!	 – Min lilla vän! Vill du ha lön av mig? Vill du bli min	 verkliga hushållerska? Att jag är en man, det är en slump, ty	 det lär icke avgöras förr än i sjätte månaden! Det är sorgligt, ty	 det är numera ett brott att vara man, men icke är det ett fel.	 Och fan må ta den som retade opp mänsklighetens två hälfter	 mot varandra! Den har ett stort ansvar. Rår jag? Rå vi icke	 båda? Gör jag något viktigt utan att fråga dig till råds! Va?	 Men du, du uppfostrar dina barn efter ditt huvud! Minns du	 när jag ville avlysa vaggningen som jag ansåg brottslig, emedan	 det är att berusa barnen till sömn. Då fick du råda! En annan	 gång rådde jag; nästa gång rådde du! Någon medelväg fanns	 inte, ty emellan vagga och icke vagga finns intet! Det gick dock	 bra ihop ändock, ända tills nu! Du har övergivit mig för Ottilia!	 – Ottilia! Alltid Ottilia! Skickade du icke henne på mig	 själv?	 – Icke precis henne! Men nu är det hon som rår!	 – Allt vad jag tycker om skall du skilja mig ifrån!	 – Är Ottilia allt? Det ser så ut!	 – Men jag kan icke sända bort henne nu då jag engagerat	 henne att läsa pedagogi och latin med flickorna!	 – Latin! Ablativus! Herre Jesus, ska de också förstöras?	 – Ja, de skola veta lika mycket som en man vet, när de	 komma ut att gifta sig, så att det blir ett rätt äktenskap!	 – Men kära själ, icke kunna alla äkta män latin! Jag kan ju	 inte mer än ett enda ord latin och det är Ablativus! Och vi ä	 lyckliga ändå! För övrigt håller man ju på att avlysa latinet för	 männen såsom varande onyttigt. Ska ni nu gå igenom samma	 fördömelse! Kan ni inte lära av exemplet! Har man inte nog av	 
	 att ha fördärvat mankönet; skall man nu också fördärva kvin­	 nokönet! Ottilia, Ottilia, vi gjorde du mig detta?	 – Jag vill inte tala mer om denna sak! Men vår kärlek,	 Vilhelm, har icke varit såsom den bort vara. Den har varit	 sinnlig!	 – Kära hjärtans, hur skulle vi ha haft barn om icke vår	 kärlek varit sinnlig – också! Men den har icke bara varit	 sinnlig!	 – Kan någonting vara svart och vitt på samma gång! Det	 vill jag fråga! Svara på det!	 – Ja, det kan det; din parasoll är svart utanpå, men vit	 inunder!	 – Sofist!	 – Hör du min älskade vän, tala med din egen tunga och med	 ditt eget hjärta, och icke med Ottilias böcker! Tag ditt förnuft	 till fånga och bliv dig själv, min egen lilla älskade hustru!	 – Din, din egen, egendom, som du köper med vad du förtjänar	 på ditt arbete!	 – Likasom, märk ordet, jag är din man, din egen man, som	 ingen annan kvinna får titta åt, om hon vill ha sina ögon kvar i	 huvet, och som du fått till skänks, nej, till ersättning för att han	 fick dig! Är det icke partie égale!	 – Men ha vi icke lekt bort vårt liv? Ha vi haft några högre	 intressen, Vilhelm!	 – Ja vi ha haft de högsta intressen Gurli; vi ha icke lekt	 alltid, ty vi ha haft allvarsamma stunder också! Vi ha haft de	 högsta intressen man kan ha; ty vi ha givit liv åt det blivande	 släktet, vi ha släpat och stretat ganska tappert, och du icke	 minst för de små som skola bli stora. Har du icke varit nära	 döden fyra gånger för dem! Har du icke försakat nattens sömn	 för att vagga dem, dagens nöjen för att sköta dem; skulle vi icke	 ha kunnat haft sex rum och kök vid Drottninggatan och betjänt	 i stället för att bo i Långa Raden, om vi icke haft de små; skulle	 icke Gullan kunnat ha haft siden och pärlor, och skulle icke	 gamle Pall sluppit gå med skatbon på knäna om vi låtit bli att	 ha de små! Äro vi då sådana dockor? Äro vi då så själviska som	 gamla nuckor påstå; vilka oftast ratat män, emedan de icke	 anstått dem! Tag reda på du orsakerna till att så många flickor	 
	 gå ogifta! De veta nog alla skryta med att de haft anbud, men	 vilja ändå så gärna vara martyrer! Högre intressen! Att läsa	 latin! Att klä sig halvnaken för välgörande ändamål och låta	 barnen ligga och fara illa i sina våta blöjor! Jag tror jag har	 högre intressen än Ottilia när jag vill ha starka, glada barn,	 som kunna en gång uträtta i livet det vi icke hunno med! Men	 icke går det med latin! Farväl Gurli! Nu skall jag på vakt!	 Kommer du med?	 Hon blev sittande och svarade icke. Han gick; med tunga	 steg, så tunga. Och den blåa fjärden blev mörk och solen lyste	 icke mer för honom. Pall, Pall, vart skall detta taga vägen,	 suckade han för sig själv, när han klättrade över stättan vid	 kyrkogården; jag önskade jag låge där under en trästicka,	 därnere bland trärötter; men jag kunde bestämt icke få någon	 ro om jag låg där ensam! Gurli! Gurli!	 
	 
	 
	 
	 – Nu är det rakt på tok svärmor, sade kaptenen en dag på	 hösten när han kom upp till gumman vid Sturegatan.	 – Vad är det nu kära Ville?	 – De voro hemma hos oss i går. I förrgår voro de hos	 prinsessan. Och då blev lilla Alice dålig! Det var otur förstås,	 och jag vågade inte skicka efter Gurli, för hon skulle bara trott	 det var tillställt. Åh! När förtroendet är rubbat en gång, då...	 Jag var hos krigskommissarien häromdan och frågade om man	 enligt Svensk Lag har rättighet att röka ihjäl sin hustrus vänin­	 nor! Nej, det hade man inte. Och hade man det, så vågade man	 inte, för då var det slut med ens. Fan så mycket bättre om det	 var en älskare; den kunde man ta i nacken och sparka ut. Vad	 ska jag göra!	 – Ja ja, det är ett svårt fall, kära Ville, men vi få hitta på	 något. Inte kan du stora karlen gå ogift på det här sättet!	 – Nej, det är det jag säger!	 – Jag sa åt henne på skarpen härom dan att om hon inte var	 snäll så skulle hennes man komma att gå till flickor i rappet!	 – Nå vad sa hon då?	 
	 – Hon sade: att det fick han, ty sin kropp rådde var och en	 om.	 – Hon med då, förstås? Det är trevliga teorier. Jag blir	 gråhårig svärmor!	 – Ett gammalt gott sätt är att göra henne svartsjuk. Det	 brukar vara radikalkuren, för då kryper kärleken fram, om den	 finns kvar!	 – Den finns kvar!	 – Säkert! Ty kärleken dör inte knall och fall; den kan gnagas	 av under årens lopp – om den ens kan det! – Ta och kurtisera	 Ottilia, så få vi se sen!	 – Kurtisera! Henne!	 – Försök! Är det ingenting som du kan och som intresserar	 henne.	 – Jo, låt se! De hålla på med statistiken nu! Fallna kvinnor,	 smittosamma sjukdomar, häu! Om man skulle leda det där in	 på matematiken! Den kan jag åtminstone!	 – Nå, se där ha vi det! Börja med matematiken, övergå till	 schalpåtagning och bottinknäppning. Följ henne hem om kväl­	 larne. Drick du med henne och kyss henne så Gurli ser det.	 Behövs det, så var närgången. Åh! Hon blir inte ond må du tro.	 Och så, mycket matematik, så mycket att Gurli får sitta och	 höra på och tiga. Kom så igen om åtta dar och tala om för mig!	 Kaptenen gick hem och läste igenom de sista broschyrerna	 om osedligheten och därpå skred han till verket.	 Om åtta dar satt han glad och nöjd hos sin svärmor och	 drack en god sherry. Han var riktigt glad.	 – Berätta, berätta, sa gumman och sköt upp glasögonen.	 – Jo, ser du; det satt hårt åt första dan, för hon misstrodde	 mig. Hon trodde jag drev med henne. Men så talade jag om	 vilket oerhört inflytande probabilitetskalkylen haft i Amerika	 på sedlighetsstatistiken. Den hade helt enkelt gjort epok. Såå,	 det visste hon inte, och det retade henne. Jag kastade fram ett	 exempel och visade med siffror och bokstäver att man kunde	 med en viss sannolikhet beräkna huru många kvinnor som	 skulle falla. Detta förvånade henne. Nu såg jag att hon var	 nyfiken och ville skaffa sig en trumf till nästa sammanträde.	 Gurli var glad att se det vi blevo vänner, och hon riktigt	 
	 puffade på. Hon skuffade in oss i mitt rum och stängde dörrn;	 och där sutto vi och räknade hela eftermiddan. Hon var lycklig,	 den schanan, ty hon kände att hon vann något på mig, och på	 tre timmar voro vi vänner. Vid supén tyckte min hustru att	 Ottilia och jag varit så gamla bekanta att vi skulle säga du. Jag	 tog opp av mitt gamla goda sherry för att fira den stora	 händelsen. Och så kysste jag henne mitt på mun, Gud förlåte	 mina synder. Gurli såg litet häpen ut, men blev icke ond. Hon	 var idel lycka. Sherryn var stark och Ottilia var svag. Jag	 hjälpte henne på med kappan och följde henne hem. Tryckte	 hennes arm på Skeppsholmsbron och förklarade hela stjärnkar­	 tan. Åh! Hon var hänryckt! Hade alltid älskat stjärnorna, men	 icke fått lära vad de hette. De stackars kvinnorna få ingenting	 lära. Hon svärmade ordentligt och vi skildes som de aldra	 bästa vänner, vilka misskänt varandra så länge, så länge. Dan	 därpå mera matematik. Vi sutto ända till supén. Gurli kom in	 ett par gånger och nickade åt oss. Men vid kvällsbordet talades	 bara matematik och stjärnor, och Gurli satt tyst och hörde på.	 Så följde jag henne hem. Men på kajen mötte jag kapten Björn.	 Vi slunko in på Grand Hotel och fingo ett glas punsch. Kom	 hem klockan ett.	 – Gurli satt oppe. – Var har du varit så länge, Vilhelm? sade	 hon.	 – Då for djävulen in i min själ och jag svarade: vi gingo och	 pratade på Holmbron så länge att jag alldeles glömde vad	 klockan var. – Det tog skruv.	 – Jag tycker inte det är riktigt passande att gå ute om natten	 med ett ungt fruntimmer, sa hon.	 – Jag låtsades bli förlägen och framstammade, att när man	 har så mycket att tala om, så vet man icke alltid vad som är	 passande.	 – Vad talade ni om då? sade Gurli och gjorde en liten min.	 Inte kunde jag minnas det.	 – Det är bra marscherat, min gosse, sade gumman; vidare,	 vidare!	 – Tredje dagen, fortfor kaptenen, kom Gurli in med ett	 arbete och stannade till matematikens slut. Supén var icke fullt	 så glad, men dess mera astronomisk. Hjälpte sjanan på med	 
	 bottinerna, vilket gjorde ett djupt intryck på Gurli, som vände	 bara kinden att kyssas åt Ottilia när hon gick. Tryckte arm på	 Holmbron och talade om själarnes sympati, om stjärnorna	 såsom själarnes hem. Drack punsch på Grand Hôtel och kom	 hem klockan två. Gurli satt oppe; jag såg det, men jag in till	 mig direkt, ungkarl nu, si, och Gurli skämdes att komma efter	 och fråga. Dan därpå. Astronomi! Gurli förklarade att hon	 hade stor lust vara med, men Ottilia sade att vi kommit för	 djupt i ämnet och hon skulle sedan meddela Gurli de första	 grunderna. Gurli var retad och gick ut. Mycket sherry till	 supén. När Ottilia tackade för mat, tog jag henne om livet och	 kysste henne. Gurli vart blek. Vid bottinknäppningen tog jag	 ett litet tag med hand, hm ...	 – Genera dig inte för mig, du, Ville, sa gumman, jag är	 gammal jag!	 – ... så här om skänkeln. Inte så dåligt för resten! Hm!	 Verkligen inte så illa! Häu! Men när jag skulle ta på mig	 rocken, så, hast du mir gesehen, där stod Lina färdig att följa	 fröken hem. Och Gurli gjorde en ursäkt för mig; hade förkylt	 mig i går kväll; var rädd för nattluften. Ottilia såg flat ut och	 kysste inte Gurli när hon gick. Dan därpå skulle jag visa Ottilia	 astronomiska instrument oppe på skolan klockan tolv. Hon	 kom också men var ledsen. Hon hade just varit hos Gurli, som	 var ovänlig mot henne. Kunde inte förstå orsaken. När jag kom	 hem till middan var Gurli alldeles förändrad. Hon var kall och	 stum som en fisk. Hon led. Jag såg det! Men nu skulle kniven	 in.	 – Vad hade du sagt åt Ottilia efter hon var så ledsen? tog jag	 upp.	 – Vad hon hade sagt? Jo hon hade sagt åt henne att hon var	 en kokett! Det hade hon sagt.	 – Hur kunde du säga det, sa jag. Du är väl aldrig svartsjuk	 heller!	 – Jag svartsjuk, på den där! brast hon ut!	 – Ja det förvånade mig, ty ett så intelligent och förståndigt	 fruntimmer kunde väl aldrig gå och se på en annans man!	 – Nej (nu kom det!), men en annans man kunde gå och bära	 sig illa åt mot ett annat fruntimmer. Huhuhu! – Nu var det	 
	 färdigt. Jag försvarade Ottilia ända tills Gurli kallade henne	 nucka, och jag fortfor att försvara henne. Och den eftermiddan	 kom inte Ottilia. Hon skrev ett svalt brev och ursäktade sig,	 men hon såg nog att hon var överflödig. Jag protesterade och	 ville gå och hämta henne. Men då blev Gurli vild. Hon såg nog	 att jag var förälskad i den där Ottilia, att hon (Gurli) var	 ingenting för mig; hon visste att hon var ett våp, att hon	 ingenting kunde, ingenting dugde till, och att huhuhu, mate­	 matik, det var alldeles omöjligt för henne. Jag skickade efter en	 rack och så åkte vi till Lidingöbro. Där drucko vi glödgat vin	 och åto en dundrande sexa och det var som på bröllop igen, och	 så foro vi hem!	 – Än sedan då? sade gumman och tittade över glasögonen.	 – Sedan! Hm! Gud förlåte mina synder! Men jag förförde	 henne. Ta mig fan förförde jag inte henne i min egen ungkarls­	 säng och så går det till på bröllop! – Vad säger du om det	 mormor?	 – Det gjorde du rätt i! Och sedan då?	 – Äh, sedan! Sedan så, så var det all right, och nu tala vi om	 barnuppfostran och kvinnans frigörelse från gammalt skrock	 och nuckeri och romantikeri och fan och hans Ablativus, men	 vi tala på tu man hand nu, och då förstår man varandra bäst!	 Inte sant gumma?	 – Jo kära hjärtans, och nu ska jag komma och se på er igen!	 – Gör det du! Där ska du se hur dockorna dansa, och	 lärkefåglar och spillefåglar sjunga och kvittra, och där ska du se	 glädjen i tak för där går ingen och väntar på vidunder som bara	 finnas i sagböckerna du! Där ska du se på ett riktigt dockhem,	 du!	 
			 
	 Fågel Fenix.	 
	 
	 
	 
	 
	 
	 
	 Det var i smultrontiden, i prästgården han såg henne första	 gången. Han hade sett många flickor förr, men när han såg	 henne, då visste han att det var hon. Men han vågade icke säga	 något och hon log åt honom, ty han var bara gymnasist ännu.	 Men han kom igen som student. Och då tog han henne om livet	 och kysste henne, och han såg raketkistor, hörde klockringning	 och jägarhorn, och han kände jordbävning under stövlorna.	 Hon var en fjorton års kvinna. Hennes bröst stodo svällande	 höga som om de väntade små giriga nosar och små gripande	 labbar, hennes gång var fast på spänstiga vador och vaggande	 ron som om hon skulle kunna bära ett par små under sitt hjärta	 när som helst. Hennes hår var gult och mjällt som skirad	 honung och stod alltid som ett vattenstänk omkring pannan.	 Ögat brann och huden var frisk och mjuk som ett handskskinn.	 De voro förlovade och de kysstes som fåglar i trädgården,	 under linden, i skogen, och livet låg som en solig oslagen äng	 för dem. Men han skulle ta examen först, bergsexamen och den	 räckte med utländsk resa i tio år! Tio år!	 Och så for han till Uppsala! Om sommaren kom han till	 prästgården igen, och hon var lika fager. Tre gånger kom han	 igen, men fjärde gången var hon blek. Hon hade små röda	 ränder i näsvinklarna och barmen hade sjunkit. När sommaren	 sjätte gången föll in tog hon järn, och den sjunde for hon till en	 badort. Den åttonde hade hon tandvärk och var nervös. Håret	 hade förlorat sin glans, rösten var skarp, näsan hade små	 svarta prickar, barmen var borta, gången var släpande och	 kinderna ihåliga. Om vintern fick hon en nervfeber och måste	 klippa av håret. När det växte igen blev hon cendré. Han hade	 förälskat sig i en blond fjortonåring, han kunde aldrig se på en	 
	 brunett, och han gifte sig med en cendré tjugofyraåring, som	 icke ville vara barhalsad som brud.	 Men han älskade henne ändock. Hans kärlek var icke så	 stormande som förr, men var stadig och lugn, och i den lilla	 bergsstaden var intet som störde deras lugna lycka. Hon fick	 två gossar i rad, men mannen ville så gärna ha en flicka. Och	 så kom det då en flicka, en liten blond flicka.	 Och det blev fadrens ögonsten. Hon växte upp och blev lik	 sin mor. Hon blev sju år och vid åtta var hon så lik modren,	 sådan denna en gång varit. Och fadren sysselsatte sig aldrig	 med annat än sin dotter när han var ledig. Modren gick i	 hushållet och hade fått grova händer. Näsan var maskäten och	 tinningarne urholkade. Hennes gestalt lutade något av vanan	 att stå över spisen. Och far och mor träffades endast vid	 måltiderna och om nätterna. De grälade aldrig, men icke var	 det som det var förr.	 Men dottern det var fadrens glädje. Man skulle nästan	 kunna säga att han var kär i henne. Det var som om han i	 henne såg den återuppståndna modren, och som om hans	 första syn som så hastigt försvunnit, skulle gå igen. Han var	 nästan blyg för henne och gick aldrig in när hon klädde sig.	 Han avgudade henne.	 En morgon blev hon liggande i sängen och ville icke stiga	 upp. Mamma trodde hon var skolsjuk, men pappa skickade	 efter läkaren. Mordängeln hade kommit på besök; det var	 difterit. En av föräldrarne måste fly med de andra barnen.	 Fadren ville icke fly. Modren måste flytta ut i staden med de	 andra barnen och fadren stannade hos den sjuka. Och där låg	 hon nu! Man rökte med svavel så att alla förgyllningar på	 tavelramar blevo svarta och silversakerna på toaletten också!	 Fadren var utom sig, där han gick i de tomma rummen, och	 när han om natten låg ensam i den stora sängen, tyckte han sig	 vara änkling. Han köpte leksaker åt den lilla och hon log, när	 han spelade Kasper på sängkanten, och hon frågade efter	 mamma och syskonen.	 Och fadren fick gå ut på gatan och nickade uppåt fönstret åt	 modren och kasta slängkyssar åt barnen. Och modren telegra­	 ferade med blåa och röda pappersark genom fönsterrutorna.	 
	 Men en dag ville icke den lilla mer se på Kasper och hon log	 icke mer. Hon kunde icke tala längre. Döden kom, kom med	 sina långa knotiga armar och kvävde henne. Men det var en	 hård kamp.	 Då kom modren dit! Och hon hade samvetskval att hon	 övergivit sitt barn. Och det var stor jämmer och stor nöd.	 Och när läkaren ville komma och obducera den lilla, så ville	 icke fadren det. De skulle icke få göra henne illa med sina	 knivar; ty för honom kunde hon icke vara död. Men det måste	 ske. Och då ville han slå läkaren och bita honom.	 Men när hon kom i graven byggde han en gravvård och gick	 dit varenda dag hela året. Andra året mindre ofta. Arbetet var	 tungt och tiden knapp. Åren börja tynga, stegen blevo mindre	 lätta och sorgen växte bort. Ibland blygdes han över att han	 icke sörjde så mycket, men så glömde han bort det. Han fick	 två döttrar till, men det var inte detsamma, hon som gått bort	 kunde aldrig ersättas.	 Livet var hårt. Förgyllningen hade omärkligt gått av den	 unga kvinnan som en gång var så – som ingen annan kvinna på	 jorden. Förgyllningen hade gått av det en gång så blanka och	 skinande boet. Barnen hade bugglat till silvret på fruns lys­	 ningspresenter, repat i sängen, sparkat på stolsfötterna. Stopp­	 ningen stack fram ur soffans revor och pianot hade icke varit	 öppnat på långa år. Sången hade tystnat för barnskriken och	 rösterna hade blivit sträva. Smekorden voro bortlagda som	 barnkläderna, smekningarne hade blivit massage. Man började	 bli gammal och trött. Pappa låg icke längre på knä för mamma,	 utan han satt i sin nötta länstol och lät mamma gå efter	 strykstickorna när han skulle tända sin pipa. Man var gammal!	 Så dog mamma när pappa var femtio år. Men då, då dök det	 opp igen, allt det gamla. När hennes brutna gestalt, ful av	 dödens brottningar grävdes ner i jorden, då steg den unga	 fjortonåringens minne upp. Då sörjde han denna, som han för	 så länge sen förlorat, och med saknaden kom ångern. Men han	 hade aldrig varit stygg mot gamla mamma, och hon den där	 fjortonåriga i prästgården, som han aldrig fick, ty han fick ju	 bara den bleksotiga tjugofyraåringen, den hade han ju legat på	 knä för, varit trogen, dyrkat. Och när han var uppriktig, så var	 
	 det henne han saknade nu, ehuru gamla mammas goda mat	 och aldrig tröttnande omtanka också fick sin andel av sakna­	 den, men det var på ett annat sätt.	 Men efter den betan var han mera intim med barnen. Några	 hade flugit ur boet, men några voro ännu hemma. När han ett	 helt år tröttat sina vänner med biografier över sin avlidna	 hustru, hände något märkvärdigt. Han fick se en ung flicka, en	 blond adertonåring som var precis lik hans hustru vid fjorton.	 Han tog det som en vink från den givmilda himlen, vilken då	 äntligen ville ge honom henne, henne den första. Han blev kär i	 henne, därför att hon liknade den första. Och så gifte han sig	 igen. Nu hade han fått henne. Men barnen, i synnerhet flickor­	 na, visade den unga styvmor ovilja, de skämdes att se på	 henne, de tyckte att något orent låg över förhållandet, att	 fadren var otrogen mot deras mor. Och så kommo de ur	 hemmet, ut i världen!	 Han var lycklig! Men han var mera stolt över att en ung	 flicka kunde vilja ha honom.	 – Efterslåtter bara! sade hans gamla vänner.	 Om ett år fick frun en liten. Han var ovan vid barnskrik och	 ville sova om nätterna. Flyttade in i sitt rum, men frun grät.	 Han tyckte fruntimmerna voro så efterhängsna. Och så var hon	 svartsjuk på den förra frun. Han hade nämligen när de voro	 förlovade varit nog dum att säga det hon liknade hans första	 fru. Och så hade hon fått läsa deras kärleksbrev. Nu när hon	 fick vara mera ensam erinrade hon sig allt. Hon visste sålunda	 att hon ärvt alla smeknamnen efter den andra, och att hon bara	 var en ställföreträderska. Detta retade henne och hon gjorde	 allt, alla möjliga dumheter, för att vinna honom för sig person­	 ligen. Detta tröttade honom. Och när han i ensamheten an­	 ställde jämförelser, förlorade den nya frun bra mycket. Hon var	 icke så mild som den andra och hon retade hans nerver. Därtill	 kom saknaden efter barnen som han drivit ur boet. Så kommo	 elaka drömmar, och han tyckte sig ha varit otrogen mot sin	 avlidna hustru.	 Det var inte trevligt mer hemma. Det var dumt det som var	 gjort, och det kunde ha varit ogjort.	 Så började han gå på stadskällaren. Men då blev frun ra­	 
	 sande. Han hade bedragit henne. Han var en gammal stork,	 men han skulle akta sig. En sådan gammal kamrat skulle inte	 lämna sin unga fru ensam, det kunde vara farligt!	 – Gammal? Var han så gammal? Det skulle han visa henne!	 Och så flyttade de i’hop. Men då blev det sju gånger värre.	 Han ville inte hjälpa henne vagga om nätterna och den lilla	 skulle bo i barnkammaren! Nej, pass, så hade han inte gjort	 med den förras barn.	 Han blev utpinad. Två gånger hade han trott sig se fågel	 Fenix flyga upp ur den fjortonårigas aska, först i dottern, sedan	 i den andra hustrun, men i hans minne levde nu bara den	 första, den lilla i prästgården, vid smultrontiden, under linden,	 i skogen, henne som han aldrig fick; men nu när det led mot	 hans sols nedgång och dagarne blevo korta, nu såg han aldrig i	 sina mörka stunder annat än bilden av »gamla mamma», som	 var snäll mot honom och hans barn, som aldrig grälade, som	 var ful, som stod i köket, som lagade gossarnes skinnbyxor och	 flickornas kjolar; och när hans segerrus var över och hans öga	 såg klart, så undrade han om icke »gamla mamman» ändock	 var den rätta Fågel Fenix som steg så vacker och så lugn ur den	 fjortonåriga guldfågelns aska, sedan hon lagt sina ägg och	 plockat dunet ur bröstet åt ungarne och närt dem med sitt	 blod, tills hon dog!	 Han undrade länge över det, och när han äntligen lade sitt	 trötta huvud ner på kuddarne för att aldrig stiga upp mer, då	 var han viss på det!	 
 
										ANDRA DELEN			ADERTON		ÄKTENSKAPSHISTORIER		MED FÖRORD																		 »Orättvisan är kvinnornas arvsynd. Detta härleder sig av deras	 brist på sunt förnuft och reflexionsförmåga, och vad som för­	 svårar detta fel, är att naturen, som vägrat dem styrkan, i	 ersättning givit dem listen. Härav deras instinktiva skurk­	 aktighet och deras oövervinneliga smak för lögnen.»	 Schopenhauer.	 
	 
	 »Ju mer de vilja likna oss, dess mindre skola de regera oss och	 det är då först vi verkligen skola bliva herrar.»	 Rousseau.	 
	 
	 »Jag kan icke se någon åtskillnad på om kvinnorna styra oss	 eller de styra de styrande.»	 Aristoteles.	 
	 
	 »Nu för tiden, då romanskriveriet blivit, åtminstone i många	 länder, nästan uteslutande ett kvinnligt handarbete, repeterar	 även författarinnan den hävdvunna, av mannen uppfunna	 idealbilden av kvinnan, helt enkelt därför att hon icke är	 mäktig att höja sig över vanan och tänka individuellt. Vid	 skildringen av kvinnan bestämdes icke författarne av ärlig	 iakttagelse, utan av omedvetna könsimpulser.»	 Max Nordau.	 
	 
	 »Våra lagar vimla av kvarlevor från en förfluten tid. Finns det	 till exempel något vidunderligare än lagen om faderskapet och	 filiationen, som ålägger mannen ensam att försörja barnen,	 som ofta icke äro hans ....»	 Godin.	 (Grundläggare av Familistèren i Guise.)	 
	 
	 
	 »I det förflutna tidsrummet av århundradets sista hälft har	 uppstått en ny andlig strömning, arbetet på kvinnans frigörel­	 se. I synnerhet där detta gäller ekonomisk frigörelse och själv­	 ständighet, skall det arbetet, om ock först i en fjärran framtid	 göra stort gagn, ändra och uppfostra den offentliga meningen,	 skydda kvinnan mot kroppsligt och andligt övervåld, mannen	 mot den kroppsliga överansträngning och andliga »avman­	 ning», som nu alltför ofta är följden av hans ställning som	 ensam försörjare av en stor familj och som ständigt föremål för	 en överlägsen eller inskränkt hustrus påverkan.»	 Georg Brandes.	 
	 
	 »Mödrarna tänka huvudsakligen på barnens uppförande för	 tillfället och fästa sig mindre vid karaktärsutvecklingen, under	 det att fäderna ofta undertrycka sina ömma ingivelser med	 hänsyn till ett slutligt gott.	 Huruvida det är önskligt, att det inflytande kvinnorna redan	 utöva på samhällsinrättningar och samhällsverksamheten måtte	 ökas, är en fråga, den vi vilja lämna odiskuterad. Här vill jag	 blott påpeka, att vi i den psykologiska förberedelsekursen för	 studiet av samhällsläran måste innesluta den jämförande	 könspsykologien, på det, om en reform skall göras, vi må veta	 vad vi göra.»	 Herbert Spencer.	 
	 
	 »En kvinna har lagligt anspråk på sin man för sitt nödvändiga	 livsuppehälle, och en man kan tvingas att underhålla sin	 hustru.	 Om en hustru förlöper sin man, tagande barnen med sig, är	 fadren icke berättigad till vården av sina söner och döttrar,	 utan måste hålla sig passiv, under det de stå under en annan	 mans uppsikt.»	 Annie Besant.	 
	 
	 »Om vi betrakta kvinnornas arbeten i nyare tider och jämföra	 dem med männens, vare sig inom litteraturens eller konstens	 
	 område, finna vi, att deras underlägsenhet förnämligast består i	 en sak, men en högst väsentlig, brist på originalitet.»	 »Det är inom de egentligen så kallade sköna konsterna som	 kvinnornas ringa förmåga av originalitet vid första påseende	 synes starkast; ty allmänna meningen, (det måste erkännas)	 hindrar dem icke att ägna sig åt dessa utan fast mera uppmunt­	 rar dem därtill.»	 
	 
	 
	 
	 »Jag fruktar, jag måste säga, att kvinnorna i allmänhet ytterst	 sällan genom sitt inflytande uppmuntra eller understödja ett	 oegennyttigt handlingssätt, en självuppoffrande hängivenhet	 för ändamål, som icke lova några enskilda fördelar för familjen	 ..... Men säkert är, att kvinnornas inflytande ofta är allting	 annat än gynnsamt för den medborgerliga dygden.»	 »Med ett sådant inflytande (kvinnans) i varje hus, antingen	 öppet framträdande eller ock så mycket mäktigare, emedan det	 verkar i tysthet – är det väl underligt att männen i allmänhet	 icke höja sig över denna aktningsvärda medelmåtta, som börjar	 bliva ett så starkt utpräglat drag hos vår tid?»	 »Kvinnor lära musik, men icke för att komponera utan	 endast för att utföra; därför är det även endast såsom kompo­	 sitörer männen äro dem överlägsna inom musiken.»	 »Mycket (nervositet) beror även på vana och uppfostran,	 såsom vi se därav att hysteriska anfall och svimningar nästan	 alldeles upphört, sedan de icke mera äro på modet.»	 »När en familjs uppehälle beror icke på förmögenhet, utan	 på eget förvärv, synes mig det vanliga sättet, att mannen	 skaffar i huset vad som behöves och hustrun drager försorg om	 användandet därav, i allmänhet vara den lämpligaste arbets­	 fördelningen mellan de två.... Om hon företager sig något	 annat därjämte, kan det sällan befria henne från att riktigt	 utföra det. Den omvårdnad som hon själv icke kan hava om	 
	 
	 Han fruktar!	 »Endast!»	 
	 barnen och hushållet, har ingen annan i hennes ställe; de av	 barnen som bliva vid liv, uppväxa bäst de kunna, och hushållet	 bliver sannolikt så illa skött, att detta även ur ekonomisk	 synpunkt gör ett betydligt avdrag från vad hustrun förvärvar. I	 ett övrigt rättvist sakernas tillstånd är det därföre, som jag tror,	 icke något önskvärt bruk att hustrun skall med sitt arbete	 bidraga till familjens inkomster.»	 
	 
	 
	 
	 
	 »Utan tvivel finnas kvinnor, för vilka jämlikhet icke är nog,	 med vilka ingen fred är möjlig, så länge någon annan vilja eller	 önskan får göra sig gällande än deras egen.»	 John Stuart Mill.	 
	 
			 
	 Förord.	 
	 
	 
	 
	 
	 
	 
	 Att älska, det vill säga: med en bestämd individ av motsatt kön	 uppleva i släktet, synes vara en egenskap uteslutande mannens.	 En man offrar därför allt för att få leva med den kvinna han	 älskar.	 Kvinnan älskar mannen endast i och med de fördelar han	 erbjuder. Denna mannens egenskap har kvinnan begagnat till	 sin fördel i alla tider, och mannen blev därför faktiskt slaven, ty	 den som arbetar för en annan utan ersättning är slav.	 När kvinnan därför säger, att hon är slavinnan, så ljuger	 hon.	 
	 
	 
	 
	 Att ta betalt för sin gunst är kvinnans uppfinning. I prostitu­	 tionen tar hon betalt per gång, i äktenskapet per ackord. Det är	 samma sak. Genom att göra låtsat motstånd har hon uppdrivit	 mannens passion till vansinne, som yttrat sig i kvinnodyrkan	 och erotisk poesi, varigenom mannen ända till våra dagar levat	 i ett saligt självbedrägeri rörande sin förnedring och kvinnans	 verkliga väsen och överlägsna ställning.	 Varför finnes ej i något lands litteratur en enda lovsång till	 mannen skriven av en kvinna? Därför att hon måst förakta den	 hon duperat!	 Under det kvinnan latat sig har mannen arbetat. Han har	 dragit hela lasset, odlat jorden, förädlat råämnena, utrotat	 villfarelserna, gjort alla upptäckter, försvarat hus och land med	 sitt liv, under det kvinnan satt i ro och njöt frukterna av hans	 arbete och mödor. Och denna nyttiga medlem av samhället har	 
	 nu blivit en löjlig person, denna uppoffrande make, som släpat	 ut sig för hustru och hennes barn, han behandlas nu som en	 brottslig.	 
	 
	 
	 
	 Kvinnan ljuger nu och säger att hon alltid varit underkuvad	 och att hon aldrig fått deltaga i samhällsarbetet.	 Hon har i alla tider fått besätta alla chefsplatser.	 Hon har blivit kejsarinna utan att känna landets lagar,	 abbedissa utan att ha studerat vid högskola, och ingen har haft	 bättre tid än hon, som ägt en arbetande och försörjande make	 bakom sig, att idka vetenskap och konst.	 Varför har hon icke gjort det?	 Hon har varit lat!	 Kvinnan ljuger nu då hon säger att hennes tid varit upp­	 tagen med barnen och hushållet.	 Ty, hon har kastat sitt arbete på 1:o barnmorskan som	 förlöst henne, 2:o på amman som givit di, 3:o på skolmamselln	 som givit uppfostran, 4:o på köksan som lagat maten, 5:o på	 pigan som städat mannens rum, 6:o på husan som lagat man­	 nens skjortor och sytt i de berömda knapparne i byxorna, 7:o	 på hushållerskan som skött hela hushållet.	 Vad har då kvinnan gjort?	 Hon har latat sig!	 Vad samhället beträffar så har kvinnan, synes det, varit med	 och byggt upp hela den sköna tillställningen. Den är nämligen	 byggd på patriarkatet eller fadrens skyldighet att försörja bar­	 nen som hon föder. Detta var mycket listigt, ty faderskapet kan	 ej bevisas. Rättast skulle samhället ha byggts på matriarkatet,	 ty moderskapet är det enda som kan bevisas.	 Men med matriarkat skulle modren ha nödgats arbeta – och	 det hade hon icke lust med.	 Den vidunderliga orättvisa har alltså uppstått att mannen	 ensam fått försörja en kvinna som delat nöjet med honom, och	 alla hennes barn. Och detta har hon icke blygts att mottaga.	 
	 
	 
	 
	 
	 Men att leva på slavar har alltid urartat och förnedrat slaväga­	 ren. Därför har kvinnan blivit efter. Av lättja har hennes kropp	 blivit mindre muskelstark än mannens, och av brist på om­	 tanke har hennes förstånd blivit efter.	 Kvinnan kan såsom konstberiderska och lindanserska, där	 offentligt bifall och fortune lockar henne, uppöva sina muskler,	 men aldrig till den grad som mannen.	 
	 
	 
	 
	 Hon har lagstiftat, regerat, huserat, propagerat religioner, 
	 politiserat, ställt till krig, arrangerat religionsförföljelser i alla	 tider, men helst bakom den stackars mannens rygg, ty hon har	 alltid varit feg och falsk.	 Hon har varit den konstitutionella monarken och männen de	 ansvariga ministrarna.	 
	 
	 
	 
	 Nu i våra dagar synes det som om kvinnan skulle ha vaknat och	 insett sin falska ställning, sin fula roll, och att makten håller på	 att löpa henne ur händerna; ty mannen har också vaknat och	 börjat genomskåda bedrägeriet.	 
	 
	 
	 
	 Därigenom att den fega och lata kvinnan drivit ut mannen	 ensam i krig, har männens antal minskats.	 Därigenom också att männen ensamma arbetat till övermått	 är mankönet utsläpat. Nu när tillika männen ej ha håg att låta	 exploatera sig åt kvinnorna i äktenskap, har ett stort antal	 kvinnor börjat gå ogifta, det vill säga få inga män att slava åt	 sig.	 
	 
	 Det var Konstantin den stores hustru som gjorde den sköna Kristendomen till	 Statsreligion i Europa.	 
	 Därför kvinnokönets rasande skrik, som tar sig uttryck i den	 så kallade Kvinnosaken.	 
	 
	 
	 
	 Nu vaknar hon upp och ångrar sig. Ångrar sin dumhet, icke	 sina fel. Nu vill hon ta försteget igen genom list och bedrägeri.	 
	 
	 
	 
	 Hon säger att hon vill ha arbete. Det ljuger hon; hon vill ha	 makt och egendom. Först vill hon genom s.k. Gift Kvinnas	 Äganderätt skaffa en undantagslagstiftning, varigenom hon	 fullständigt skall befrias från underhållsskyldighet åt sina barn.	 
	 
	 
	 
	 Mannen, som skapat ensam all jordens nyttigheter, organiserat	 arbetsmarknad, handel och industri, skulle faktiskt vara ägare	 till all egendom, och om det funnes rättvisa, skulle kvinnan icke	 ärva. Nu har hon ändock fått arvsrätt, och vad värre är gifto­	 rätt.	 Genom äktenskapet är mannen ensam skyldig försörja hust­	 run och hennes barn antingen de äro hans eller ej.	 Ärvde nu kvinnan något, eller förvärvde, skulle det naturligt­	 vis gå till allas underhåll.	 Men nu begära kvinnorna, att de skola få roa sig på sitt. De	 tala om sitt som de ärvt. Vem har arbetat ihop det de ärva (av	 far eller mor)? Jo, en man (far eller farfar) icke en kvinna. Att	 de smulor en kvinna någon gång kan medföra i äktenskapet	 användes till mannens skulder, gjorda för vunnen arbetsskick­	 lighets vinnande, är endast helt enkelt billigt.	 Att det nu skall undantagas så att följden kan bli att en rik	 hustru låter sig försörjas av en fattig man är en monstruös	 orättvisa.	 
	 
	 
	 
	 
	 Redan nu är i Sverige genom lag stadgat att genom äktenskaps­	 förord kvinnans egendom (hoparbetad av en man) kan undan­	 tagas från familjens underhåll. När skall mannens egendom	 (hoparbetad av honom eller andra män) räddas från den slös­	 aktiga lyxälskande kvinnans disposition? Genom Giftermåls­	 balkens 9:de kapitel 1:a § är stadgat:	 Kan hustru genom eget arbete något förvärva, däröver må	 hon ock råda.	 Men om hustru arbetar utomhus, så måste mannen avlöna	 tjänare, som göra hennes sysslor(?) inomhus. Sålunda är man­	 nen faktiskt exploaterad slav i Sverige och ändå skriva män	 under petitioner om gift kvinnas äganderätt.	 
	 
	 
	 
	 I Norge står mannen fullständigt under kvinnans godtycke.	 Där få sjömäns hustrur uttaga av hans lön på rederiet, när han	 är borta. Och när han kommer hem, har familjen stundom	 förökats utan hans förvållande!	 
	 
	 
	 
	 En del män vilja ej gifta sig, emedan de finna massor av	 kvinnor med lust för det glada livet, som naturligtvis mot	 betalning (mannen får aldrig betalt) äro hågade till att ingå fria	 förbindelser.	 Detta har varit en stor mängd mäns räddning från äktenska­	 pets slaveri. Men nu rasa de kloka kvinnorna mot dessa förbin­	 delser, som hindrar äktenskaps ingående. Detta är Federatio­	 nens djupa hemlighet. De se sig överlistade och vilja nu tvinga	 männen till laglig prostitution (=äktenskap).	 
	 
	 
	 
	 Nu kommer en annan bedrövlig sida av kvinnans urartning. De	 vilja ej föda barn, säga de. Gott, men de vilja gifta sig. Det vill	 
	 säga: de vilja åtnjuta mannens försörjning utan att uppfylla de	 plikter som underhållstagandet medför. Det är ju bedrägeri!	 
	 
	 
	 
	 Därpå vilja de ha rösträtt. Utan skyldigheter naturligtvis. Utan	 att göra krigstjänst. Det vill säga: de skola sitta och votera över	 männens liv utan att riskera sina egna. De skola bestämma	 över skatter, lagar, krig och fred. De skola bestämma allt, ty de	 äro majoritet.	 Se opp män!	 Mme Adam, som nämndes kandidat vid sista valen i Frank­	 rike, undanbad sig i en skrivelse, vari hon uppmanade kvinnor­	 na tänka på sina skyldigheter, innan de pockade på rättigheter.	 
	 
	 
	 
	 För att jaga mannen in i äktenskapsnätet ha damerna nu också	 lyckats få krogarna stängda. Han skall »gå i familj».	 
	 
	 
	 
	 Vi ha nu så mycket läst om hur unga män gå på baler och resa	 till badorter för att leta efter arvtagerskor. Låt oss nu få några	 goda skildringar (objektiva!) av de ömma mödrarna, som leda	 sina nakna döttrar på badorter och baler för att fånga försör­	 jare.	 
	 
	 
	 
	 När nu kvinnan utvilad efter 6.000 års god sömn, vill, tvingad	 av nöd tränga in i arbetsmarknaden, som är organiserad av	 män, så skall hon, i synnerhet när hon kommer oförsynt och	 bortskämd, köras ut. Arbetsmarknaden tillhör familjeförsör­	 jaren.	 Alltså ut med drönarna!	 
	 
	 
	 
	 
	 Men det är icke arbetsmarknaden, det är sysslorna och chefs­	 platserna hon söker. Varför vilja alla flickor bli läkare? Jo	 därför att, sedan prästerna äro störtade, läkarne spela för­	 synens roll, utrustade med sin av starka privilegier beskyddade	 magi.	 
	 
	 
	 
	 När man vid Stockholms Högskola delade den manliga mate­	 matiska professorns lön för att ge hälften åt ett fruntimmer, så	 var det ett brott – mot rättvisan.	 Och det jublade männen åt!	 
	 
	 
	 
	 Och så våga kvinnorna klaga över att de äro sämre avlönade än	 männen. För det första är detta delvis osant. I den marknad,	 som kvinnan skapat, är hon alltid bättre avlönad. I lastens	 marknad tar hon ensam lön, mannen får ingenting, och ve	 honom om han begärde. På tiljorna där kroppsliga behag	 betalas, har ingen operasångare sådane honorar som en dansös	 av rang. På lärarinneplatser, som besättas efter en tarvlig	 examen, betalas damerna bättre än männen, som haft en svår	 examen. År 1867 betalades graduerade lärare med 750 kronor,	 men det fanns folkskollärarinnor med 1.800. Och lärarinnor	 fingo stipendier att fara utrikes och studera.	 Dessutom om kvinnan ger sig in på familjeförsörjarens (man­	 nens) arbetsområde, så gör hon inbrott. Vidare är hennes	 arbete sämre än mannens, ty hon är svagare och latare; därför	 skall hon ha mindre betalt.	 Kvinnan har även mindre betalt, därför att lagen icke åläg­	 ger henne vara familjeförsörjare. Ävenså därför att hon lever	 billigare. Varför lever hon billigare? Jo därför att vid alla	 hennes nöjen det är mannen som betalar. Vid en subskriberad	 bal utfärdas det herr- och dambiljetter, men mannen utlöser	 båda. Alltid skall han bjuda. Kvinnan är snål. Hon tar betalt	 
	 för allt, ifrån sitt sällskap ända till sin gunst. Vilken bror har	 ännu blivit bjuden av sin syster? Han får betala allt till och med	 de julklappar hon skänker honom!	 
	 
	 
	 
	 Kvinnan fuskar gärna, och i banker, där hon är anställd, få	 männen kontrollera hennes göra. På landet, berättar mig en	 lantbrukare, måste man gå och se efter kvinnorna, när de ha	 utesysslor såsom rensning och vallning, ty eljes sätta de sig i en	 backe och prata. Humbug alltså, den flitiga kvinnan!	 
	 
	 
	 
	 Den första kvinna, som tog studentexamen i Sverige, fuskade,	 såsom ingen pojke förr gjort. Hon lät interfoliera sitt latinska	 lexikon med Rabes grammatika.	 Hon kuggades, vill jag minnas, den gången; men gick igenom	 året därpå. Och när hon dog, firades hon med tårar såsom en	 vägbryterska, av kvinnor och – män.	 De snälla männen!	 
	 
	 
	 
	 Kvinnan har uppställt två morallagar: en för man och en för	 kvinna. Om en man och en kvinna hava umgänge, kallas hon	 martyr, (en stackars »förförd» flicka), och han: usling (den usle	 förföraren).	 Huru nu en förförelse i verkligheten tillgår vet litet var av	 erfarenhet; men Grundlagen (troligen stiftad av damer i smyg)	 förbjuder oss att tala om det.	 Nu blir det barn. Lagen kryper strax fram och mannen ensam	 dömes att lösa in det på barnhuset eller försörja det. Varför	 
	 icke båda. De hade ju båda agrementet. Om nu mannen icke	 kan betala, sättes han i fängelse. Men hon går fri! Den usle	 förföraren får sålunda sota för bådas fel.	 Vidare: en i äktenskap bedragen äkta man är löjlig, en	 bedragen hustru är tragisk. Det borde vara tvärtom, ty en	 otrogen man för ingen främmande medlem in i familjen, vilket	 hustrun kan göra. Och det är dessutom större plikt av kvinnan	 att vara trogen, emedan hon tar betalt av sin äkta man för att	 vara honom trogen; han däremot tar ingenting!	 Kvinnan har sålunda två morallagar.	 
	 
	 
	 
	 En annan sak. Den förförda flickan lider ingen skada på annat	 sätt än att hon förlorar damernas aktning, emedan hon var	 dum. Männen gifta sig både med förförda flickor, änkor och	 prostituerade kvinnor. De äro icke alls kinkiga. Det är bara	 damerna och Björnson som numera vilja ha rena ynglingar.	 
	 
	 
	 
	 Kvinnan har som sagt i alla tider exploaterat den duperade	 mannen och genom att väcka och nära hans oförbätterliga	 passion hållit honom i kärlekens bojor.	 Hon kallar sig nu med sin evinnerliga självsmekning den	 Stumma. Hon kan icke tala, kantänka! Och ändock är kvin­	 nans tunga ända sedan Sokrates dagar så ryktbar. Den	 Stumma! Att hon icke talar i församlingen, det gör hon rätt i, ty	 den som ljugit i 6.000 år och mer, den kan icke skilja sanning	 från lögn. Hon som aldrig tänkt en egen tanke, aldrig gjort en	 nyttig uppfinning, aldrig arbetat, hon har förlorat sin talan	 ända tills hon ångrat, omvänt och bättrat sig.	 Hon har aldrig intresserat sig för annat än sig själv, aldrig för	 det allmänna. Hade hon velat, så vore hon för länge sen inne i	 alla församlingar.	 
	 Karakteristiskt att se huru hon, som fått välja alla banor,	 endast valt de usla: som kejsarinna och drottning har hon varit	 tyrannisk, obetydlig eller usel, som abbedissa ränksmidat med	 präster, som skådespelerska och lindanserska visat sin kropp,	 som prostituée och hustru sålt sina gunster.	 Hur har då Kvinnodyrkan uppkommit och vad är den?	 Jag trodde en gång det var sonens vördnad för modren, men	 jag fruktar jag misstagit mig. Jag tror icke längre att det är	 någon vidare vördnadsvärd akt att »föda levande ungar». Men	 kvinnan har slagit mynt av allt: moderskapet har hon fått	 förklarat heligt. Under havandeskapet har hon frigjort sig från	 alla skyldigheter en husmoder skulle ha, och hon har väl	 inbillat mannen att hon kräver den allra största omsorg och det	 allra största överseende. Hon har tillnarrat sig frihet att göra	 vad hon vill i nio månader. Hon skall ligga på en soffa, läsa	 fredliga böcker, som icke oroa henne (icke Nordau och Scho­	 penhauer), hon skall äta det bästa, åka i vagn; och mannen	 skall icke säga henne emot, ty det kan medföra olägenheter för	 barnet. Och det tror mannen, även om han vet att underklas­	 sens kvinna föder lättast, därför att hon arbetar tungt, han tror	 det även om han vet, att en läkare ordinerat åt en förstföderska	 att skura golv. Efter väl använda nio månader, då mannens	 dressyr fått sin sista handläggning, kommer några timmars	 smärtor, märk väl blandade med den största fröjd och låtom	 oss säga det rent ut, med vällust.	 Det är dessa få timmars lidande mannen får umgälla med	 livstids fängelse.	 Nu skall moderskärleken slå ut sina sköna blommor och	 kvinnan, modren, madonnan träda fram i sin glans.	 Moderskärleken yttrar sig på följande sätt. En amma efter­	 skickas som uppfyller modrens »ljuvaste» plikt. Hon är för svag	 att ge di själv, och hon »har ingenting att ge». Därpå lämnas	 modersomsorgen åt barnpigan, därpå åt skollärarinnan och sist	 åt en man.	 Moderskärleken är starkare än döden: har en herre skrivit!	 Gud vilka herrar!	 
	 
	 
	 
	 
	 Så snart en man träder fram och med stora gåvor övar inflytan­	 de, så är straxt en kvinna framme och exploaterar honom, eller	 förnedrar honom.	 Sokrates hade en hustru, som, när hon ej kunde tumma	 honom att säga artigheter åt damerna, förnedrade honom.	 
	 
	 
	 
	 När Kristus kom på modet och blev en stormakt, började	 kvinnorna fundera ut något sätt att exploatera honom eller	 avsätta honom!	 De kunde icke begagna honom, ty han var kvinnohatare,	 därför avsatte de honom. Som han ej hade någon hustru, så	 kunde de icke höja henne på mannens bekostnad. De grubbla­	 de i fyra hundra år, och så funno de ut det. De togo hans	 moder, timmermannens hustru, och gjorde henne till »Guds	 Moder». När nu Jesus var Guds Son, så var Guds moder Jesu	 mormor. Det fordrades en kvinnas hjärna att fundera ut det.	 Det var icke kvickt, det var snarare dumt, men listigt nog, ty	 det gick igenom. Mannen (Jesus) var avsatt och kvinnan (ma­	 donnan) kom opp.	 Tänk nu den begåvade martyren ersatt av en enfaldig kvin­	 na.	 Men nu skulle naturligtvis Guds moder ha blivit mor utan	 någon orenande beröring med en man.	 Och så satte man horn på timmermannen Josef, och så	 förklarades Jesus född utan far, alldeles som Phylloxeran och	 Gallgetingarne.	 Sedan kompromissade kvinnan med prästerna och så brän­	 des de, som ej trodde på den sköna madonnan.	 
	 
	 
	 
	 Post-Skriptum.	 
	 Sedan ovanstående nedskrevs har läsningen av en artikel om	 Matriarkatets historia intagen i Nouvelle Revue av den 15:e	 mars detta år, givit fullt stöd åt mina misstankar om kvinno­	 
	 rörelsen såsom en återgång till ett kvinnovälde som i forntiden	 existerat och varav spåren märkas i kvinnodyrkan, madonna­	 kult, gift kvinnas äganderätt m.m.	 Artikelförfattaren, Paul Lafargue, slutar sin uppsats med	 följande ord:	 »Den patriarkaliska familjen är sålunda en jämförelsevis ny	 samhällelig form, och dess uppkomst stämplades med lika	 många brott som kanske i framtiden man har att vänta, i	 händelse samhällena försöka en återgång till matriarkatet.»	 Detta är redan i full gång ehuru det försökes med överrump­	 ling. Och medlen äro	 
	 Gift Kvinnas Äganderätt	 och	 Kvinnan i Arbetsmarknaden,	 
	 såvida nämligen mannen skall kvarstå samtidigt som familje­	 försörjare. Alltså: se upp män!			 
	 Höst.	 
	 
	 
	 
	 
	 
	 
	 De hade varit gifta i tio år! Lyckligt? Så lyckligt som omstän­	 digheterna tillåtit. De hade dragit jämnt, jämnt som två jämn­	 starka stutar, vilka dra i var sin ända av ett rep.	 Första året bisattes naturligtvis en mängd illusioner om	 äktenskapet såsom den absoluta sällheten. Andra året kommo	 barnen, och livets släp gav icke mycken tid till grubbel.	 Han var mycket huslig, kanske väl mycket, och hade i famil­	 jen funnit sin lilla värld, vars medelpunkt han var; barnen voro	 radierna, och hustrun sökte också vara medelpunkt men aldrig	 mitt i cirkeln, ty där satt mannen, och därför råkade radierna	 att stundom falla på varandra, utom varandra, och därför skar	 sig det hela.	 Nu på tionde året blev mannen utnämnd till sekreterare vid	 fängelseinspektionen, och måste ut att resa. Detta var en stöt åt	 hans hemvanor och han erfor en verklig olust vid tanken på att	 han för en hel månad måste lämna hemmet. Han visste icke	 klart, om det var hustrun eller barnen, han skulle sakna mest,	 kanske alltsammans.	 Kvällen före avresan sitter han i sin soffa och ser på huru	 hustrun packar hans kappsäck. Hon ligger på knä på golvet	 och lägger in hans linne. Hon dammar av de svarta kläderna,	 viker dem omsorgsfullt, så att de skola ta den minsta möjliga	 plats; inte förstod han sig på sådant! Hon hade aldrig tagit sin	 ställning i huset som hans tjänarinna, knappt som hans hustru.	 Hon var mor: mor åt barnen och åt honom. Hon kände sig	 aldrig förödmjukad av att stoppa hans strumpor, och begärde	 aldrig någon tack. Och hon ansåg aldrig honom stå i skuld för	 sådant, då han i gengäld gav henne och hennes barn både hela	 strumpor och mycket mer, som hon eljes skulle fått släpa ihop	 
	 utomhus, under det hennes barn voro lämnade ensamma hem­	 ma.	 Han satt i soffhörnet och såg på henne. Nu när avskedet	 nalkades, började små förskott på saknaden att lyftas. Han	 betraktade hennes figur. Skulderbladen hade skjutit något ut	 och ryggen var krökt av arbete över vaggan, över strykbrädet	 och spiseln. Han var också böjd av arbete över skrivbordet och	 hans ögon hade måst taga hjälp. Men nu tänkte han verkligen	 icke på sig. Han såg att hennes hårflätor voro tunnare än förr	 och att en svag ljusning syntes i benan. Var det för honom hon	 mistat sin fägring, för honom ensam? Nej, för den lilla kom­	 mun, som utgjordes av dem alla; ty hon hade ju också arbetat	 för sig själv. Och hans hår hade också förtunnats på hjässan i	 kampen för dem alla. Han skulle kanske haft mer ungdom, om	 de ej varit så många munnar, om han varit ensam, men han	 ville ej ett ögonblick ha varit ensam.	 – Det skall göra dig gott att komma ut litet, sade hustrun, du	 har suttit alldeles för mycket inne och kurat.	 – Du är glad att bli av med mig, du, sade han, icke utan en	 liten bitterhet, men jag kommer nog att sakna er.	 – Du är som huskatten, du saknar din varma vrå, men inte	 tror jag du saknar mig så fasligt.	 – Än barnen då?	 – Ja, när du är borta, men när du är hemma, så gnatar du	 på dem, inte som värst förstås, men ändå! Åhnej, du håller nog	 av dem tror jag, jag vill inte vara orättvis.	 Vid kvällsbordet var han mycket blid och kände sig illa till	 mods. Han läste icke aftontidningarne utan sökte bara samtal	 med hustrun; men hon var så upptagen med omsorger, att hon	 ej gav sig mycken tid med prat, och dessutom hade hennes	 känslor hunnit stålas bra nog under tio års kampanj i barnkam­	 maren och köket.	 Han var mera känslofull än han ville visa, och oordningen i	 rummet satte honom i oro. Han såg bitar av sitt dagliga liv, av	 sin existens kastade huller om buller på stolar och byråar och	 den öppna, svarta kappsäcken gapade mot honom som en	 likkista, där vitt linne svepte om svarta kläder, som ännu buro	 märken av hans knän och armbågar, och han tyckte han låg	 
	 där själv i den vita stärkskjortan färdig att med locket över sig	 föras bort.	 Morgonen därpå, en augustimorgon, rusade han ur sängen,	 klädde sig med andan i halsen och var mycket nervös. Han gick	 in i barnkammaren och kysste alla barnen, som gnuggade	 sömnen ur ögonen, och efter att ha omfamnat sin hustru satte	 han sig i droskan att fara till järnvägsstationen. Resan, i säll­	 skap med förmännen distraherade honom, och han kände det	 verkligen gott att få ruska på sig litet. Hemmet låg bakom som	 ett jolmigt sängrum och han var riktigt glad, när han kom fram	 till Linköping.	 Det återstående av dagen tillbragtes med en fin fängelsemid­	 dag på stora hotellet, där man drack för landshövdingens	 välgång, men icke för fångarnes, som dock var ändamålet med	 färden. Men så kom aftonen på det ensamma rummet. En	 säng, två stolar, ett bord, en kommod och ett stearinljus, som	 spred sitt futtiga sken på de nakna tapeterna. Sekreteraren	 kände sig ängslig. Allting fattades: tofflorna, nattrocken, pip­	 hyllan, skrivbordet; alla dessa småting, som han låtit ingå som	 beståndsdelar av sitt liv. Och så barnen och hustrun. Hur hade	 de det nu? Voro de friska? Han blev orolig och mycket dyster.	 När han skulle dra upp sin klocka, saknade han urnyckeln. Den	 hängde där hemma på klockstället, som hans hustru som fäst­	 mö broderat åt honom. Han gick och lade sig och tände en	 cigarr. Men så måste han upp och söka en bok i kappsäcken.	 Allting var så ordentligt inlagt, att han var rädd att ostäda.	 Men hur han rev, så hittade han tofflorna! Hon hade då tankar	 för allt och alla. Och så fick han fatt i boken! Men han läste	 ingenting. Han låg och tänkte på det förflutna, på sin hustru för	 tio år sen. Och så trädde bilden från fordom fram, och den	 nuvarande försvann i cigarrens blåbruna moln, som steg i	 virvlar upp emot det regnfläckade taket. Och han kände en	 gränslös saknad. Varje hårt ord sedan dess skar i hans öra och	 han ångrade varje bitter stund han förskaffat henne. Slutligen	 somnade han.	 Följande dag arbete och ny middag, med skål för direktörens	 välgång men ännu ingen för fångarnes. På kvällen ensamhet,	 ödslighet, köld. Han kände ett behov att tala vid henne. Så tog	 
	 han fram papper och satte sig vid skrivbordet. Han stannade	 genast vid första penndraget. Hur skulle han sätta; »Kära	 mamma» var det alltid, när han skickade hem en brevlapp, att	 han skulle äta ute. Men nu var det icke till mamma han skrev;	 det var till den förra fästmön, till älskarinnan. Och så skrev	 han. »Lilly, min älskade», som förr. I början gick det trögt, ty	 så många vackra ord hade försvunnit ur det dagliga, vardagliga	 livets tunga, torra, språk; men snart blev han varm och nu	 stego de upp ur minnet som glömda melodier; valstakter och	 romans-fragment; syrener och svalor, kvällsstunder i solned­	 gång på spegelblanka fjärdar; alla livets vårminnen dansade	 fram i solskyar och grupperade sig omkring henne. Längst ner	 på sidan satte han en stjärna, som älskande bruka, och där­	 bredvid skrev han – alldeles som fordom – »Kyssa där!» När	 han slutat och genomläste sitt brev, märkte han en hetta på	 kinderna och han var liksom generad. Varför, det visste han	 inte riktigt. Men det var som att ge ut sina innerligaste känslor	 åt någon, som kanske icke riktigt förstod dem.	 Emellertid avsände han brevet.	 Det gick ett par dagar, innan svaret kom. Under väntan gick	 han och kände sig barnsligt blyg och besvärad.	 Men så kom svaret: Han hade träffat rätta ton och ur köksos	 och barnkammarlarm steg en sång klar och välljudande, varm	 och ren som den första kärleken. Och nu började en utväxling	 av kärleksbrev. Han skrev varje kväll och kunde också sända av	 ett brevkort under dagens lopp. Kamraterna kände inte igen	 honom. Han började nämligen vårda sin klädsel och sitt yttre,	 så att han blev misstänkt för en kärlekshandel. Och han var	 kär, på nytt! Han sände henne sin fotografi, utan glasögon, och	 hon en lock av sitt hår. De voro barnsliga i sina uttryck och han	 hade köpt kulört brevpapper med duvor på. Men de voro ju	 också medelålders människor, som ännu icke på långt när	 lämnat fyrtiotalet, ehuru livets strider kommit dem att känna	 sig gamla. Han hade också det sista året försummat henne i	 äktenskapet, icke så mycket av köld, som av vördnad, ty han	 såg alltid i henne barnens moder.	 Resan led till sitt slut. Nu började han erfara en viss oro vid	 tanken på återseendet. Han hade korresponderat med älskarin­	 
	 nan; skulle han i modren och husmodren återfinna henne. Han	 var rädd att finna sig sviken vid hemkomsten. Han ville ej se	 henne med en kökshandduk, inte heller med barnen i kjolarne,	 när han skulle omfamna henne. De måste mötas på en annan	 plats, ensamma. Skulle han stämma henne mot sig till exempel	 i Vaxholm, på värdshuset, där de tillbragt så mången glad	 stund under deras förlovningstid. Det vore en idé. Och där	 under två dagar återta i minnet den flydda första glada	 perioden av vårdagar, som aldrig mer skulle återkomma.	 Han satte sig ner och framlade sitt förslag i ett långt glödan­	 de brev, vilket hon besvarade med omgående och jakande,	 lycklig över att han kommit på samma tanke som hon.	 Två dagar senare var han i Vaxholm och ställde rum i	 ordning på värdshuset. Det var en vacker septemberdag. Han	 åt sin middag ensam i stora salen, drack ett glas vin och kände	 sig ung igen. Här var så ljust och luftigt. Därute lågo fjärdarne	 så blå och endast björkarne i stränderna hade skiftat färg. Ute i	 trädgården stodo ännu dahlierna i full blomning och resedan	 doftade i rabattkanterna. Ett och annat bi besökte ännu de	 sinande kalkarne, men vände gäckade tillbaka till sina kupor. I	 sunden gingo seglare ut och in för en svag bris och vid vänd­	 ningarne flaxade seglen och snärtade med skoten, och måsarne	 flögo skrämda och skrikande bort från strömmingsfiskarena,	 som sutto och pimplade i sina ökor.	 Han tog sitt kaffe på verandan och började vänta ångbåten,	 som skulle komma klockan sex.	 Orolig, som om han gick något ovisst till mötes, vankade han	 av och an på balkongen, spejande utåt fjärden och sunden åt	 stadssidan för att få sikte på båten.	 Slutligen steg en rök upp över granskogen på Tenölandet.	 Han fick en lindrig hjärtklappning och drack en likör. Därpå	 gick han ner till stranden. Nu syntes skorstenen mitt i sundet	 och snart såg han flaggan på förstången. Var hon med eller	 hade hon fått hinder? Det behövdes bara att ett av barnen hade	 fått något ont för att hon skulle stannat hemma, och då måste	 han ju vara ensam i natt på hotellet. Barnen, som under de	 sista veckorna trätt i bakgrunden, stego nu fram som något	 vilket stod emellan honom och henne. I de sista breven hade de	 
	 talat mycket litet om barnen, såsom om de velat avlägsna något	 störande, eller något som icke fick vara vittne.	 Han trampade ångbåtsbryggan, som knarrade under hans	 fötter, tills han stannade orörlig och blev stående vid en pol­	 lare, stint blickande ut emot båten, vars skrov förstorades och	 vars kölvatten lade sig som en flod av smältande guld ut över	 den blåa, svagt krusade ytan. Nu såg han folk röra sig på övre	 däck och matroser syssla med tågverk fram i förn.	 Och så rör sig något vitt däruppe bredvid styrhuset. Han är	 ensam på bryggan och man kan icke gärna vifta åt någon	 annan än honom; och någon annan kan inte vifta åt honom än	 hon. Han tar upp sin näsduk och besvarar hälsningen. Men	 han observerar, att hans näsduk icke är vit, ty han har sedan	 länge anlagt kulörta, av ekonomi. Ångbåten visslar, signalerar	 och maskinen minskar; fram till bryggan glider nu fartyget och	 han känner igen henne. De hälsa med ögonen, men kunna	 ännu icke växla ett ord för avståndet. Båten lägger till. Han ser	 henne sakta trängas fram över landgången. Det är hon, men	 det är icke hon. Tio år ligga emellan! Modet har förändrats,	 snitten på kläderna är en annan. Förr såg han hennes fina	 mörka ansikte infattat till hälften i den då brukliga bahytten,	 som lämnade pannan öppen; nu var det beskuggat av en elak	 imitation av manshatten; då tecknade sig hennes vackra gestalt	 i små lekande linjer under den så vackert draperade visitkap­	 pan, som skälmskt dolde och framhöll axlarnes rundning och	 armarnes rörelser; nu var hela figuren vanställd av en lång	 kuskrock, som tecknade av kläderna men ej gestalten; och när	 hon tog sista steget på landgången, såg han hennes lilla fot,	 som han blivit kär uti, när den förr satt i en knäppkänga av	 fotens form, nu utdragen i en kinesisk spetstoffel, som icke tillät	 fotbladet höja sig i dessa dansande rytmer, som då var hans	 förtjusning.	 Det var hon, men det var icke hon! Han omfamnade henne	 och kysste henne! De frågade varandra huru de mådde och han	 huru barnen hade det. Och så gingo de uppåt stranden.	 Orden föllo knottriga, torra, tvungna. Så underligt! De voro	 liksom blyga för varandra och inte en anspelning på brevväx­	 lingen.	 
	 Slutligen tog han mod till sig:	 – Ska vi ta en promenad, innan solen går ned?	 – Ja gärna, sade hon, och tog hans arm.	 De gingo upp för gatan inåt den lilla staden. Alla sommar­	 nöjen voro stängda med luckor, och trädgårdarne voro plund­	 rade. Ett och annat äpple, som gömt sig bakom ett löv, satt	 ännu kvar i träden, men rabatterna voro berövade varenda	 blomma. Verandorna, som nu förlorat sina tältmarkiser, sågo	 ut som skelett och där man förr sett ansikten och hört glada	 skratt var det tyst.	 – Det ser så höstigt ut, sade hon.	 – Ja, det är kusligt att se sommarnöjen så här.	 Och de vandrade vidare.	 – Vi ska gå och se var vi bodde, sade hon.	 – Ja, det skall bli roligt.	 Och de gingo framåt badinrättningen.	 Där låg den lilla stugan inklämd mellan trädgårdsmästarns	 och lotsåldermannens, med sitt röda staket omkring; med sin	 veranda och sin trädgårdstäppa.	 Minnen av det förra döko upp. Där i kammaren, där föddes	 den första. Jubel och fest! Sång och ungdom! Där stod rosen­	 busken, som de planterade. Där låg jordgubbslandet, som de	 anlagt, men det låg där icke numera, ty det var igenvuxet till en	 gräsplan. Där syntes märken i askarne efter gungan, som ej	 fanns mer.	 – Tack för dina vackra brev, sade hon och tryckte hans arm.	 Han rodnade och svarade ingenting. Därpå vände de om till	 hotellet, under det han berättade detaljer från resan.	 Han hade låtit duka i den stora salen, vid deras bord, där de	 brukade sitta på den tiden. Utan bordsbön satte de sig.	 Och nu sutto de på tu man hand igen. Han tog brödkorgen	 och bjöd henne. Hon log. Det var inte i går, han var så artig.	 Men det var så nytt och roligt att äta ute på värdshus och snart	 sutto de i ett varmt samspråk, som i en duett, den ena fallande	 in då, kastande fram ett minne, och de levde i minnena.	 Blickarne lyste och ansiktenas små rynkor slätades. O, den	 gyllene, rosenröda tiden, som man lever blott en gång, när man	 fått leva den, och som så många, många aldrig fått. Vid	 
	 desserten viskade han åt uppasserskan, som strax därpå kom in	 med en butelj champagne.	 – Kära Axel, vad tänker du på? sade frun till hälften före­	 brående.	 – På våren som gått, men som skall återkomma.	 Men han tänkte icke uteslutande på den, ty vid hustruns	 förebråelse skymtade, som när en katt går genom rummet, en	 mörk bild av barnkammaren och mjölgrötsfatet.	 Men så klarnade det igen och det rosenröda vinet rörde åter	 på minnets strängar och de kastade sig åter i det förgångnas	 trolska rus.	 Han satt nu med armbågen på bordet och handen för ögonen	 liksom för att ej störas av det närvarande, det närvarande som	 han dock just sökt.	 Timmarne runno fort. De stego upp och gingo in i salongen,	 där pianot stod, för att dricka kaffe.	 – Jag undrar, hur mina små har det, sade frun, som nu	 vaknade först ur ruset.	 – Sätt dig och sjung, sade han och slog upp instrumentet.	 – Vad ska jag sjunga; du vet ju, att jag inte sjungit på så	 länge.	 Ja, det visste han, men nu ville han ha sång.	 Hon satte sig vid pianot och preludierade. Det var ett skräl­	 ligt värdshuspiano, vilket lät som lösa tänder.	 – Vad ska jag sjunga? frågade hon och vände sig om på	 stolen.	 – Det vet du, Lilly, svarade han, utan att våga möta hennes	 blick.	 – Din sång! Ja! Om jag minns den!	 Och så sjöng hon: »Vad månd’ det landet heta, där som min	 älskling bor.»	 Men ack, rösten var tunn, så vass och av rörelsen blev den	 oren. Det var stundtals som ett skrik ur djupet av själen, som	 känner att middagen är över och att aftonen nalkas. Fingrarne,	 som rört vid det tunga arbetet, togo icke så lätt fatt på de rätta	 tonerna och instrumentet var utspelat; klädet på hamrarne var	 utnött och bara träet knackade mot metallsträngarne.	 När sången var slut, vågade hon icke vända sig om på en	 
	 stund, likasom hon väntade, att han skulle komma fram till	 henne och säga något. Men han kom icke och det var tyst i	 rummet. Då hon vred sig om med stolen, satt han i soffan och	 grät. Hon vill springa upp emot honom, ta hans huvud mellan	 sina händer och kyssa det som förr, men hon blev sittande,	 orörlig, med blickarne mot golvet.	 Han hade en otänd cigarr mellan tummen och pekfingret.	 När han hörde det blev tyst, bet han av spetsen och repade eld	 på en sticka.	 – Tack Lilly, sade han, och blossade. Vill du dricka kaffe	 nu?	 De drucko kaffe och talade om sommarnöjen i allmänhet och	 var de skulle bo nästa år. Men samtalet började torka och man	 repeterade sig.	 Slutligen sade han i en lång oförbehållsam gäspning:	 – Nu går jag och lägger mig!	 – Det skall jag göra med, sade hon och steg upp. Men jag	 vill gå ut litet först – på balkongen.	 Han gick in i sängkammaren. Frun stannade en stund i	 matsalen och språkade med värdinnan om syltlök, varpå de	 förirrade sig in på ylletvätt, vilket varade en halv timma.	 När hon kom igen, stannade hon vid sängkammardörren och	 lyssnade. Där inne var alldeles tyst, och stövlarne stodo utan­	 för. Hon knackade, men ingen svarade. Då öppnade hon dör­	 ren och steg in. Han sov.	 Han sov!	 
	 
	 
	 
	 Morgonen därpå sutto de vid kaffebordet. Herrn hade ont i	 huvudet och frun såg orolig ut.	 – Husch, ett sådant kaffe, sa’ han och grinade.	 – Det är brasilianskt, sa’ hon.	 – Vad ska vi göra i dag? sa’ han och tog upp klockan.	 – Du skall ta dig en smörgås, menade frun, i stället för att	 sitta och kinka med kaffet.	 – Ja, det ska jag göra, sa’ han, och en liten sup till. Den där	 champagnen, brr!	 
	 Han fick en smörgåsbricka med brännvinsflaska, och klar­	 nade opp.	 – Nu ska vi gå till lotsberget och se på utsikten.	 De stego upp och gingo ut. Vädret var härligt och promena­	 den gjorde gott. Men när de skulle uppför berget gick det trögt,	 frun hade svårt att andas och herrn var styv i knäna. Inga	 paralleller med fordom anställdes.	 Därpå gingo de ut åt hagarne.	 Ängarne voro slagna för länge sen och sedan betade så att ej	 en blomma syntes. De satte sig på var sin sten.	 Han började tala om fängelseinspektionen och verket. Hon	 om barnen.	 Därpå gingo de ett stycke till, utan att tala. Han tog upp	 klockan.	 – Det är ju tre timmar till middan, sa’ han.	 Och så tänkte han: jag undrar vad vi ska’ göra i morgon.	 De vände om till hotellet. Han började leta efter tidningar.	 Hon log, och satt tyst vid hans sida.	 Middagen var ganska tyst. Slutligen tog frun upp kapitlet om	 pigorna.	 – Nå, men för Guds skull låt oss slippa pigorna, utbrast han.	 – Ja, vi ha inte kommit hit för att gräla, svarade hon.	 – Har jag grälat, jag?	 – Ja, inte har jag.	 Och så blev det en förfärlig paus. Nu skulle han önskat	 någons mellankomst. Barnens! Ja! Den här tête-à-têten började	 bli honom besvärlig. Men så stack det honom i hjärtat, när han	 tänkte på gårdagens ljusa timmar.	 – Låt oss gå till ekbacken, sa hon, och plocka smultron.	 – Inte finns det några smultron så här dags på året, min	 vän: det är ju höst!	 – Låt oss gå ändå!	 Och de gingo igen. Men intet samtal kom upp. Han letade	 med ögonen efter något föremål, något ställe vid vägen, som	 det kunde talas om, men allt var torrt, uttalat. Hon visste alla	 hans meningar om allt och ogillade en stor del av dem. Dess­	 utom nu längtade han hem; hem till barnen och huset. Det här	 var för galet att gå här som ett spektakel och när som helst vara	 
	 utsatt för ett gräl. Slutligen stannade de, ty frun var trött. Han	 satte sig att rita med sin käpp och bara önskade att hon ville ge	 anledning till ett utbrott.	 – Vad tänker du på, frågade hon slutligen.	 – Jag, svarade han såsom befriad från en börda. – Jo så här	 tänker jag: vi ä’ gamla, mamma; vi ha lekt ut och vi få vara	 nöjda med det som varit. Tycker du som jag, så ta vi hem med	 kvällsbåten. Va!	 – Det har jag tyckt hela tiden, kära gubben, men du skulle få	 din vilja fram.	 – Nå kom då, så fara vi hem. Det är inte sommar längre, det	 är höst.	 – Ja det är höst!	 De gingo med lätta steg tillbaka. Han var litet brydd över	 den tvära prosaiska vändning saken tagit, och han hade ett	 behov att ge en filosofisk utläggning av sakförhållandet.	 – Ser du, mamma, sa han, min kä .... hm, (ordet var för	 starkt) mitt tycke för dig har under årens lopp undergått en	 evolution, som man säger nu för tiden. Det har utvecklat sig,	 amplifierat sig, så att säga, så att ifrån att omfatta en individ	 från början, det sedermera har i familjen såsom en kollektivitet	 sett föremålet. Det gäller inte numera dig personligen, inte	 barnen, utan det hela ...........	 – Eller som morbror alltid sa, barnen ä’ åskledare!	 Han var efter sin filosofiska förklaring bliven sig själv igen.	 Det var skönt att lägga av den där bonjouren; och det var som	 att ta på nattrocken igen.	 Och när de kommo hem till hotellet, tog frun genast ihop	 med kappsäckarne, och då var hon i sitt esse.	 Och när de kommo ombord på ångbåten gingo de genast ner	 i matsalongen. För skams skull hade han dock först frågat, om	 de skulle se solnedgången, vilket hon avböjt.	 Och när de åto kväll, tog han sig själv först, och hon frågade	 restauratrisen vad spisbrödet kostade.	 När han ätit sig mätt och skulle sätta porterglaset för mun­	 nen, kunde han icke längre hålla tillbaka en tanke, som roat	 honom en lång stund:	 – Gamla stollan! Va! sa han och log mot hustrun, som just i	 
	 en tugga råkat se upp mot honom.	 Men hon log icke tillbaka mot hans skinande feta ansikte;	 utan hennes ögon, som en sekund blixtrat till, antogo ett sådant	 krossande uttryck av värdighet, att han blev helt förlägen.	 Nu var förtrollningen bruten, sista spåret av älskarinnan var	 försvunnet; han satt ensam med barnens mor, och han kände	 sig stukad.	 – Därför att jag varit fjollig ett ögonblick, skall du icke	 ringakta mig, sade hon allvarligt. Men i mannens tycke ligger	 en god del förakt; det är underligt.	 – Än i kvinnans då?	 – Mycket mera! Det är sant! Men så har hon större anled­	 ningar.	 – Gud vet! Det är väl allt lika, fastän ej detsamma. Men	 troligen ha de orätt i det båda två. Det man genom svårigheten	 att vinna råkat överskatta, blir lätt föremål för ringaktning.	 – Varför skall man överskatta?	 – Varför skall det vara så svårt att vinna?	 Ångvisslan ovanför deras huven avbröt samtalet.	 De voro framme.	 När de åter trädde in i hemmet och han såg henne mitt i	 barnskaran, då kände han snart, att hans, »tycke» för henne	 undergått en förvandling och att hennes tycke för honom över­	 flyttats på och distribuerats över alla dessa små skrikhalsar.	 Kanske han bara såsom varande medlet ägt hennes tycke.	 Hans roll var ju så övergående, och därför kände han sig	 undansatt. Om han icke behövts för brödets anskaffande, skulle	 han troligen nu varit förskjuten.	 Han gick in i sitt arbetsrum, tog på sig nattrocken och	 tofflorna, tände en pipa och kände sig hemma igen.	 Utanför piskade regnet med blåsten, och det pep i kakelugns­	 rören.	 Hustrun kom in, när hon slutat med barnen.	 – Det är intet väder att plocka smultron i, sade hon.	 – Nej min gumma, sommaren är slut och det är höst.	 – Ja det är höst, svarade hon, men det är inte vinter för det,	 alltid en tröst.	 – En tröst! Svag tröst när man bara lever en gång!	 
	 – Två gånger när man har barn, tre när man får se sina	 barnbarn!	 – Men sen är det riktigt slut.	 – Såvida det inte finns ett liv efter detta.	 – Det är ingen säkerhet! Vem vet ändå? Jag tror på det, men	 min tro är intet bevis!	 – Ja men det är roligt att tro det, låt oss tro det, låt oss tro	 att det kan bli vår en gång till för oss! Låt oss tro det!	 – Ja vi ska tro det, sade han och lade sin arm om hennes liv!			 
	 Brödet.	 
	 
	 
	 
	 
	 
	 
	 Han var extraordinarie i Kommerskollegium med 1200 kronors	 lön. Han hade älskat en ung flicka utan hemgift; av kärlek,	 såsom han själv förklarade – för att slippa ränna omkring på	 balerna och gatorna, menade hans vänner. Hur det nu var,	 parets samliv var till en början lyckligt.	 – Vad det är billigt att leva gift, utbrast han en dag, sedan	 bröllopet var överståndet. Samma summa, som knappt vill	 förslå, när man var ensam ungkarl, räcker nu åt man och	 hustru. Det här äktenskapet, det är ändå en utmärkt uppfin­	 ning. Man har allting mellan sina fyra väggar: bostad, källare,	 schweizeri – allt. Inga matsedlar mer, inga drickspengar, ingen	 nyfiken portvakt om morgonen, när man går ut med sin fru	 under armen.	 Livet log mot honom, hans krafter växte alltjämt, och han	 arbetade som en hel karl. Han hade aldrig känt sig så fylld av	 översvallande livskraft, och om morgnarne sprang han ur säng­	 en spänstig och vid briljant lynne; han var som föryngrad.	 Efter två månaders förlopp, innan ledsnaden ännu infunnit	 sig, delgav honom den lilla frun vissa förhoppningar. Ny glädje,	 nya omsorger, men så ljuva att bära! Det blev nödvändigt att	 genast öka inkomsterna för att värdigt kunna mottaga den	 okände världsborgaren. Han gick och skaffade sig översätt­	 ningsarbete. Små näpna klädesplagg lågo strödda på möbler­	 na, vaggan stod och väntade i tamburen, och den lille ankom	 frisk och välbehållen till sorgernas värld.	 Fadren var i hänryckning; dock kunde han icke värja sig för	 en viss ängslan, när han såg framtiden i ansiktet. Utgifter och	 inkomster ville ej väga jämnt. Det blev oundgängligt att in­	 skränka sig i toalettväg. Bonjouren började vitna i sömmarne	 
	 och skjortbröstet doldes under en heltäckare; byxorna fingo	 fransar nedtill, vilket ådrog honom förakt från vaktmästarne i	 ämbetsverket. Vidare fann han sig tvungen att göra sin arbets­	 dag längre.	 – Här måste sättas stopp för småbytingar hädanefter, sade	 han till sig själv. Men hur skall man bära sig åt då?	 Det visste han icke.	 Tre månader senare förberedde hans hustru honom i valda	 ordalag på att hans fadersglädje snart skulle fördubblas. Han	 blev ej synnerligt glad över underrättelsen. Men det gällde nu	 att gå sin väg fram, ehuru äktenskapet visade sig vara en allt	 annat än billig sak.	 – Men låt se, tänkte han och såg gladare ut, den yngre ärver	 den äldres blöjor, inte så? På det viset kostar det ingenting, och	 för resten skall de väl leva, de likaväl som andra.	 Han blev far för andra gången.	 – Det går med full fart för dig, utlät sig en kamrat, som var	 gift karl med endast ett barn.	 – Men för fan i våld, vad skall man göra?	 – Man skall vara förståndig!	 – Förståndig? Hör nu, min goda vän! Man gifter sig för att	 jag menar, inte enkom för att – – – men i alla fall också för	 att – – Nåväl! Vi äro nu gifta, och så är den saken klar.	 – Inte alldeles. En annan sak, bror lilla: om du vill ha råd att	 gå med nystärkt skjorta och är angelägen om att få befordran,	 är det absolut nödvändigt, att du har byxor utan fransar nedtill	 och en hatt, som inte stöter i rödbrunt.	 Och den förståndige viskade förståndiga ord i örat på ho­	 nom.	 Så var nu den stackars äkta mannen, som tyckte sig ha fått	 det så bra, satt på halv kost.	 Nu börjades villervallan.	 Först kommo överretade nerver, nätterna sömnlösa och illa	 gjort arbete om dagen; och så läkaren. Tre kronor för vart	 recept. Och ett sådant recept, du store! Han borde avhålla sig	 från arbete. Han hade arbetat för hårt, hjärnan var överan­	 strängd. Men att göra ingenting, det bleve döden för dem alla!	 Och att arbeta, det var också döden!	 
	 Och han arbetade!	 En dag, då han satt på ämbetsrummet böjd över de ändlösa	 sifferkolumnerna, fick han svindel och damp till golvet.	 Ett besök hos en läkare, som var specialist – 18 kronor. Ny	 ordination: permission på grund av sjuklighet, en ordentlig	 ridtur var morgon, och till frukost biffstek med ett glas gott	 portvin.	 Rida och portvin.	 Men vad som värre var, en viss kallsinnighet mot den älska­	 de hustrun steg upp inom honom – han visste icke varifrån den	 kom. Han var rädd för att närma sig henne, och på samma	 gång kände han begärelse efter henne; han älskade, älskade	 henne fortfarande, men denna känsla var uppblandad med en	 viss bitterhet.	 – Du magrar av, framkastade en kamrat.	 – Ja, jag tror verkligen jag har blivit mager, genmälde den	 stackars gifte mannen.	 – Det var inte det jag ville säga, återtog den andre. Du	 spelar falskt spel, gosse!	 – Jag förstår sannerligen inte ett ord av vad du säger.	 – Att gå med halv sorg, gifta karlen! Akta dig för sådant,	 min vän!	 – Ta mig tusan jag begriper något!	 – Ligga upp mot vind, det går inte i längden. Nej, brassa	 fullt du, bara, och du skall få se att allt blir bra igen. Tro mig,	 jag känner till det där. Du förstår väl halvkväden visa.	 Notarien lät de goda råden ligga till sig, väl vetande, att	 inkomsterna ej ökas i proportion till barnskaran, men ganska	 övertygad om, att han nu hade funnit roten till sin sjukdom.	 Emellertid var sommaren kommen. Familjen hade flyttat ut	 på landet. En vacker afton hade makarna gått ut att promenera	 på tu man hand längs den branta sjöstranden, som skuggades	 av nyss utslagna alar. De satte sig i gräset, tysta och nedslagna.	 Han var mulen och illa till mods; mörka tankar arbetade i hans	 värkande hjärna. Livet föreföll honom som en avgrund, vilken	 öppnade sig för att uppsluka dem, alla dem, som han höll så	 mycket av.	 De började språka om att han snart komme att mista sin	 
	 syssla; chefen hade nämligen tagit illa upp att han begärt ny	 tjänstledighet. Han beklagade sig över kamraternas beteende,	 han kände sig övergiven av alla, och han led vid tanken på att	 hon ledsnat vid honom	 Nej, för all del, hon älskade honom fortfarande lika högt som	 i de lyckliga dar då de nyss hade blivit förlovade; kunde han	 tvivla på det?	 Ack nej, men han hade lidit så mycket, han var inte herre	 över sina tankar. Och han lade sin glödande kind mot hennes,	 smög sin arm om hennes liv och höljde hennes ögon med heta	 kyssar.	 Myggorna svävade fram och åter i sin bröllopsdans ovanom	 björken, utan bekymmer för de tusentals små, som deras till­	 låtna nöjen skulle kasta in i tillvaron; gäddorna lekte i vassen,	 vårdslöst avlämnande millioner av sitt yngel; svalorna kysstes i	 flykten mitt på ljusa dagen, allt annat än ängsliga för följderna	 av slika oregelbundna älskogsförbindelser.	 I ett nu sprang han upp och sträckte på sig som efter en lång	 sömn med onda drömmar, i det han inandades i djupa drag	 den ljumma luften.	 – Hur är det med dig? viskade hans hustru djupt rodnande.	 – Jag vet inte. Men det vet jag, att jag lever, att jag andas	 igen!	 Och helt strålande, med klarnat ansikte och glans i ögonen,	 sträckte han sina starka armar mot hustrun, lyfte upp henne	 som ett barn och tryckte en kyss på hennes panna. Hans	 vadmuskler svällde som på en antik gud, bålen rätade sig	 spänstig som ett ungträd, och rusig av lycka och livskraft bar	 han sin kära börda till gångstigen, vid vilken han satte ner	 henne.	 – Du förtar dig, älskade, sade hustrun avvärjande, i det hon	 fåfängt sökte göra sig lös från hans famntag.	 – Ah inte! Jag kunde bära dig till världens ända, och jag	 skall bära er alla, så många som ni äro, eller, tillade han, så	 många som ni bli!	 Och fulla av glädje gingo de hemåt arm i arm.	 – När allting kommer omkring, älskling, får man tillstå, att	 det går ganska ledigt att hoppa över den där avgrunden, som	 
	 skiljer kropp och själ.	 – Så du kan säga!	 – Hade jag bara vetat det, så skulle jag ha varit mindre	 olycklig. O, de där idealisterna!	 Och de gingo in till sig.	 Den gamla goda tiden börjar på nytt, och den bättre nya	 artar sig att bli varaktig. Herrn går åter på sitt ämbetsrum, och	 man genomlever en omgång till av kärlekens vår.	 Ingen doktor mera, och lynnet alltid det bästa.	 Efter tredje dopet finner mannen saken betänklig och börjar	 åter det falska spelet med samma påföljd. Doktor, permission,	 ridning och portvin! Man måste göra ett slut. För varje gång	 yppade sig en brist i budgeten.	 Alldeles uttröttad, med hela nervmaskinen bragt ur fogarne,	 måste han låta naturen ha sin gång. Och genast steg utgift och	 sjönk inkomst.	 Visserligen var han icke rik, men fattig icke heller.	 – Sanningen att säga, gumman lilla, så blir det här precis	 samma spektakel igen, sade han.	 – Till en viss punkt, ja, min vän, svarade den stackars	 kvinnan, som jämte modersplikterna hade alla en pigas sysslor	 att bära på.	 Efter fjärde barnsängen blev det henne för tungt, och man	 var alldeles tvungen att taga en barnflicka.	 – Nu får det vara nog, tillkännagav den tröstlöse maken.	 Här sätta vi punkt!	 Armodet grinade mot dem, och husets grundvalar begynte	 sjunka.	 Och vid trettio år, den fruktbara ålder, då alla blommor	 kunde ha anspråk på att befruktas, sågo de unga makarna sig	 hänvisade till ett ohyggligt, nesligt celibat. Mannen vart knar­	 rig, askgrå i hyn och med blicken slocknad. Hustruns rika	 skönhet vissnade, hennes kraftiga barm föll in, och hon hade	 att utstå alla en mors lidanden av att se sina barn anemiska och	 illa klädda.	 En dag stod hon vid spiseln och stekte sill, då en grannfru	 kom in för att språka litet.	 – Hur står det till med frun? började hon.	 
	 – Tack, så där tämmeligen! Och hur mår frun själv?	 – Ack, jag är mycket klen! Det är inte stort bevänt med att	 vara gift, när man jämt och samt måste vara på sin vakt.	 – Tror frun att frun är ensam om det?	 – Åh – – ? – – – 
	 – Vet frun vad han sade åt mig? Man måste spara öket, sa’	 han. Och jag lider, må frun tro! Det är just skönt, det här att	 vara gift! Han eller hon får erfara det. Det kommer på ett ut.	 – Eller bägge två!	 – Det tycks inte vara något att göra vid den saken.	 – Men de lärda då, som smörja kråset på statens bekost­	 nad.	 – De lärda, ja, de ha så mycket annat att tänka på, och för	 resten är det ju opassande att skriva om sådana saker; man	 skulle inte kunna läsa dem högt.	 – Och det vore ändå huvudsaken.	 Varpå de två fruntimren begynte delgiva varandra sina hår­	 da erfarenheter.	 Nästa sommar fick man bo kvar i staden på nedra bottnen	 vid en gränd och njuta av utsikten över en rännsten, vars stank	 gjorde, att man ej tordes öppna fönstren.	 Hustrun arbetar vid nålen i samma rum där barnen leka;	 mannen, som måst taga avsked från ämbetsverket av brist på	 snygga gångkläder, skriver rent i ett rum bredvid och brummar	 över det stoj, de små föra. Man kastar åt varandra hårda ord	 genom dörren.	 Det är pingstdagen, på eftermiddagen. Mannen ligger på	 den trasiga skinnsoffan och betraktar genom rutan ett fönster	 mitt över gränden. Han ser där en flicka, som har rykte för	 dåligt leverne, i färd med att pryda sig för aftonpromenaden.	 Bredvid toalettspegeln har hon en syrenkvast och två apelsiner.	 Utan att bry sig om nyfikna blickar, snör hon till livstycket över	 sin fasta barm.	 – Det är då inte något dåligt leverne den där för, sade den	 till celibat dömde för sig själv, i det han plötsligt lågade upp.	 Man lever bara en gång här i världen, och man måste leva hur	 det än bär till.	 Hustrun, som just kommer in i rummet, får syn på föremålet	 
	 för hans iakttagelser. Det flammar till i hennes öga; den sista	 gnistan av en utbrunnen kärlek glimmar under askan och tar	 form av en övergående svartsjuka.	 – Tycker du inte att vi skulle taga barnen med och gå ut till	 Djurgården? frågar hon.	 – För att ställa ut sitt elände till beskådande? Nej tack!	 – Men här inne är hett. Jag skall rulla ned gardinerna.	 – Öppna då hellre ett fönster!	 Han gissar till hustruns tankar och stiger upp för att själv	 göra det. Där ute sitta hans fyra småttingar på trottoarkanten	 nära invid några avloppsrör. De trampa i den torra rännstenen	 och leka med apelsinskal, som de plockat bland gatsoporna.	 Han kände ett styng i hjärtat och gråten kom honom i halsen;	 men armodet hade gjort honom slö, så att han blev stående	 overksam med händerna i kors.	 Plötsligt kvällde två dyströmmar fram ur kloakrören, över­	 svämmade rännstenen och vätte fötterna på barnen, vilka bör­	 jade skrika, halvt kvävda av stanken.	 – Kläd barnen till att gå ut, men raska på! ropade han,	 alldeles modfälld av den hjärtslitande synen.	 Fadern sköt korgvagnen, som den lille låg i, medan modern	 ledde de andra vid handen. De kommo till Klara kyrkogård,	 deras vanliga tillhåll under de mörkstammiga lindarne med	 lövverket grönt och frodigt som om marken götts av de lik, som	 jordats där. Det ringde till aftonsången. Fattighusgummor	 gingo i skock in i kyrkan för att sätta sig in i de bänkar, som	 lämnats tomma av de rika bänkägarna, vilka vederkvickt sin	 själ i högmässan och nu gungade i sina ekipager på kongl.	 Djurgården. Barnen klängde på de flata gravstenarne, som	 voro prydda med vapensköldar och inskriptioner.	 Makarna slogo sig ned på ett säte nära barnvagnen, i vilken	 den minsta låg och sög sin diflaska. Två hundar, till hälften	 dolda av gräset i en närbelägen grav, hängåvo sig åt sina	 vårkänslor vid de helga klockornas klang.	 Ett ungt elegant äkta par, som ledde vid handen en liten i	 sammet och silkesspetsar utstyrd flicka, kom förbi. Den stack­	 ars renskrivaren lyfte ögonen till den unge sprätten och igen­	 kände en f.d. kamrat från Kommerskollegium; men denne	 
	 vårdade sig ej om att hälsa. En känsla av bitter avund gnagde	 den förre så häftigt, att han kände sig mera förödmjukad av	 denna s.k. oädla känsla, än av sin beklagansvärda ställning.	 Hyste han agg till den andre, därför att denne nu innehade en	 syssla, som han själv hade fikat efter? Säkerligen icke. Men det	 kunde ju hända, att hans avund vore frånsidan av hans rätts­	 känsla och att hans lidande var så mycket djupare som han	 kände det vara delat av en hel urarva klass. Han var övertygad	 om att de stackars fattighusgummorna, där de gingo böjda	 under den kommunala välgörenhetens ok, avundades hans	 hustru, och det var alldeles avgjort, att många av dessa hädan­	 gångna välborenheter, som vilade här i sina grifter med skölde­	 märken på, skulle ha avundats honom hans barn, de som själva	 måst gå ur livet utan någon arvinge till fideikommisset. Visser­	 ligen har livet sina brister, men varför skola de feta bitarna	 tillfalla dem, som ha det bra förut, och hur kommer det till att	 vinsten alltid stannar hos dem, som inrättat det stora lotteriet?	 De arvlösa få nöja sig med mässan, aftonsångens nämligen (för	 dem är moralen avsedd samt de dygder, som föraktas av de	 andra, för vilka himlens portar springa upp mot klingande	 betalning). Men den gode och rättfärdige Guden då, som har	 fördelat håvorna så illa? Bättre hade det i själva verket varit att	 leva gott utan en dålig gud, som till på köpet har varit nog	 uppriktig att tillstå, det »vinden blåser vart han (vinden) vill»,	 och därmed bekänt, att han icke befattar sig med våra an­	 gelägenheter. Men utan kyrka ingen tröst under nuvarande	 förhållanden! Dock, varför skall man just hava tröst? Bättre	 då att inrätta sig så, att man ej blir tvungen att anlita tröst.	 Icke så?	 I dessa funderingar blev han avbruten av att äldsta flickan	 bad om ett löv av linden för att ha till parasoll åt dockan.	 Fadern hann ej väl stiga upp på bänken för att bryta av en	 kvist, förr än en poliskonstapel i kärv ton anmärkte, att man	 icke fick röra träden. Ny förödmjukelse! Och på samma gång	 bad konstapeln honom se till, att barnen inte stego upp på	 gravstenarna, ty det fanns förordning på att sådant var förbju­	 det.	 – Det är bäst vi går hem, utbrast skrivaren förkrossad. Så	 
	 mycket besvär man gör sig för de döda och så litet för de	 levande!	 Och de vandrade hem.	 Mannen satte sig åter till sitt arbete. Han hade att renskriva	 manuskriptet till en akademisk avhandling om överbefolk­	 ningen.	 Han kunde ej underlåta att taga del av innehållet och bör­	 jade därför läsa häftet.	 Den unge författaren, som tillhörde den s.k. etiska eller	 fruntimmersskolan, predikade mot lasten.	 – Vad för en last? sade renskrivaren för sig själv. Den, i kraft	 av vilken vi alla kommit till denna värld; den, som prästen vid	 vigseln påbjuder genom orden: »föröken eder och uppfyllen	 jorden!»	 Och den unge författaren skrev vidare: Utom äktenskapet	 vore släktets förökelse en olycksbringande last till följd av det	 sorgliga öde, som väntar de barn, vilka äro berövade den vård	 de behöva. Uti äktenskapet däremot vore det en plikt att giva	 sina böjelser fritt lopp. För detta talar bland annat den omstän­	 digheten att lagen giver skydd t.o.m. åt kvinnans ägg, och det	 med rätta.	 – Det finns alltså, tänkte skrivaren, en försyn för äkta och	 ingen för oäkta barn. Oj, sådan ung filosof! Och lagen som ger	 skydd åt äggen! Med vad rätt lösgöra sig då de små mikrosko­	 piska tingesterna för varje gång månen byter om uppsyn? Man	 borde verkligen ha satt till polis att övervaka de heliga äggen!	 Alla dessa fånigheter måste han skriva rent med sin vack­	 raste stil.	 En sådan massa moral, men ej ett ord för att upplysa!	 Den moraliska eller rättare sagt omoraliska meningen med	 resonemanget blev: det finns en gud, som föder och kläder alla i	 äktenskap födda barn; en gud i himlen, antagligen, men på	 jorden? Här måste man tänka efter! Visserligen lär han en gång	 ha stigit ned för att låta korsfästa sig efter fruktlösa bemödan­	 den att bringa reda i mänsklighetens trassliga affärer. Han	 rådde ej med det.	 Mot slutet skrek den unge filosofen sig hes över hur den	 rikliga tillgången på vete är ett oemotsägligt bevis på att ingen	 
	 överbefolkning torde vara för handen och att nymalthusianis­	 mens teori vore falsk och därtill brottslig, brottslig inför såväl	 borgerliga lagen som moralen.	 Och den stackars familjefadern, som icke hade smakat ett	 vetebröd på åtskilliga år, steg upp och gick att uppmuntra	 barnen att svälja i sig den rågmjölsgröt och blåaktiga mjölk,	 varmed de fyllde magen utan att känna sig mätta.	 Det var dystert – inte för att vattgröten var det värsta, men	 det gamla präktiga humöret, denna trolska fé, som visste	 förvandla den mörka rågen till gyllene vete, den allsmäktiga	 kärleken med sitt ymnighetshorn, var sin kos; den hade dunstat	 bort, droppe för droppe. Barnen hade blivit idel bördor, och	 den älskade hustrun var nu en förtäckt fiende, i smyg förak­	 tande och föraktad.	 Och källan till alla dessa olyckor? Bristen på bröd! Och i	 samma veva störta nu Nya världens stora handelshus samman	 under tyngden av den alltför rikliga tillgången på spannmål!	 En riktig motsägelsernas värld! Det måste alltså förefinnas en	 bristfällighet i det sätt, varpå brödet är fördelat.	 Vetenskapen, som intagit religionens plats, har intet svar att	 giva därpå; den bara konstaterar faktum och låter barnen dö av	 hunger och föräldrarna av törst.	 
			 
	 Barnet.	 
	 
	 
	 
	 
	 
	 
	 Hans far dog tidigt ifrån honom, och sedan lämnades han i	 händerna på en mor, två systrar och några tanter. Han hade	 ingen bror. De levde på egendomen långt in i Södermanland	 och hade just inga grannar i närheten som de »kunde» umgås	 med. Vid sju års ålder fick han guvernant tillsammans med	 systrarne och en kvinnlig kusin, som var upptagen i huset.	 Han låg i samma rum som systrarne, lekte deras lekar,	 badade tillsammans med dem, och ingen tänkte på att han var	 av annat kön än flickorna. De äldre systrarne togo också snart	 hand om honom och blevo hans läromästare och tyranner.	 Han var en ganska stark gosse, men, utsatt för så mångas	 ömhet blev han småningom bortklemad och hjälplös.	 En gång gjorde han ett försök att komma ut med statsfolkets	 gossar. De gingo till skogs och klättrade i träden, plundrade	 fågelbon och kastade sten på ekorrar. Fritiof var lycklig som	 utsluppen ur ett fängelse och blev borta från middan. Pojkarne	 plockade blåbär och badade i sjön. Det var den förste dag han	 haft roligt i sitt liv. När han kom hem mot aftonen var det stor	 uppståndelse i huset. Modren var orolig och bedrövad, samt	 visade oförställt sin glädje att se honom hemma igen, men	 ogifta tant Agat, fruns äldre syster, som var herre i huset, var	 rasande. Det var ett brott att icke tukta honom. Fritiof förstod	 ej vari brottet bestod, men tant sade att olydnad var ett brott.	 Fritiof invände att man aldrig hade förbjudit honom leka med	 statbarnen, och det hade man ej heller, ty något sådant var	 aldrig satt i fråga. Men tant stod vid och i modrens åsyn tog	 hon gossen upp på sitt rum för att ge honom risbastu. Han var	 åtta år och ganska utvuxen.	 När tanten tog åt hans byxlinning för att knäppa ner byx­	 
	 orna gick en frossbrytning över honom; andan satt i halsgropen	 och hjärtat bultade. Han skrek ej, men han stirrade med fåniga	 blickar på den gamla kvinnan, som nästan smekande bad	 honom vara lydig och icke göra motstånd. Men när hon blot­	 tade han kropp föll en känsla av blygsel och raseri över honom	 och han sprang upp på soffan och slog omkring sig. Han	 kände något orent, något dunkelt, vidrigt komma från denna	 kvinna, och hans blygsamhet som kön reste sig som en fiende.	 Men tanten föll i raseri och kastade sig över honom, stupade	 honom över en stol, rev upp hans skjorta och slog honom. Först	 skrek han, skrek av ilska, ty smärtan kände han ej, sparkade	 konvulsiviskt för att komma lös; därpå blev han plötsligen	 stilla, och teg.	 När den gamla slutat, blev han liggande.	 – Stig upp, sade hon med en nedstämd, bruten röst.	 Han steg upp och såg på henne. Hon var blek på ena kinden	 och röd på den andra. Ögonen lyste av en mörk eld och hon	 darrade i hela kroppen. Gossen såg på henne som på ett ont	 djur och med ett överlägset leende, såsom om han i det förakt	 hon ingav honom kände sig över henne, kastade han henne i	 ansiktet ett enda trotsigt föraktfullt: »Fan», som han nyss förut	 lärt sig av statsbarnen. Därpå tog han upp kläderna och sprang	 ut; ner till modren, som satt gråtande i matsalen.	 Han ville beklaga sig för henne, men hon vågade ej trösta	 honom. Då gick han ner i köket, där jungfrurna gåvo honom	 russin från kryddskåpet.	 Ifrån den dagen fick han ej ligga i systrarnes rum, utan togs	 in i modrens sängkammare. Han tyckte det var kvavt och	 tråkigt, och när modren i sin ömhet kom flera gånger om natten	 och stoppade om honom, blev han störd i sin sömn och svarade	 vresigt på hennes frågor om han hade det bra.	 Han fick aldrig gå ut, utan att någon klädde på honom, och	 han hade så många yllehalsdukar att han icke visste vilken han	 skulle ta. Smög han sig ut, så var det alltid ett skrikande från	 fönstren att han skulle komma upp och ta något på sig.	 Systrarnes lekar började plåga honom. Att kasta fjäderboll	 var icke längre tillräckligt för hans starka armar som ville kasta	 sten; att stå och smågräla vid ett petigt krocketspel, som var­	 
	 ken fordrade muskelansträngning eller förstånd, retade hans	 nerver.	 Och så hade han guvernanten i hälarne, som tilltalade ho­	 nom på franska, under det han svarade på svenska. Ett dovt	 hat mot hela tillvaron och omgivningen började spira.	 Han såg snart också en missaktning i det ogenerade sätt man	 iakttog i hans närvaro, och han vämjdes slutligen vid allesam­	 mans. Den enda som hade någon hänsyn för hans känslor var	 modren, vilken låtit sätta en stor skärm omkring hans säng.	 Hans reträtt var slutligen kökskammaren, där han alltid	 hade medhåll. Stundom fick han dock där höra saker som	 kunnat reta en gosses nyfikenhet, men för honom fanns inga	 mysterier. Han hade sålunda en gång kommit av en händelse	 ner till badstället där flickorna badat. Guvernanten hade skri­	 kit, men han förstod inte varför, och ställde sig att prata med	 flickorna som stodo och lågo alldeles nakna i vattnet. Det	 gjorde icke något intryck på honom.	 Han växte upp och blev yngling. Nu måste man ta en	 inspektor, vilken skulle lära honom lantbruket, ty han var ju	 bestämd till att överta gården en gång. Man tog en gammal	 man med andligt sinnelag. Det var just icke något upplivande	 sällskap för ynglingen, men det var ändock bättre än det han	 hade förut. Han fick nya synpunkter på sakerna och kom i	 verksamhet. Men inspektoren fick dagligen och stundligen så	 mycket instruktioner av damerna, att han slutligen bara blev	 ett språkrör.	 Fritiof fick vid sexton års ålder kristi lekamen och guldklocka	 samt tillstånd att rida, men att gå ut med bössan i skogen, som	 var hans dröm, det fick han ej. Han behövde visserligen inte	 frukta någon stryk av sin urfiende, men han var rädd för	 modrens tårar. Han var alltid barnet och vanan att respektera	 de andras omdöme satt i honom.	 Men han växte och blev tjugo år. En dag stod han i köket	 och såg på hur köksan fjällade abborrar. Hon var en ung	 vacker flicka med ett finhyllt ansikte. Han tog sig för att leka	 med henne; han stack ner handen innanför hennes klänning på	 ryggen.	 – Herr Fritiof ska vara snäll, sa flickan.	 
	 – Jag ä snäll, sa han, och blev närgången.	 – Naj Jössus, om frun skulle komma!	 Nå, så– – – 
	 Frun gick i detsamma förbi den öppna köksdörren, men	 krökte genast av och gick ut på gården.	 Fritiof tyckte att situationen var pinsam och försvann på sitt	 rum.	 De hade fått en ny trädgårdsmästare. I sin vishet hade	 damerna tagit en gift sådan för att de skulle slippa »köksdrag».	 Men olyckan ville att trädgårdsmästaren varit så länge gift att	 frukten av hans äktenskap hunnit mogna i en dotters älskliga	 gestalt.	 Herr Fritiof var icke sen att upptäcka den fagra blomman	 bland trädgårdens andra rosor. Allt som hos honom fanns av	 sparad välvilja mot den andra hälften av mänskligheten, till	 vilken hälft han ej råkade höra, började nu yttra sig mot den	 unga flickan som hade en fin växt efter sina villkor och som	 mottagit något av uppfostran.	 Han tog sig för att gå i trädgården och stod långa stunder	 språkande med henne, där hon låg i en rabatt eller gick och	 plockade av blommor. Men hon var fjär mot honom och därav	 växte hans tycke.	 En dag red han genom skogen och hade som vanligt nu­	 mera hallucinationer av hennes gestalt, vilken för honom	 antagit naturen av det fullkomliga självt. Han var mjältsjuk av	 längtan av att få ha henne ensam i sin närhet utan vittnen	 och utan fruktan att någons ovilja därav skulle väckas. Den	 lyckan hade för hans upphettade inbillning antagit sådana	 vidunderliga proportioner att han förlorat lusten att leva utan	 henne.	 Hästen gick steg för steg med lösa tyglar fram över stigen	 under det ryttaren hängde tankspridd på dess rygg. Plötsligen	 såg han något ljust skymta mellan träden, och fram trädde	 trädgårdsmästarens flicka. Herr Fritiof steg av och hälsade.	 Därpå gingo de vägen framåt och språkade under det hästen	 gick steg för steg efter dem. Han talade i dunkla ordalag om sin	 kärlek till henne; men hon tillbakavisade varje anbud.	 – Varför ska vi tala om det omöjliga, sade hon.	 
	 – Vad är omöjligt? utbrast han.	 – För mig, en stackars flicka, att bli en rik och fin herres fru.	 Anmärkningen var riktig, och herr Fritiof kände sig till­	 bakaslagen. Hans kärlek var gränslös, men han såg ingen	 möjlighet att kunna föra in henne bland det koppel, som beva­	 kade gård och grund och som säkert skulle slita hans hind i	 stycken.	 Efter det samtalet överlämnade han sig åt en stilla dyster	 förtvivlan.	 Om hösten flyttade trädgårdsmästaren av okänd anledning.	 Herr Fritiof var otröstlig i sex veckor, ty han hade förlorat sin	 första och enda kärlek; han skulle aldrig komma att älska mer.	 Och så gick hösten.	 Vid jultiden installerades den nya provinsial-läkaren i	 grannskapet. Han hade vuxna barn, och som tanterna alltid	 voro sjuka, öppnades umgänge. Bland de vuxna barnen befann	 sig även en vuxen flicka. Det dröjde icke länge förr än herr	 Fritiof var dödligt kär i henne. Han blygdes först över sin	 otrohet mot den förras minne, och han intogs hastigt av den	 åsikt att kärleken måtte vara något opersonligt efter den kunde	 byta föremål; den tycktes vara en fullmakt ställd på innehava­	 ren.	 Så snart denna hans böjelse var uppvädrad av bevakningen,	 anhöll modren om ett enskilt samtal med sin son:	 – Du är nu vid de år, började hon, då en man brukar se sig	 om efter en hustru.	 – Det är redan gjort, kära mamma, sade han.	 – Jag fruktar att du förhastat dig, sade hon. Den flicka du	 säger dig ha utvalt besitter icke de moraliska grundsatser en	 bildad man äger rätt att fordra.	 – Vad! Amelies moraliska grundsatser! Vem har något att	 anmärka!	 – Så! Jag säger intet ont om henne, men hennes far du vet,	 är en fritänkare ...	 – Det gläder mig att bli befryndad med en man, som tänker	 fritt utan all hänsyn till intressen.	 – Vi lämna honom, men, Fritiof, du har äldre förbindelser.	 – Vad? Skulle ...	 
	 – Jaa, du har lekt med Lisens hjärta – – – 
	 – Kusins?	 – Ja! Ha ni icke sedan barndomen betraktat varandra som	 ett blivande par, och tror du icke att hon fästat sitt hopp och	 sin framtid vid dig.	 – Det är ni, som lekt med oss, som tussat oss ihop, icke jag!	 svarade sonen.	 – Men tänk då på din gamla mor och dina systrar, Fritiof.	 Vill du i detta hus, som alltid varit allas vårt hem, införa en vilt	 främmande flicka som äger rättighet att befalla och styra över	 oss.	 – Jaså, det är där det ligger. Lisen är utkorad till härskarin­	 nan.	 – Ingen är utkorad, men en mor har alltid rätt att utse sin	 sons blivande hustru, och ingen kan det som hon. Tvivlar du	 på mina goda avsikter; säg, kan du misstänka din egen mor för	 att vilja handla till din skada?	 Nå det kunde inte herr Fritiof, men – han älskade inte Lisen;	 han höll av henne som en syster, visserligen, men ... – Älska­	 de? Ack kärleken var en sådan ostadig ting. Den skulle man	 icke bygga på, ty den gick sin kos, men vänskapen, likstäm­	 mighet i meningar och vanor, gemensamma intressen, fullstän­	 dig kännedom om varandras karaktärer lämnade de bästa	 garantier för äktenskaplig lycka. Lisen var en duktig flicka,	 huslig och ordentlig, och hon skulle göra hans hem så lyckligt	 som han kunde vilja.	 Fritiof såg ingen utsikt att komma ifrån på annat sätt än	 begära betänketid.	 Emellertid tillfrisknade damerna otroligt hastigt och alla	 läkarebesök blevo onödiga. Doktorn gjorde en visit ändå, men	 mottogs som en inbrottstjuv, vilken kom för att göra förstudier	 på lås och reglar. Han var en snabbsynt man och såg genast	 hur det var fatt. Fritiof gjorde en återvisit, men mottogs som en	 falsk angivare, och därmed var allt umgänge slut.	 Fritiof blev myndig.	 Nu började stormlöpningen. Tanterna kröpo för honom och	 visade den nye härskaren sin oumbärlighet i det de behandlade	 honom som ett oförståndigt barn. Systrarne visade sig moderli­	 
	 gare än någonsin, och Lisen började vårda sin toalett. Hon	 anlade snörliv och burrade upp håret. Hon var icke någon ful	 flicka, långt ifrån, men hon hade en kall blick och en slipad	 mun.	 För Fritiof var hon dock endast någonting likgiltigt könlöst,	 och han hade aldrig sett flickan i henne.	 Nu efter modrens tillkännagivande kände han sig generad i	 hennes närhet, i synnerhet som hennes sätt började bli klibbigt.	 Han mötte henne överallt; i trappor, i trädgård, i stallet till och	 med. En morgon kom hon in på hans rum när han låg och bad	 att få låna knappnålar. Hon var klädd i kamrock och spelade	 blyg.	 Han började vämjas vid henne, men likafullt, – hon syssel­	 satte hans tankar.	 Under tiden förnyade modren sina samtal med sonen, och	 tanter och systrar anspelade oavlåtligt på ett väntat bröllop.	 Livet blev den unge mannen olidligt. Han såg ingen utgång	 ur dessa nät. Lisen hade nog blivit något annat för honom än	 systern och kamraten, utan att därför vara honom kärare; men	 genom tanken på möjligheten av en äktenskaplig förening hade	 hon slutligen för honom blivit kvinna, en osympatisk låt vara,	 men ändock en kvinna. Att gifta sig var ändock en förändring i	 hans ställning och kanske en räddning ur träldomen. Han såg	 icke skymten av en kvinna i hela socknen, och så gott hon då	 som någon annan.	 Slutligen gick han till modren och framlade sina villkor för	 en förening med Lisen: eget hushåll i flygelbyggnaden och eget	 bord; och att modren skulle fria för honom, ty det kunde han	 aldrig komma sig för med.	 Kompromissen antogs, och Lisen leddes in att mottaga Fri­	 tiofs omfamning och en mycket blyg kyss. De gräto bägge två,	 varför visste de ej, men sedan gingo de och skämdes för varand­	 ra hela dagen intill aftonen.	 Sedan var allt som förut, dem emellan, men tanternas och	 systrarnes moderlighet hade numera inga gränser. De inredde	 flygeln och placerade möblerna, distribuerade rummen och	 bestämde om allt. Fritiof frågades icke. Och så vidtog bröllops­	 tillredningen. Gamla släktingar begravna i landsorterna letades	 
	 opp och inkallades till tjänstgöring såsom vittnen. Och så stod	 bröllopet.	 Morgonen efter bröllopet var herr Fritiof uppe i otta. Han	 lämnade sängkammaren så fort som möjligt och förebar ett	 viktigt arbete på åkern. Lisen som var sömnig hade ingenting	 att invända, men just när han skulle gå sade hon:	 – Du glömmer väl ej, att det är frukost klockan elva.	 Och detta sade hon som en befallning.	 Han gick in i sitt rum, klädde sig i storstövlar, jaktrock och	 tog fram bössan som han hade gömd i ett skåp. Och så gick han	 till skogs.	 Det var en vacker oktobermorgon med rimfrost. Han gick	 mycket fort såsom om han fruktat bli återkallad eller som om	 han flytt något. Den friska skogsluften verkade som ett bad.	 Han kände sig fri, och det var första gången han begagnade sin	 frihet att gå ut med bössan. Men han kände endast den kropps­	 liga friheten såsom tillfällig. Hittills hade han haft sitt sovrum	 för sig; sina tankar om dagen och sina drömmar om natten	 hade han rått om. Det var slut. Särskilt plågade honom tanken	 på sovrummet såsom något vederstyggligt. All blygsamhet av­	 kastad såsom en mask, all finkänslighet lagd åsido och att se	 alla illusioner om människans »höga ursprung» ramlade, att	 endast ha djuret för sig var för mycket för honom, uppfostrad	 av idealister som han var. Aldrig kunde han ha trott att	 samlevnadens hyckleri var så stort, och att endast fruktan för	 följderna utgjorde kärnan i det där outsägligt kvinnliga. Men	 om det varit läkarens dotter eller trädgårdsmästarens? Då hade	 troligen ensamheten med dem varit en sällhet i stället för att nu	 vara något tryckande oskönt; då hade slöjan dragits över allt,	 och den råa lystnaden att få tillfredsställa en nyfikenhet och ett	 behov antagit formen av ett rus, vilket liksom ruset var mera	 själens än kroppens.	 Han strövade inåt skogen utan mål, utan att veta vad han	 skulle sikta på, men han hade en dunkel lust att höra bössan	 smälla och se något djur falla, men han såg intet. Fåglarne	 hade flyttat eller dragit till andra trakter. Endast en ekorre	 syntes skutta på en tallstam och titta ner på honom med sina	 glosiga ögon. Han kastade upp bössan och tryckte av, men det	 
	 snabba djuret var på andra sidan stammen när haglen slogo i.	 Men smällen gjorde ett behagligt intryck på hans nerver. Han	 lämnade gångstigen och gick in i småskogen. Var han såg en	 svamp sticka upp, sparkade han sönder den. Han var i ett	 riktigt förstörelselynne. Och han längtade få se en orm för att få	 trampa den eller ge den ett skott.	 Men så kom tanken på att han skulle hem över honom; och	 det var hans bröllopsmorgon. Föreställningen om huru han	 skulle möta allas näsvisa blickar, föreföll honom såsom om han	 skulle avslöjas för ett begånget brott, brott mot sed och vad mer	 var mot natur. Han ville ha flytt ut i världen ifrån alltsammans,	 men huru skulle han bära sig åt!	 Slutligen blevo tankarne slöa av att gå i samma spår och kan	 hända till sist bara att han var hungrig. Han gick därför hem	 för att äta frukost.	 När han kom upp på gården, stodo alla bröllopsgäster som	 övernattat uppställda på förstugutrappan och hälsade honom	 med skämtsamma hurrarop. Med vacklande steg passerade	 han gården och mottog med illa dolda känslor sina gästers	 skämtsamma förfrågningar om hans hälsotillstånd. Han röck	 sig från dem och gick hastigt in utan att observera att hustrun	 stod i gruppen och väntade att han skulle hälsa på henne.	 Vid frukostbordet undergick han en tortyr som han aldrig	 skulle glömma, stucken av gästernas speord och bränd av	 hustruns smekningar. Hans glädjedag var den vidrigaste han	 upplevat.	 Efter ett par månaders förlopp hade den unga frun installerat	 sig som herre i huset, adjungerad av tanter och systrar. Fritiof	 var alltjämt den yngste och oförståndigaste. Man frågade ho­	 nom till råds, men lydde aldrig hans råd, och han var utsatt för	 all omsorg såsom tillförene. Måltiderna på tu man hand med	 hustrun insågos snart omöjliga, ty han teg envist och Lisen stod	 icke ut, utan måste införa en avledare, som blev en av syst­	 rarne, vilken flyttade in i flygeln. Fritiof gjorde flera emancipa­	 tionsförsök men slogs alltid tillbaka av övermakten; de voro för	 många och pratade tills han gick till skogs.	 Kvällarne motsåg han numera med fasa. Han hatade säng­	 kammaren och gick in i den såsom till en avrättningsplats. Han	 
	 blev skygg och gick mest för sig själv. De hade varit gifta ett år	 utan att få barn, då modren en dag tog tillfället att ensam tala	 vid sin son.	 – Skulle du inte vara glad att ha en son till exempel, sade	 hon.	 – Jo visst det, sade han.	 – Du är inte artig mot din hustru, sade modren med en så	 blid ton som möjligt.	 Då rusade han upp.	 – Vad? Vad nu? Är det något att anmärka? Kommer man	 och pockar på dagsverksskyldighet. Hm! Lisen är en helt annan	 än de trodde! Men vem angår det? Formulera anklagelsen så	 skall jag svara.	 Nej det hade modren icke lust till! Han upptäckte nu i sin	 ensamhet att inspektoren var en ung man som gärna spelade	 kort och drack. Han slog sig i sällskap med honom och fördrev	 kvällarne i dennes rum; kom sent upp till sig, så sent som	 möjligt. Hustrun låg en kväll och väntade honom.	 – Var har du varit? frågade hon skarpt och avgjort.	 – Det rör dig inte, svarade han.	 – Det är roligt att vara gift på sådana villkor, sade hon. –	 Om vi åtminstone hade ett barn.	 – Ja det är inte mitt fel, sade han.	 – Inte mitt heller, sa’ hon.	 Och nu utspann sig en träta om vems felet var, vilken räckte	 i två år.	 Lisen sökte alla utvägar. Hon koketterade för honom, men	 blev vidrig, hon retade hans stolthet, men blev endast mera	 obehaglig.	 Som ingen ville tillgripa den enklare utvägen att hänskjuta	 frågan till den sakkunnige, läkaren, så blev resultatet som	 vanligt: herrn blev löjlig och frun tragisk. En barnlös fru är	 helig, ty »Guds» bann vilar över henne av okända anledningar.	 Att »Gud» skulle nedlåta sig att lysa en man i bannet, det hade	 icke ingått i föreställningarne.	 Men herr Fritiof kände tydligt att en förbannelse vilade över	 hans tillvaro, ty den var mörk, osund. Naturen hade danat två	 kön, som under vissa förhållanden söka varandra som vänner,	 
	 men under andra förhållanden uppträda som fiender. Han	 hade råkat det andra könet som fiende, och en övermäktig	 fiende.	 En dag kom en av systrarne under det hon satt och sydde att	 liksom händelsevis fråga Fritiof vad ordet kapun betydde.	 Han svarade icke, men såg mitt igenom henne och fann att	 hon icke visste det, men troligen lyssnat och fått nyfikenheten	 väckt.	 Nu var hans liv förgiftat. Han var löjlig. Och han blev	 misstänksam. Allt vad han hörde och såg satte han i samman­	 hang med tillvitelsen. Men i ett anfall av ilska gick han och	 förförde en av tjänstflickorna med önskad påföljd. Han hade	 blivit far! Lisen blev martyr och Fritiof en usling. Det senare	 brydde han sig icke om, ty hans ära var räddad, ty det ansågs	 som en ära att vara välskapad, icke som en lycka.	 Men genom denna händelse var Lisens svartsjuka väckt,	 och, underligt nog, ett slags kärlek till mannen började vakna.	 En kärlek som blev ytterst besvärlig, ty den yttrade sig mest i	 en nervös, aldrig tröttande bevakning och efterhängsenhet,	 blandad med en moderlig välvilja som icke hade några gränser.	 Hon skulle undersöka bössan om den var laddad och hon låg	 på knä för honom och bad honom ta på sig när han ville gå ut	 o.s.v. Inomhus var hon pedantisk; städade och dammade	 dagen i ända. Anställde rengöringar i mannens rum, lät skura	 varje lördag, piskade mattor och vädrade kläder. Han hade	 numera aldrig någon ro och var aldrig säker på att få vara i	 fred i sitt rum.	 Hans arbete upptog ej någon tid, ty gården sköttes av frun­	 timmerna. Han började studera lantbruk och ville vidtaga	 förbättringar, men hindrades. När han försökte enrådigt styra,	 trakasserades han till overksamhet.	 Slutligen blev han trött. Han hade för länge sedan upphört	 att tala, emedan han alltid var säker om att bli motsagd.	 Genom brist på likatänkande umgänge och olyckskamrater	 blev hans förstånd förslöat; hans nervsystem var förstört, och	 han försummade sin yttre människa samt började supa. Nume­	 ra var han nästan aldrig hemma. Han fanns ibland full på	 gästgivaregården eller hos bönder. Han söp med vem som helst	 
	 och oupphörligt. Han kände en lindring i att få hjärnan i arbete	 genom alkoholn, och han kunde då tala. Det var svårt att säga	 om det var för att få tala vid någon, som icke sade emot, som	 han söp, eller om han söp för att supa.	 För att få pengar sålde han i smyg förmåner åt bönderna	 eller spannmål, ty kassan sköttes av fruntimmerna. Slutligen	 gjorde han inbrott, i sitt eget kassaskrin, och stal.	 Man måste numera alltid ha en andligt sinnad inspektor, ty	 den sista hade måst avskedas för fylleri. När man äntligen med	 prästens tillhjälp lyckats få utskänkningen på gästgivargården	 indragen, började herr Fritiof supa med gårdens drängar.	 Skandal följde på skandal.	 Herr Fritiof var bliven en utbildad drinkare, som fick fallan­	 desot, när han ej kom åt något starkt.	 Slutligen måste han föras till en anstalt för alkoholister, och	 där stannade han som obotlig.	 I ljusa mellanstunder när han kunde överskåda sitt liv,	 kände han ett djupt medlidande med alla unga flickor, som	 giftas bort med män som de ej älskade, och han kände det så	 mycket djupare som han erfarit hela förbannelsen av våldet på	 naturen, och han var ändock bara en man.	 Men han sökte också orsaken till sin olycka i familjen såsom	 ekonomisk institution, vilken motverkar barnets frigörelse i	 rättan tid till självständigt liv som individ. Sin hustru anklaga­	 de han aldrig, ty hon var nog så olycklig som han och offer för	 samma missförhållanden, vilka hedrades med namnet lag.			 
	 Den brottsliga naturen.	 
	 
	 
	 
	 
	 
	 
	 Kuttern gick för halv vind ut genom de sista skären, och havet	 öppnade sig i eftermiddagsbelysning.	 Doktorn letade ord för att uttrycka sin hänryckning, ty han	 var född långt upp i land och hade endast sett havet från ett	 ångbåtsdäck ett par gånger.	 Sedan löjtnanten lagt om roret och tagit kurs på Landsorts	 fyr, befallde han fram punsch och cigarrer.	 Ensamheten, tystnaden, frånvaron av föremål för ögat att	 fästa sig på stämde sinnena till meddelsamhet, och oaktat de	 båda ungdomskamraterna redan pratat i tre dygn om gammalt	 och nytt hade de oupphörligt nya samtalsämnen till hands.	 – Det måtte vara ett härligt liv att leva på havet, sade	 doktorn och lät ögat glida runt horisonten.	 – Ja på detta sättet, i gott sällskap och när man är sin egen	 herre, sade löjtnanten. Men ombord i tjänsten, Gubevare oss!	 För det första är man instängd; skeppet är en bur, tänk på det,	 och horisonten, när du vant dig att se på den, blir trång, den	 blåa randen som man drömmer något bakom när man är ung,	 den blir en grå stenmur. Tänk dig i en bur mitt på en instängd	 fängelsegård. Och så; har du en ovän ombord, då vet du att du	 lever.	 – Men det är ett friskt liv i alla fall.	 – Friskt. Det ser så ut, men tankarne bli icke friska, när	 hjärnan icke får några intryck utifrån, och att se på intet	 förslöar i längden. Men det finns andra skuggsidor i sjöman­	 nens liv, andra och alls icke friska.	 Löjtnantens ansikte blev mörkt, och han tittade förut om	 karlarne voro tillräckligt långt borta för att icke kunna lyssna.	 
	 – Kom ihåg att det är munkens och fångens avsöndrade liv	 från det andra könet.	 – Åh, ni leva vackert avsöndrade när ni kommer i land,	 inföll doktorn.	 – Men innan man kommer i land! En månad, två månader	 på sjön! I halv sysslolöshet. Tankarne ta sina egna vägar, och	 viljan går på egen hand, kryper över rättskänsla, hoppar över	 begrepp om moral, heder och allt det där. Man har sett mycket	 underliga saker på sjön.	 – Nog har jag hört, att manskapet skall vara överdådigt,	 sade doktorn.	 – Det är synd om de gifta, för, ser du, det där poemet om	 sjömannens maka som sitter sörjande vid fönstret, det är allt	 bara ett poem det. Men karlen, den gifta karlen, han går inte	 gärna på sudd när han är i land. Så nog har han roligt för sina	 pengar!	 Det vanliga är det att hustrun är tröstad långt innan mannen	 kommer hem! Men, ser du, det finns andra sidor, nattsidor	 man kallar, sådana utbrott av naturens hämnd som för oss stå	 fram såsom hemska därför att vi ej kunna förklara dem i första	 hugget, och för vilka individen anses straffbar oaktat han en­	 dast är offret.	 – Jaså ni har sådant ombord också. Man får så litet veta om	 det oaktat det är ett av de märkligaste av tidens företeelser, och	 ehuru det har funnits i alla tider.	 – Du anser det sålunda icke som ett brott, frågade löjtnanten	 med en viss iver och drog på sin cigarr.	 – Brott? Vad är brott? Det som kommer inför åklagare och	 domstol. Av naturen kan det vara ett brott, såsom i de fall där	 könet förblir oavgjort långt efter födelsen, såsom man ser av de	 annonser om ändrade namn som stundom förekomma. Natu­	 ren har nycker för sig, och kulturen hjälper till, men männi­	 skorna skulle vara så upplysta vid det här laget att de icke	 straffade lyten.	 – Jaså du säger det? Det var roligt att höra ett sansat ord	 mitt i det allmänna skränet.	 – Åh, det vet jag visst, i Frankrike har man redan i kam­	 rarne haft lagförslag om strykning av den lagparagraf som	 
	 handlar om det förmenta brottet.	 – Verkligen! Och här gå de som spetälska, brinnande upp av	 en evigt tärande oro att bli misstänkta eller upptäckta. Jag skall	 tala om ett fall som jag sett med egna ögon, så får du döma	 sedan om det är last, depravation eller helt enkelt en företeelse,	 vars grunder vi icke känna.	 – Det är mig likgiltigt vad man vill kalla det; en yrkessjuk­	 dom hos munkar och sjömän; fenomenet är lika intressant som	 när naturen gör mänskofoster med kalvhuven eller tre armar.	 – Litet märkvärdigare är det väl ändå, helst när det uppträ­	 der såsom ett psykiskt, åtföljt av alla de symptomer som följa	 ett oskyldigt älskogssvärmeri mellan man och kvinna.	 – Oskyldigt? Hm!	 – Jaa, du, oskyldigt, tog löjtnanten i. Jag vet att ett sådant	 förhållande kan vara oskyldigt.	 – Jaja! Till en tid. Du får inte, och hon törs inte! Det där	 känner vi! Men gå på du med din historia.	 De smuttade på punschen och tände nya cigarrer.	 – Vet du vad chefen på en fregatt är? började löjtnanten och	 lade rorkulten i hackbrädet. Det är en porslinsgud. Han finns	 där, men han visar sig inte. Han är icke högste befälet, ty det är	 sekonden, utan han är över det högsta befälet. Sjöfolk bruka	 kalla skepparn »gubben», alldeles som bönderna tala om åskan	 och säga »gofar». Sekonden är »gubben» på ett krigsfartyg; på	 chefen finns icke något namn. Han sitter inlåst i sin salong,	 talar icke vid någon utom vid sekonden; äter ensam utom en	 dag i veckan då han bjuder befälet till sitt bord och en annan	 dag då han mottager bjudning av befälet. Han tillrättavisar	 aldrig, belönar aldrig; kommenderar aldrig. Vad han gör vet	 endast sekonden. Kommer han ut på däck, så går han aldrig	 för om mesan.	 Skeppet är det fullkomligaste av alla samhällen, och står i sin	 organisation ett tusen år efter sin tid! Det skulle vara ofullkom­	 ligt om där funnos kvinnor.	 Nåväl! Jag gjorde min första resa som kadett på fregatten	 Thor.	 Livet var icke sådant som skolyngligen drömt när han med	 avund såg sjökadettens koketta jacka och stickert. Det var	 
	 något helt annat; något mycket rått och mycket fult; framför	 allt mycket opoetiskt.	 En dag hade jag vakten och stod vid ratten, en mycket	 ansvarsfull post; jag stirrade förut genom tåg och tackel över	 manskapet på däck, försökande att hålla tankarne odistrahera­	 de, endast fästade på kursen. Men dels orolig av det viktiga	 bestyret, då jag hade hela skutans befolkning i min hand, dels	 nervös av en obestämd känsla att någon hade ögonen fästade	 på mig, glömde jag mig. Taljan gnisslade, bogsprötet girade	 och det började smått leva i jagarn, då flaggskepparen som stod	 vid min sida ropade:	 – Håll an där!	 Och jag kände ratten göra en våldsam rörelse ur mina	 händer på samma gång jag fick en knuff fram åt däcket.	 Jag tumlade undan som en kastad vante och stod till min	 stora häpnad rätt framför tårna på ingen mindre än chefen. Jag	 såg upp i ett gulgrått ansikte liknande en rik grosshandlares.	 Munnen var skuren vasst och var infattad i ett par sneda drag	 vilka gåvo ett elakt uttryck som dock mildrades av ett par ljusa	 polisonger. Han såg ut som om han velat kasta mig i sjön, men	 han teg. Han såg ut som om han undrade huruvida han kunde	 tillåta sig att tilltala ett sådant kryp som jag var.	 Slutligen veknade de stränga dragen, och han såg på mig	 som på ett litet barn.	 – Vad heter du, kadett? frågade han.	 Jag sade mitt namn.	 – Och din far är?	 – Död, svarade jag. Men han var överstlöjtnant i mekaniska	 kåren.	 – Så! Jag kände din far, jag; vi voro ungdomsvänner, och jag	 värderade honom mycket. Gå tillbaka på din post och håll	 tankarne tillsammans.	 Jag gick åter till ratten och gjorde mitt yttersta för att vara	 uppmärksam. Men chefen gick fram och tillbaka, och jag kände	 huru han såg på mig.	 När vakten var slut och jag kom ner i kadettmässen omringa­	 des jag av kamraterna och tillspordes om vad chefen sagt.	 När de fingo höra att han känt min far sågo de yngre upp till	 
	 mig med en viss aktning, men de äldre sågo illistiga ut, jag	 kunde då icke förstå varför.	 Några dagar senare sutto vi, några kamrater och jag på	 halvdäck och splitsade tåg. Vi pratade hit och dit, men jag,	 som alltid varit av ett mycket nervöst temperament, känslig	 som en kompassnål, erfor en viss oro såsom om någon fixerade	 mig. Jag vände mig om flere gånger för att se efter vilkens ögon	 kunde följa mig så envist och så energiskt. Slutligen stannade	 mina blickar på ett litet runt fönster på chefens yttre kajuta,	 och jag såg endast de två sneda vecken omkring hans mun;	 ögonen hade hunnit gömma sig bakom gardinen. Detta oroade	 mig utan att jag kunde säga varför.	 Två dagar senare erhöll jag om aftonen kallelse att infinna	 mig i chefens salong. Det var ett elegant möblerat rum, med	 bokhyllor, tavlor, fotografier och orgelharmonium. Inne hos	 chefen satt sekonden. Han höll sin mössa i handen och såg	 förlägen ut.	 – Kommendörkapten, började chefen med en onaturligt le­	 dig ton; denne unge man är son till min avlidne barndomsvän	 som vid ett tillfälle i livet gjort mig en ovärderlig tjänst. Jag	 känner mig stå i skuld hos den ädle mannen, och jag vill ta	 hand om denne gosse. Jag vill leda hans uppfostran så länge	 han är ombord med mig. – Vill du bli min discipel? tillade han,	 vändande sig till mig.	 Krossad av en så stor fördel som erbjöds mig av min avlidne	 fars vän kunde jag endast framhacka några obegripliga ord av	 tacksamhet.	 Han bjöd mig därefter sitta, och sekonden fick en vink att	 audiensen var slut.	 Vi voro ensamma. Jag vet inte vad det var i hans sätt som	 gjorde mig rädd. Det var icke chefen, avgudabilden, utan det	 var någon annan. Hans sätt var generat och hans tal besvärat.	 Till en början mötte han icke mina blickar.	 – Är du anlagd för matematik min gosse? började han.	 – Icke ovanligt, svarade jag.	 – Du kan lösa andra gradens ekvationer?	 – Ja det kan jag ganska väl.	 – Nå då ska vi gå till logaritmerna. Ser du (sade han) en	 
	 sjöman utan logaritmer, det är ett fartyg utan kompass.	 Han steg upp och tog ner logaritmtabellerna. Sköt fram en	 stol till bordet och tog fram penna och papper.	 Efter att en stund ha talat hit och dit om karakteristikan och	 mantissan, vilka han, som jag sedan insåg, blandade ihop, lade	 han bort pennan.	 – Nå, avbröt han, hur finner du dig ombord?	 – Bra, herr amiral, svarade jag.	 – Och kamraterna?	 – Dem talar man inte om, undföll det mig, innan jag hann	 inse vilken tillrättavisning svaret innebar.	 – Det är bra svarat min gosse, sade han och såg på mig med	 en sådan där min som äldre personer visa yngre, då de tillåta	 dem en frihet.	 – Vill du ha ett glas punsch? frågade han, det är fuktigt	 härinne.	 Att svara nej var icke möjligt efter som jag icke var nykterist.	 Men i detsamma överföll mig en rädsla: tänk om någon kom in	 och såg chefen dricka med en kadett! Situationen var pinsam.	 Har du känt någongång hur man skäms och är brydd på en	 annans vägnar! Jag var rädd på hans!	 Han öppnade en klaff och tog fram glas och en karaffin, som	 han bar in i sin hytt.	 – Stig på, sade han.	 Min oro steg ännu mer; hela situationen var så falsk, och	 avguden föll, föll ohjälpligt.	 Inkomna, satte han sig mitt emot mig och såg på mig, som	 jätten innan han skulle äta upp Tummeliten.	 – Du är en bra gosse, sade han i det han (dock utan att	 klinga!) drack ur sitt glas, och du har ett yttre som skall	 rekommendera dig på din bana. Vet du att du ser bra ut?	 Jag rodnade, kände jag, och visste inte vart han ville komma.	 Jag såg endast i hans ansikte ett nytt sällsamt uttryck, och hans	 ögon fladdrade som gaslågor.	 – Har du haft några kärleksäventyr ännu? frågade han ånyo,	 och ögonen började glöda.	 Jag visste inte vad jag skulle svara, ty jag hade respekt för	 min fars vän.	 
	 Han steg upp och började gå fram och åter.	 – Du skulle varit min son, du, sade han slutligen, det skulle	 du!	 Han var icke gift, jag visste det, och jag förstod ungefär detta	 utbrott av den gamle ungkarlens ensamhetskänsla.	 Nu blåstes det till skaffning, och jag måste gå.	 – I morgon kväll vid samma tid, sade han!	 Och jag gjorde honnör och gick.	 Mina aftonlektioner fortforo en tid bortåt. Hans sätt blev allt	 intimare. Stundom besvärade det mig obeskrivligt. Kom jag	 avsiktligt för sent, såg han bedrövad ut.	 – Du ledsnar på mig, sade han. Jag är gammal och tråkig.	 Och då intogs jag av medlidande med den stackars enslingen	 vars höga ställning förbjöd honom söka umgänge.	 Vi anlöpte slutligen Havanna, och jag fick permission att gå i	 land, men måste lova chefen att ej gå med kamraterna på några	 dåliga ställen. Han tog formligen mitt löfte. När jag kom	 ombord igen, frågade han mig om jag varit hos flickor. Jag	 svarade nej, som sanningen var.	 – Det är rätt min gosse, sade han. Akta dig för kvinnorna!	 Akta dig!	 Och så seglade vi igen.	 En afton, jag glömmer den aldrig, det var på höjden av	 Madeira, luften var het som i ett växthus, och vi gingo i bara	 skjortor och byxor, och stiltjen hade stått i fyra dagar.	 Jag kom in vid åttatiden i chefens hytt fullt klädd. Han var	 mycket upprörd. Kunde knappt tala.	 – Det är en förfärlig värme, suckade han, tag av dig spensen.	 Ja det hade jag ingenting emot, ehuru det stred i högsta grad	 mot reglemente och god sed.	 Han satte sig bredvid mig, halvt bakom. Jag kände hans heta	 andedräkt i min nacke och erfor en ängslan och en beklämning	 som jag ej kan beskriva.	 Vi höllo på med trigonometri och jag satt lutad över pap­	 peret. Huvudet blev tungt och för att väcka mig, rätade jag upp	 bålen och kastade huvudet bakut. I detsamma föllo mina	 blickar på spegeln mitt emot. Det jag då såg, ingav mig en	 sådan fasa som om jag plötsligen sett naturen vända ut och in	 
	 på sig och visa sig avig. Såsom om solen blivit blå och himlen	 gul, träden röda eller månen skjuta blixtar. Hans ansikte låg	 över min axel och hans ögon letade under uppslagen på min	 skjorta. Jag skrek, tror jag, och ville springa upp, men fasthölls	 av ett par armar och kände en kyss på mina läppar, en kyss	 som av en tjurs vassa tunga, och det flåsade över mitt ansikte	 som om en säl hade slickat mig.	 När jag kom ut på däck, måste jag hålla mig i bastingeringen	 för att inte falla, ty mina ben darrade. Livet, naturen, allt låg	 svart för mig. Det var en uppenbarelse av det stygga, en skymt	 av det onda.	 – Och därmed var bekantskapen slut! sade doktorn kallt och	 drack ur sitt glas.	 – Nej inte fullständigt. Vet du vad han sedan gjorde? Han	 skrev brev till mig. Jag läste bara ett! Det var ett kärleksbrev.	 Han älskade mig!	 – Som Sokrates älskade Alkibiades! Tror du att du gjort	 någon upptäckt! Och tror du att det bara är avstängning eller	 överkultur som framkallar dessa fenomen. De förekomma även	 hos vilda folkslag, ja hos djur. Det förefaller mig som om man	 borde blunda för sådana naturens nycker och åtminstone icke	 bestraffa den oskyldige, såsom jag nyss sade. Vill du ha en	 historia i samma genre av mig så skall du få.	 – Ja, men låt oss få ta en smörgås först; jag ser det är dukat	 därinne.	 Han ropade åt en av gastarne att ta roret, och så gingo de in i	 salongen.	 De försökte på ett annat samtalsämne, men hur det var	 återkommo de alltid till det första.	 – Minns du när du gick i skolan, tog doktorn upp, huru du	 hade vänskapsförbindelser med jämnåriga. Ni gingo alltid till­	 sammans från läroverket, sökte alltid varandra på lediga	 stunder, delade meningar och kassa. Ja du kunde till och med	 vara svartsjuk på din vän om du såg honom försumma dig för	 andra. Inte sant?	 – Jo, men det var vänskap!	 – Ja det var det! Men så börjar ju kärleken också mellan de	 motsatta könen. Det skall gå långt om innan någondera tillåter	 
	 sig eller ens känner behov av en kroppslig beröring i en kyss	 eller en smekning. Hos flickor däremot yttrar sig denna vän­	 skap i famntag och kyssar. Det är alldeles oskyldigt, inte frågan	 om det, men symptomen likna bra mycket vad man kallar	 kärlek. Det är lika oskyldigt som den känsla vilken driver	 föräldrar att taga sina barn i famnen och kyssa dem. Kan du	 säga vad som är rent och orent, kroppsligt eller andligt? Det är	 svårt, ty föräldrarnes kärlek till barnen erfar ett oemotståndligt	 behov att yttra sig i kroppsligt vidrörande och är ändock över	 all misstanke om sinnlig grund. Men låt en fattig familj bo	 tillsammans i ett rum, far och döttrar sova tillsammans, flickor­	 na växa upp, och det kan hända att känslorna ändra natur. Det	 är de yttre omständigheterna som därvid verka, likasom man	 också endast träffar fall av bestialitet hos herdar och kavalleris­	 ter. Säg icke att det är något nytt, onaturligt element som	 uppträder, det är samma natur, men som i brist på tillgång tar	 sig andra utvägar, likasom kroppens vävnader öppna sig för en	 fistelgång, när utförsvägarne stängas av en sjukdom.	 Så där, nu skall du få min historia.	 Han var liten och obetydlig och förbisågs tidigt av flickorna	 som inte funno honom lova något varken som älskare eller	 beskyddare. Detta ingav honom misstro mot sig själv och ovilja	 mot det andra könet. Sedan när han blev äldre och gick till	 flickor så märkte han, vad vi andra funno helt naturligt, att de	 togo betalt. Detta chockerade honom. Varför skulle bara den	 ena ha betalt och inte den andra, när de bestodo nöjet båda	 två. Därpå sökte han en liten förbindelse med en sömmerska.	 Hon tyckte om honom, och hon tog inte betalt. Men hon	 började snart att oroas av underliga drömmar, som oroade	 honom också. Ena gången drömde hon att han bjöd henne på	 teatern, andra gången att han skänkte henne ett par handskar,	 tredje gången att han betalte hennes hyra. Min vän var icke	 stark i att tyda drömmar, därför att han var fattig, och flickan	 blev icke sanndrömmad. Vännen tyckte, att han betalt alla	 supéer och hon ingen, men det sa han nu inte. Emellertid	 ledsnade hon på att leva drömliv och skänkte snart sin kärlek åt	 en kontorist, som hade råd att uppfylla hennes drömmar.	 Vännen blev mycket bitter mot kvinnorna, som voro sådana	 
	 materialister och icke kunde älska för kärleks skull. Längre	 fram blev han kär. När det blev fråga om giftas, gick han till	 fadern, som naturligtvis frågade om han hade pengar. »Jaså,	 man skall betala här också», tänkte han. Betala bara, hela	 vägen efter. Men han var kär, och han beslöt sig för handeln.	 Han var lärare i gymnastik och simning. Nu börjar du på att	 förstå. Han gifte sig. Upptäckte efter första barnet, att hustrun	 hade anlag för »högre uppgifter» och att hon icke ville ha flera	 barn. Storm och oväder! Och så halvlugnt. Ibland tyckte han	 det var hårt att behöva betala för ingenting, men det var för	 sent att hjälpa. Det pågick i femton år det där celibatet, och	 hustrun högg bra ifrån sig för att göra sin ställning klar. »Jag är	 ditt barns mor, och i den egenskapen är jag i huset.» Men se	 hon var inte sitt barns mor, för hon gjorde bibelmöten och hade	 andra högre syften att hindra upplysningen, men hon glömde	 att hon var hans maka. Nå! Efter femton år blev det en skräll i	 simskolan. Vännen hade utsatt sig för vad Darwin skulle kallat	 en generationsväxling. Analysen av de femton årens celibatliv	 kan du göra en rysk roman av; jag orkar inte med det! Resulta­	 tet blev ett hemligt polisförhör. Frikännelse och – ett nytt barn i	 äktenskapet. Och därmed var saken hjälpt. Där har du två	 faktorer som samverkade: yrkessjukdom eller det erbjudna till­	 fället och bristande tillgång å andra sidan.	 – Ja, men det fanns en tredje faktor också, inföll löjtnanten.	 – Vilken då?	 – Hans bristande tillgångar som ung.	 – Då kan du ta en fjärde med!	 – Vilken då?	 – Den höga arbetslönen.	 – Nej nu gå vi på däck, sade löjtnanten, det här börjar bli	 ruskigt, när man fördjupar sig.	 – Ja, det gör det, men allt på sin tid. Vet du av att akade­	 mien i Dijon i fjor hade utsatt ett pris av 10.000 francs för den	 som nöjaktigt besvarar frågan: varför man icke får skriva så	 som man talar.	 – Nå vem vann det?	 – Det var en beskällare i Växjö. Han fann orsaken ligga däri	 att, om han skulle skriva som han talade, så skulle han komma	 
	 på Långholmen.	 – Så tokig du är!	 – Nej si månan är oppe? utbrast doktorn, när de kommo på	 däck.	 – Säger du månan du, vet du inte att månen är masku­	 linum?	 – Ja i Stockholm ja, men i Grekland är hon femininum!	 – Nå ja grekerna höllo ju aldrig reda på könen. Vet du	 varför det då?	 – Det låg väl i deras religiösa övertygelse. Zeus tyckte ju om	 Ganymedes! Och det var ett stort och bildat folk, som respek­	 terade den religiösa övertygelsen!			 
	 Mot betalning.	 
	 
	 
	 
	 
	 
	 
	 Hennes fader var general, och modren dog tidigt ifrån henne.	 Sedan dess var huset mest besökt av herrar. Och fadren upp­	 fostrade henne själv.	 Hon fick rida ut med honom, bese manövrer, gymnastikupp­	 visningar, mönstringar.	 Som fadern hade den högsta rangen bland alla som kom	 inom hans umgängeskrets, visade de alla honom den vördnad	 som jämlikar aldrig visa varandra. Och som hon var generalens	 dotter tillföll henne samma hedersbevisning som fadren. Hon	 hade generals rang, och hon kände det.	 I tamburen satt alltid en ordonnans som reste sig med ett	 förfärligt skrammel varje gång hon gick ut och in. Vid baler	 uppbjöds hon alltid av en major; en kapten ansåg hon vara en	 lägre grad av människa, och löjtnanterna voro ett slags vanar­	 tiga pojkar.	 Därigenom vandes hon se människorna efter rangrullan;	 civila personer voro fiskar; tarvligt klädda personer sluskar, och	 fattigt folk pack.	 Men över denna rangskala stodo damerna. Fadern, som	 hade alla män under sig och hälsades med hedersbetygelser när	 han visade sig, underlät dock aldrig att stiga upp för en dam,	 ung eller gammal, kyssa hand på mera bekanta och sprang små	 ärenden åt den första skönhet han råkade.	 Därigenom fick hon tidigt höga tankar om kvinnokönets	 överlägsenhet och kom att anse manfolk som lägre företeelser.	 När hon red ut hade hon alltid en ridknekt efter sig. När hon	 behagade stanna för att se på landskapet, stannade han. Han	 var som en skugga efter henne. Men hur han såg ut, om han	 var ung eller gammal, det visste hon inte. Om någon frågat av	 
	 vad kön han var, skulle hon ej kunnat säga det, ty det hade hon	 aldrig tänkt på, att skuggan kunde ha något kön, och när hon	 satt i sadeln och steg med den lilla stöveln på hans hand, var	 det för henne som att stiga på vad som helst, och om hon då	 lyfte klänningen något högt var det som om ingen varit närva­	 rande.	 Dessa infödda rangföreställningar genomträngde hela hen­	 nes liv. Hon kunde aldrig bli förtrogen med majorens eller	 kaptenens döttrar, ty deras fäder stodo under hennes far.	 På en bal hade en underlöjtnant vågat bjuda upp henne. För	 att straffa hans förmätenhet, svarade hon icke, när han mellan	 danserna ville konversera. När hon sedan fick veta, att det var	 en av prinsarne blev hon otröstlig. Hon som visste skillnaden	 på regiments-officerare och subalterner, som kunde alla ordnar	 och titlar, hon kände icke igen en prins. Det var för mycket.	 Hon var skön, men stoltheten gav hennes drag en stelhet som	 avskrämde varje tillbedjare. Att gifta sig hade hon aldrig tänkt	 på. De unga voro icke nog kvalificerade, och de gamle som	 hade rangen, voro för gamla. Om hon skulle ha gift sig med en	 kapten skulle hon vid bordet ha suttit efter alla majorernas	 fruar, hon generalens dotter. Det vore ju en degradering. För	 övrigt ville hon alls icke bli ett bihang eller en salongsprydnad	 åt en man. Hon var van att befalla och bli lydd, hon kunde	 aldrig lyda någon. Det fria manliga livet bland män hade dess­	 utom givit henne en avgjord motvilja mot kvinnliga sysselsätt­	 ningar.	 Sent vaknade hennes könsliv. Tillhörande en gammal ätt	 som på fädernet misshushållat med sin kraft på själlösa militä­	 ra sysselsättningar, nattvak, frosseri och dryckenskap, och som	 på mödernet undertryckt fruktsamheten för att hindra hem­	 mansklyvning, syntes naturen hava tvekat i sista stunden vid	 bestämmandet av hennes kön, eller kanske icke ägande nog	 kraft att besluta sig för rasens fortsättande. Hennes figur sak­	 nade en bestämd kvinnlig prägel sådan en sund natur alstrar	 den för sina ändamål, och hon gjorde intet för att med konst	 avhjälpa bristerna.	 Hennes få kvinnliga kamrater funno henne kall, likgiltig för	 allt som rörde förhållandet mellan könen. Själv yttrade hon	 
	 missaktning för sådant, ansåg det osnyggt och kunde aldrig	 fatta huru en kvinna kunde vilja lämna sig åt en man.	 Naturen var oren för henne och dygd bestod i rent linne,	 stärkta kjolar och strumpor utan stopp. Att vara fattig, smutsig	 och lastbar var för henne detsamma.	 Om somrarne bodde hon med fadren på lantegendomen.	 Hon älskade icke landet. Ute i naturen blev hon liten; skogen	 var henne hemsk, sjön väckte rysningar, ängens höga gräs	 dolde faror. Bönderna voro ett slags illistiga, elaka djur, och	 osnygga. Dessutom hade de många barn, och gossar och flickor	 voro lastbara. Vid stora fester, såsom midsommarsdagen och	 generalens födelsedag, kallades de likväl upp på herrgården att	 tjänstgöra som kören i Operan, anställa hurrarop och dansa,	 såsom figurer i tavlan.	 
	 
	 
	 
	 Det var nu vår igen. Helène hade ridit ut ensam på sitt ras-sto	 och kommit långt ut på vägarne. Hon blev trött och satt av;	 band stoet vid en björk utmed gärdesgården nära intill en hage.	 Därpå gick hon att plocka några orkidéer vid dikeskanten.	 Luften var varm, och det ångade av björkarne och gräsval­	 larne. Grodorna plumsade i dikesvattnet.	 Plötsligen gnäggade stoet, och Helène såg det smärta djuret	 sträcka halsen över gärdesgården och med spärrade näsborrar	 supa in luften.	 – Alice, ropade hon, stilla min flicka!	 Och så fortsatte hon att sätta ihop sin bukett av dessa blyga	 blommor som så omsorgsfullt dölja sina hemligheter bakom de	 täckaste, nättaste gardiner som likna tryckt kattun.	 Men så gnäggade stoet igen. Bort ifrån hagen mellan hassel­	 buskarne svarade en annan gnäggning, men starkare, djupare.	 Den vattensjuka hagmarken dånade, stenarne rasslade under	 väldiga hovslag, och fram travade en svart hingst. Huvudet var	 starkt, halsen spänd och musklerna lågo i valkar under den	 skinande huden. Ögonen lyste när han fick syn på stoet. Han	 
	 stannade först och sträckte halsen som om han gäspat; drog	 upp överläppen och visade tänderna. Därpå föll han i galopp	 på gräsvallen och närmade sig gärdesgården.	 Helène tog klänningen i handen och sprang fram för att fatta	 stången, men stoet hade slitit sig och satte nu över gärdesgår­	 den. Därpå började frieriet.	 Helène stod utanför och lockade, men det vilda djuret hörde	 ej mer. Därinne gick volten i rasande fart, och situationen	 började bli ömtålig. Hingsten frustade vitt skum vilket stod	 som rök ur näsborrarne.	 Helène ville fly, ty scenen ingav henne fasa. Hon hade aldrig	 sett naturmakternas raseri i levande kroppar, och hon kände	 sig upprörd till det yttersta av detta obeslöjade utbrott.	 Hon tänkte springa ditin och taga sitt sto, men hon vågade ej	 för den vildsinta hingsten. Hon ville skynda därifrån och kalla	 hjälp, men det vore ju att skaffa vittnen. Hem kunde hon ej gå,	 ty det var för långt. Hon vände ryggen åt uppträdet och beslöt	 att vänta.	 Då hördes hästtrav på landsvägen. En vagn rullade fram.	 Helène kunde icke fly, och hon blygdes att stanna. Nu var	 det för sent, ty kaleschen hade saktat och stod stilla straxt	 framför henne.	 – Ja, men det är grant, sade den ena damen som satt i	 vagnen, och tagit upp sin guldlornjett för att bese naturskåde­	 spelet, som nu var i full gång.	 – Men varför stanna vi i Herrans namn, skrek den andra	 damen. Kör då!	 – Är det inte vackert! svarade den äldre damen.	 Kusken smålog i sitt stora skägg och satte hästarne i gång.	 – Så sjåpig du är, min kära Amelie, hördes den förra rösten.	 För mig är det som att se ett åskväder eller en brottsjö vid ....	 Mera hörde icke Helène som var alldeles tillintetgjord av	 harm, blygsel, fasa.	 Det kom en bonddräng framåt vägen. Helène skyndade emot	 honom för att hindra honom att se och på samma gång få hans	 hjälp. Men han var redan för långt framme.	 – Åh, jag tror det är mjölnarns Svarten, som ä sta, sade han	 med allvarsam min. Då blir det bäst att vänta te de ä över, för	 
	 den ä inte go att tas med. Om fröken går hem, så ska jag le	 märra efter.	 Och glad att vara ifrån saken skyndade Helène därifrån.	 När hon kom hem var hon sjuk.	 Stoet ville hon aldrig se mer. Det var orent.	 Denna obetydliga händelse fick ett större inflytande på He­	 lènes själsriktning än som var att vänta. Det brutala utbrottet	 av en naturdrift, vars ohöljda framställning av en människa	 straffas med fängelse, förföljde henne som minnet av en avrätt­	 ning. Det störde hennes tankar om dagen och drömmar om	 natten. Det ökade hennes fasa för naturen, och hon bröt med	 sitt förra amasonliv. Stängde sig inne och började läsa.	 Det fanns ett bibliotek på herrgården. Men olyckan ville att	 dess tillväxt slutat med Generalens far. Alla böcker voro sålun­	 da en mansålder för gamla, och Helène fick förlegade ideal. Det	 var Corinne av Mme Staël som först föll henne i händerna.	 Hon fann den stupad på en hylla såsom om den vore avlagd till	 begagnande, och det var den. Bunden i grönt och guld, impe­	 rialstil, med nött snitt och fulltecknad med anmärkningar och	 förstrykningar gjorda av den avlidna modren, blev den som ett	 andligt umgänge med den döda, vilkens bekantskap nu åter­	 knöts av den vuxna flickan. Det var en hel själshistoria med	 blyerts. Missnöje med livets prosa, naturens råhet, eldade fan­	 tasien att bygga en drömvärld där själarne levde utan kroppar.	 Denna värld var aristokratisk, ty det fordrades ekonomiskt	 oberoende för att endast kunna skänka tankar åt själen. Den	 var de rikes evangelium, denna hjärninflammation som kallas	 romantismen och som blev löjlig i sin ynkedom när den trängde	 ner till underklassen.	 Av Corinne gjorde Helène nu ett ideal: skaldinnan, som tog	 ingivelser ovanifrån, som likt medeltidens nunna avlade kysk­	 hetslöftet för att leva renliv, och som naturligtvis beundrad av	 en lysande mängd höjde sig över de små vardagsdödlige. Det	 var ingenting annat än Generalsidealet överflyttat. Honnör,	 gevärsrop, främsta platsen. Att Mme Staël själv överlevde	 Corinneidealet och först i befattning med verkligheten blev av	 betydelse, det fick aldrig Helène för sig.	 Avbrytande all sysselsättning med yttre världen, drog hon	 
	 sig inom sig själv och grubblade över sitt jag. Arvet hon tog av	 modren i de postuma noterna började gro. Hon identifierade	 sig med Corinne och med modren och hon satte bort mycken	 tid på funderingar över sin kallelse. Att hon var kallad till att	 leva för släktet, att hon hade en skyldighet att befordra groning	 och växt av de frön naturen nedlagt i hennes kropp, det slog	 hon ifrån sig. Att upplysa släktet om vad Madame Staëls	 Corinne hade tänkt för femtio år sen, det var hennes kallelse,	 men hon inbillade sig nu att det var hennes egna tankar som	 trängdes och ville ut.	 Hon började skriva. En dag försökte hon på vers. Det lycka­	 des. Raderna blevo lika långa och sluten rimmade. Då gick det	 upp ett ljus för henne: hon var född till skaldinna. Återstod	 bara tankarne, och dem hade hon färdiga i Corinne. Och så	 uppkommo en mängd poem. Men nu skulle världen också ha	 del av dem, och det kunde endast ske genom tryckpressen. Hon	 sände en dag in ett stycke kallat Sapfo till Illustrerad tidning	 och signerat Corinne. Med klappande hjärta bar hon det till	 posten, och när hon lade det in i lådan gjorde hon en tyst bön	 till »Gud». De fjorton dagar som sedan följde voro förfärliga.	 Hon åt icke, sov knappast och undvek sällskap. Första lördagen	 när tidningen kom, darrade hon som under ett frossanfall, och	 föll därpå tillsammans när hon varken såg sitt poem tryckt eller	 fann ett ord i »Brevlådan». Lördagen därpå då hon var säker	 om ett svar åtminstone, tog hon tidningen oöppnad med sig ut i	 skogen. Där, längst in i ett snår, smög hon fram bladet och	 tittande sig omkring åt alla håll att ingen skulle stå på lur,	 vecklade hon upp tidningen och lät ögat glida över spalterna.	 Där stod ett enda poem som hette Bellmansdagen. Men så gick	 hon ner till Brevlådan. Vid första blicken hon fästade på de	 små raderna, for tidningen samman, hopknycklad mellan hen­	 nes fingrar, och hon gnuggade den till en boll som hon kastade	 in i en buske. Därpå stannade hon och såg oavlåtligt på den	 vita fläcken som papperet gjorde inne i busken. Skymfen hade	 varit den första hon mottagit i sitt liv. Hon var också alldeles	 kastad ur sadeln. Han, en okänd tidningsskrivare, hade vågat	 det ingen annan, han hade sagt henne en oartighet. Hon hade	 lämnat sina förskansningar och givit sig ut på ett fält där	 
	 rangrullan föga betydde, där segern tillkom den naturmakt som	 kallas talangen, och för vilken själva den obefogade makten	 böjde sig, när den ej kunde förnekas längre. Men den okände	 hade också sårat henne som kvinna. Så här hade han tillåtit sig	 skriva: » Corinne av 1807 skulle ha lagat mat och vaggat barn,	 om hon levat efter 1870. Men ni är inte någon Corinne!»	 Där hade hon för första gången den fienden, arvfienden,	 mannen. Laga mat, och vagga! Jo det skulle han få se!	 Helène vände om hem. Hon var krossad i hela kroppen, och	 musklerna lydde knappt de slappa nerverna. Men när hon gått	 ett stycke vände hon om helt plötsligt. Ty tänk om någon	 hittade tidningen! Då vore hon röjd. Hon gick tillbaka, tog ett	 spö, drog fram bladet ur buskarne, och slätade ut det. Därpå	 lyftade hon upp en mosstorva, gömde bladet därunder och	 rullade en sten över. Det var en förhoppning som begrovs, men	 ett bevis också. På brottslighet? Ja så kändes det! Som om hon	 gjort något orätt. Som om hon blottat sig inför det andra könet!	 Efter den dagen började hon en ny strid med sig själv.	 Äregirigheten och fruktan för offentligheten kämpade, och fruk­	 terna blevo inga.	 
	 
	 
	 
	 Om hösten dog fadern. Som han begagnat kortspel om nät­	 terna och haft otur lämnade han skuld efter sig. Men som han	 var general så gjorde det ingenting. Helène behövde icke ställa	 sig i cigarrbutik utan upptogs av en hittills osynlig tant.	 Men med fadrens frånfälle inträdde en omstörtande föränd­	 ring i hennes liv. Alla gevärsrop upphörde av sig själva; regi­	 mentsofficerarne började nicka farbroderligt, och löjtnanterna	 vågade sig fram och bjuda upp på balerna. Nu märkte hon	 själv att hela hennes höghet icke legat i hennes personliga	 värde, utan att den var lånad. Hon kände sig degraderad och	 fattade en livlig sympati för alla subalterner, ja hon kände ett	 slags hat växa mot alla som njöto av den rang hon förr inne­	 
	 haft. Därmed växte också behovet av att vinna ett personligt	 erkännande, en rang som övergick all, fastän den icke stod i	 rangrullan.	 Hon ville utmärka sig, tränga igenom, och, varför icke härs­	 ka. Hon hade en talang som hon vågat öva, ehuru den ännu	 icke höjt sig och henne över medelmåttan; hon spelade piano.	 Nu började hon studera harmoni och talade om G-mollsonaten	 och Fissdursymfonien såsom om hon skrivit dem själv. Och	 därmed började hon beskydda tonkonstnärer.	 Ett halvt år efter fadrens död blev hon erbjuden plats som	 hovfröken. Och hon antog. Därmed återkom nu trumvirvlar	 och gevärsrop och Helène började förlora sina sympatier för	 subalterner. Men sinnet är ostadigt som lyckan, och Helène	 fick med nya erfarenheter nya meningar.	 Hon upptäckte nämligen en dag och mycket snart att hon	 var tjänare. Hertiginnan och hon sutto i Logården. Hertigin­	 nan virkade:	 – Jag tycker att de här blåstrumporna äro dumma, sade	 hertiginnan.	 Helène blev askgrå i ansiktet och fixerade sin härskarinna.	 Därpå svarade hon:	 – Det tycker inte jag.	 – Jag har inte begärt att få veta vad ni tycker, svarade	 hertiginnan och lät nystanet rulla framåt sandgången.	 Helène darrade i benen, såg framtid och utkomst susa förbi i	 ett enda drag. Därpå gick hon efter nystanet. Det knakade i	 klänningslivet när hon böjde sig ner, och hon var blossande röd	 när hon lämnade nystanet ifrån sig, utan att bli tackad.	 – Är ni ond? frågade hertiginnan och såg på offret med en	 impertinent min.	 – Nej, Ers kunglig höghet, ljög Helène.	 – Man har sagt att ni är blåstrumpa, fortfor hertiginnan. Är	 det sant det?	 Helène kände sig avklädd och svarade ingenting.	 Nystanet föll igen. Helène låtsades icke se och bet sig i	 läppen för att återhålla harmens gråt.	 – Var god och räck mig mitt nystan, sade hertiginnan.	 Helène rätade på sig, såg despoten in i ögat och sade:	 
	 – Nej, det vill jag inte.	 Och därmed gick hon. Sanden gnisslade under kängan, och	 släpet drog upp små moln av damm. Hon halvsprang opp för	 trappan och försvann in i valvet.	 Därmed var hovbanan slut. Men det satt en tagg kvar,	 Helène fick nu känna vad det vill säga att vara i onåd, och än	 tydligare fick hon klart vad det var att gå ifrån sin plats.	 Samhället tycker inte om att man byter om plats, och ingen	 kunde förstå hur hon av egen vilja lämnat solskenet på hovet.	 Hon var »bortkörd» naturligtvis. Det är termen. Bortkörd! Det	 var den största förödmjukelse hon hade lidit, det var en skymf.	 Hon kände sig som en deklasserad och såg huru släktingar	 drogo sig för henne, som om de fruktat att hennes onåd skulle	 smitta dem. Hon såg väninnor på societeten bli svala och	 inskränka hälsningarne till minimum, men å andra sidan mot­	 togs hon med en rörande förtrolighet av alla dem från medel­	 klassen som nu sågo henne närma sig dem från fallhöjden.	 Deras vänlighet stack henne först mer än de andras köld, men	 så tog hon sitt parti och finnande bättre vara den första där än	 den sista däroppe, kastade hon sig över åt en societet av civila	 ämbetsmän och akademiska lärare där hon mottogs med öppna	 armar. Med den vidskepliga vördnad för slottet som vidlåder	 medelklassen blev hon genast hyllad. Hon blev general själv,	 och skyndade att ordna en trupp åt sig. En trupp av unga lärda	 togo genast sold, och hon började anordna föreläsningar för	 kvinnor. Allt gammalt akademiskt skräp plockades opp, dam­	 mades av och minuterades ut som nytt. Plato och Aristoteles	 förelästes i en avröjd matsal för en publik som naturligtvis	 saknade nycklarne till dessa helgonskrin av visdom. Helène	 kände sig lyftad över den okunniga aristokratien genom eröv­	 randet av dessa frimurarhemligheter. Denna påstådda lyftning	 gav henne en stark känsla av överlägsenhet och hennes uppträ­	 dande en säkerhet som imponerade. Männen dyrkade henne	 för hennes skönhet och oåtkomlighet, men hon erfor aldrig	 något oroande i deras närvaro. Deras ödmjukhet mottog hon	 som en skyldig tribut åt kvinnan, och någon aktning för dessa	 betjänter som sprungo opp och gjorde ställningssteg var gång	 hon passerade en av dem sittande, kunde hon icke få.	 
	 Men hennes ställning såsom ogift var icke tillfredsställande i	 längden, och hon såg med avund vilken frihet fruarne hade. De	 kunde gå lösa på gatan, samtala med vilken mansperson som	 helst, vara borta om kvällarne så länge de ville och alltid ha	 betjänten mannen som kom och hämtade. Dessutom: en fru	 hade mer rang, mer makt. Hur nedlåtande behandlade icke de	 gifta matronorna alla dessa unga flickor. Men vid tanken på att	 gifta sig stack äventyret med stoet åter upp, och hon överfölls	 av en fasa som gjorde henne sjuk.	 Emellertid vid andra arbetsårets ingång uppenbarade sig i	 Helènes societet en professorska från Uppsala, vilken med	 ställning förenade kroppsliga behag. Helènes stjärna bleknade	 av, och alla hennes andliga tillbedjare avföllo för att tillbedja	 den nya solen. Som Helène icke hade sin forna sociala rang att	 stödja sig på och doften av hovet och armén dunstat bort som	 parfym från en näsduk, var hon ohjälpligt slagen. Den enda	 som ännu var henne trogen var en docent i etik, vilken förut	 icke vågat tränga sig fram. Nu var hans tid kommen. Hans	 uppmärksamhet började att upptagas väl, och hans stränga	 etik ingav ett obegränsat förtroende. Hans trägna uppvaktning­	 ar gav emellertid anledning till prat, i all ära förstås, men detta	 brydde Helène sig icke om. Hon stod över sådant.	 En afton sutto de på var sin rottingstol i den avröjda matsa­	 len sedan docenten mot fri resa och en liten handtryckning	 hållit ett föredrag om det »etiska momentet i den äktenskapliga	 kärleken eller äktenskapet såsom en manifestation av den abso­	 luta identiteten».	 – Ni anser således, fortfor Helène, att äktenskapet är ett	 coexistensförhållande mellan tvenne identiska jag.	 – Jag anser, som jag redan haft äran framhålla i mitt före­	 drag, svarade han, att varat endast under relationsförhållandet	 av tvenne congruenta identiteter kan confluera i ett blivande i	 en högre potens.	 – Vad är ett blivande? frågade Helène och rodnade.	 – Det är tvenne vitaliteters postexistens i ett nytt jag.	 – Vad? Ni anser att den continuitet av jaget som genom	 tvenne analoga varas cohabitation nödvändigt skall incorpore­	 ra sig i ett blivande i rummet ...	 
	 – Nej, min fröken, jag ville endast säga att, för att begagna	 mig av profanspråket, äktenskapet endast under villkor av	 själarnes compatibilitet, skall genom reciprocitet alstra ett nytt	 andligt jag, som icke kan differentieras såsom sexus. Jag vill	 säga, att det nya väsen som födes i äktenskapet skall vara ett	 conglomerat av man och hustru, ett nytt väsen i vilket båda	 uppgivit sin personlighet, en enhet i mångfald, en, för att	 begagna mig av ett känt uttryck, homme-femme. Mannen skall	 upphöra vara man och kvinnan vara kvinna.	 – Det är själarnes förening! utbrast Helène glad att ha krys­	 sat förbi den svåra klippan.	 – Det är själarnes harmoni som Plato talar om. Det är det	 sanna äktenskapet, sådant jag drömt det, men som jag tyvärr,	 hm, aldrig under denna existensform vågar hoppas se reali­	 serad. Hm!	 Helène såg upp mot kronkroken i taket och upptog viskande:	 – Varför skulle icke ni som är en elitande se den drömmen	 realiserad?	 – Därför att den som min själ attraherar icke tror på, hm,	 kärleken.	 – Det är ju icke avgjort om hon ej gör det?	 – Om hon också gjorde det, skulle hon alltid plågas av	 misstankar om befintligheten av en sådan känslas uppriktighet.	 För övrigt, det finns ingen kvinna som skulle vilja älska mig.	 Ingen!	 – Jo, sade Helène och såg honom in i emaljögat (han hade	 ett emaljöga som var mycket väl gjort).	 – Är ni viss?	 – Ja! sade Helène. Ty ni är icke som andra män; ni förstår	 vad själarnes kärlek är! Själarnes!	 – Om den kvinna fanns skulle jag aldrig vilja bygga äkten­	 skap med henne.	 – Varför icke?	 – Bo i samma rum!	 – Det är icke nödvändigt! Madame Staël bodde endast i	 samma våning som sin man.	 – Verkligen!	 – Vad är det för intressanta samtal herrskapet fördjupar sig	 
	 i? frågade professorskan som i detsamma kom ut ifrån salong­	 en.	 – Vi talade om Laokoon, svarade Helène och steg upp,	 sårad av professorskans överlägsna ton. Och därmed var hen­	 nes beslut fattat.	 Åtta dagar senare förkunnades förlovningen mellan docenten	 och Helène, och de skulle gifta sig om hösten och bosätta sig i	 Uppsala.	 
	 
	 
	 
	 Det hade stått en dundrande svensexa på Gillet för docenten i	 etik. Det hade druckits oerhört, och stadens enda artist, ritmäs­	 taren vid Katedralskolan, hade i väldiga kartonger framställt	 en historierad skildring av offrets tillryggalagda könsliv. Det	 var festens glanspunkt. Etiken är ett läroämne och en födkrok	 som många andra, men i det borgerliga och enskilda livet har	 den icke någon tillämpning. Docenten hade icke varit något	 helgon utan hade som alla andra haft sina äventyr, vilka voro	 allmänt bekanta, emedan han aldrig haft anledning hemlighål­	 la dem. Det var därför med ett okonstlat löje han såg dem	 framställda i stor skala med kol och färg där de upprullades för	 hans rusiga blick, och beledsagades av roliga vers. Men när	 den sista apoteoseringen av hans stundande sällhet skildrades i	 enkla men kraftiga drag, då kände han sig djupt förlägen, och	 det slog igenom hans hjärna som en blixt: tänk om Helène såg	 det här!	 Efter sexan där han på gammal hederlig sed druckit ur åtta	 glas brännvin, blev han betydligt rusig, och hans farhågor togo	 sig uttryck i förtroliga meddelanden. Bland värdarna fanns	 även en gift man, och till honom vände sig delinkventen för att	 få råd och upplysningar. Som de voro druckna båda två valde	 de som hemligt rådplägningsrum ett par stolar, som stodo mitt	 under kronan, varför de också snart voro omringade av en	 lyssnande hop!	 – Hörru! Du som är gift man, började docenten, med så	 skrikande röst som möjligt för att, som han trodde, icke höras	 av de kringstående. – Du! Du ska säga mig ett ord, men bara	 
	 ett, för jag är djävligt finkänslig i kväll, i den här frågan i	 synnerhet.	 – Jag skall säga dig min bror ett ord, bara ett! bara ett! skrek	 vännen och lade sin arm om den andres hals för att viska.	 Därpå fortsatte han gallskrikande:	 – Varje handling, hoc est varje actus, sönderfaller i tre	 moment, min bror, progressus, culmen och regressus. Det är nu	 om progressus jag vill tala, culmen talar man inte om. Jo, ser	 du! Initiativet att jag så må säga, det är mannens, det är ditt!	 Du skall således ta initiativet, du ska inskrida, förstår du det.	 – Nå, men, om, den andra parten icke anser initiativet	 tillbörligt?	 Vännen såg på novisen häpen; därpå steg han upp och	 vände sig om med en föraktlig blick:	 – Toker! sa han.	 – Tack! var allt vad den tacksamme lärjungen hann svara,	 och därmed hade han klart för sig.	 Dagen därefter hade han eld i kroppen efter alla de starka	 drycker han förtärt, och han gick och tog sig ett varmt bad, ty	 han skulle gifta sig dagen därpå.	 
	 
	 
	 
	 Bröllopsgästerna hade gått, tjänarne hade dukat av i matsalen,	 och de voro ensamma.	 Helène var jämförelsevis lugn, men han var nervös i hög	 grad. Deras förlovningstid hade upptagits med allvarliga sam­	 tal, och de hade aldrig varit som andra förlovade; de hade icke	 tagit varann i famn, icke kysst varandra. Vid varje närmande	 hade Helènes kalla blickar avväpnat honom. Men han älskade	 henne såsom en man älskar en kvinna med både kropp och själ.	 De gingo fram och åter på salongsmattan och sökte samtals­	 ämnen. Men tystnaden var envis. Ljusen i kronan voro ned­	 brunna, och stearinet dröp i långa ribbor utefter manschet­	 terna. Rummet var uppfyllt av matos och vinångor, och på	 spegelbordet låg Helènes bukett och sände dövande dofter av	 nejlika och heliotrop.	 
	 Slutligen stannade han framför henne, sträckte ut armarne	 och sade med en konstlat ledig ton:	 – Och så är du min hustru!	 – Vad vill du säga med det? var Helènes tvära svar.	 Han blev alldeles avväpnad och lät armarne sjunka. Men så	 bemannade han sig och sade med ett galgaktigt leende:	 – Jag vill säga att vi äro man och hustru.	 Helène såg på honom som på en rusig människa och svara­	 de: – Förklara dig!	 Det var just vad han inte kunde. Alla filosofiens och etikens	 landgångar drogos in, och han stod framför en kall, högst	 obehaglig verklighet.	 Hon är blyg, tänkte han, det är hennes rätt, men jag måste	 inskrida och göra min plikt.	 – Har du missförstått mig? frågade Helène och började	 darra på målet.	 – Nej för all del, men ... min vän lilla, hm, vi, hm ....	 – Vad är det för språk du behagar antaga, då? Min vän lilla?	 Vad anser du mig vara? Och vad är dina avsikter? Albert,	 Albert? fortfor hon utan att vänta ett svar som hon ej ville ha.	 Var stor, var ädel, och lär dig se i kvinnan något högre än en	 kvinna! Gör det och du skall bli lycklig och stor!	 Albert var besegrad! Tillintetgjord av blygsel och vred på	 den falske vännen som givit honom dåliga råd, knäföll han och	 framstammade:	 – Förlåtelse Helène; du är ädlare än jag, renare, godare, du	 är av en bättre natur, och du skall lyfta mig när jag vill falla i	 materien!	 – Stig upp och var stark Albert, sade Helène med en profe­	 tissas tonfall, gå i frid och visa världen att kärleken är något	 annat än de låga djuriska begären. God natt.	 Albert steg upp och såg dröjande efter sin hustru som gick in	 i sitt rum och stängde dörren efter sig.	 Uppfylld av de renaste känslor och ädlaste avsikter gick	 Albert också in i sitt rum. Han kastade av sig fracken och tände	 en cigarr. Det var ett ungkarlsrum han inrett åt sig. En ligg­	 soffa, ett skrivbord, några bokhyllor och en kommod.	 När han klätt av sig tog han en kall sköljning med handdu­	 
	 ken. Därpå lade han sig i sin soffa och fläkte upp ett Allehanda,	 som han tog till att läsa allt under det han rökte på sin cigarr.	 Han läste en stump om skyddstullar. Därpå, liksom om hans	 tankar återförts i deras normala lopp, lade han bort bladet och	 började tänka över sin ställning.	 Var han gift, eller ungkarl? Han var ungkarl som förut med	 den skillnad att han hade en kvinnlig inackordering som icke	 betalade för sig. Det var en grym tanke, men den var slående	 sann. Köksan skulle sköta hushållet och husan städa rummen.	 Vad skulle då Helène göra? Utveckla sig. Åh prat, tänkte han,	 det där är ju nonsens, och han fann sig löjlig. Tänk, tänkte han,	 om vännen hade rätt, om det bara var fruntimmernas vanliga	 sjåpiga sätt. Inte kunde hon gå till honom, så fick han väl gå till	 henne. Gick han inte, så kanske, när allt kom ikring, skulle hon	 skratta åt honom i morgon, än värre, känna sig sårad. Jaja,	 fruntimmerna voro så obegripliga och försöket måste göras.	 Han sprang upp, kastade på sig nattrocken och gick ut i	 salongen. Han lyssnade med darrande knän om han skulle höra	 några ljud inifrån Helènes rum.	 Intet! Då tog han mod till sig och gick fram till dörren. Det	 slog blåa blixtar för ögonen, när han knackade.	 Intet svar. Han skallrade i hela kroppen, och svetten flöt	 utför hans panna.	 Därpå knackade han en gång till, och med så pipig röst hans	 torra mun kunde frambringa framsade han:	 – Det är bara jag!	 Intet svar! Då kom blygseln över honom igen, och han vände	 om till sitt rum, snopen och kylslagen.	 Det var således allvar!	 Han kröp i säng och tog tidningen igen. Men han hade icke	 läst lång stund förrän han hörde steg ner på gatan. De över­	 gingo småningom till ett sakta tramp och tystnade slutligen.	 Därpå hördes några svaga musikaliska ljud, och så tog en	 dubbelkvartett i:	 Integer vitæ scelerisque purus ....	 Han kände sig rörd! Det var vackert. Purus! Han kände sig	 lyftad över materien. Det låg i tidsandan detta ideala krav på	 högre fordringar av äktenskapet; ungdomen hade fattats av den	 
	 etiska ström som genomgick tidevarvet.	 Nec venenatis ... Tänk om Helène hade öppnat!	 Han nickade sakta takten och fann sig så stor, så ädel som	 Helène velat ha honom.	 Fusce pharetra! Skulle han öppna fönstret och tacka den	 studerande ungdomen på sin makas vägnar.	 Han steg upp!	 Ett fyrdubbelt skallande hånskratt smattrade upp mot föns­	 terrutan just när han skulle ta i rullgardinssnöret.	 Ja det stod så till. Man skrattade. Rasande tumlade han inåt	 rummet och törnade mot skrivbordet. Han var löjlig! Ett svagt	 gryende hat mot upphovet till den förödmjukande scenen bör­	 jade resa sig, men hans kärlek fritog henne och så kastade han	 sig över mot de skämtsamma skalkarne, som han ville draga	 inför konsistorium. Men han återkom alltid till sig själv, och	 han blev ursinnig för att han låtit draga sig vid näsan.	 Han gick på golvet av och an emot morgonen, då han	 slutligen föll ner i sin säng och somnade bitter, sörjande över	 ett sådant slut på sin bröllopsdag, sitt livs skönaste dag, som	 skulle ha varit den sällaste.	 
	 
	 
	 
	 Följande dag vid kaffebordet råkade han Helène. Hon var kall	 och förnäm som vanligt. Albert ville naturligtvis icke låtsas om	 serenaden. Helène talade om stora planer för framtiden sär­	 skilt om upphävandet av prostitutionen. Albert var tillmötes­	 gående och lovade göra vad han kunde. Mänskorna måste bli	 kyska, ty det var endast djuren som voro okyska.	 Därpå gick han på sin föreläsning. Misstänksam av timade	 uppträdet tyckte han sig märka miner hos auditoriet, och	 kamrater gratulerade honom på ett särskilt sätt som förolämpa­	 de honom.	 En stor fet levnadsglad adjunkt ställde sig mitt i hans väg i	 Carolina-farstun, tog honom i kragarne och frågade med ett	 kolossalt grin in på hans ansikte:	 
	 – Nåå?	 – Skäms! var det enda den nygifte kunde svara i det han slet	 sig lös och försvann i trappan.	 Hemkommen var huset fullt med väninnor. Albert lindade	 benen i kjolar och försvann i en fåtölj halvt gömd bakom	 klänningar.	 – Nå, ni hade serenad också i går kväll, sade professorskan.	 Albert bleknade, men Helène tog ordet:	 – Det var ju icke för mycket! Men de kunde ha bestått sig att	 vara nyktra. Den här dryckenskapen bland den studerande	 ungdomen är förfärlig.	 – Vad sjöngo de då? fortsatte professorskan.	 – Det var de vanliga »Mitt liv är en våg» och de där, sade	 Helène.	 Albert tittade på henne förvånad, men beundrade henne.	 Dagen gick med kallprat och diskussioner. Albert erfor en viss	 känsla av trötthet. Att prata med fruntimmer några kvällstim­	 mar efter dagens arbete var angenämt nog, men det här var väl	 mycket. Och så måste han sitta och hålla med om allting.	 Gjorde han ett försök till motsägelse, så blev han genast tillstu­	 kad.	 Det blev afton och man skulle gå att lägga sig. De togo	 godnatt, och var och en gick in till sig.	 Åter började tvivel och oro anfäkta honom. Han trodde sig	 ha märkt en öm blick från Helène, och han var icke säker om	 hon ej tryckt hans hand. Så tände han cigarren och läste	 tidningen. Bara han kom in på verkligheten i tidningsspalterna	 tyckte han att ögonen öppnades.	 – Hä, sade han halvhögt i det han kastade tidningen. Stolle!	 Och så tog han på sig nattrocken, och gick ut i salongen.	 Han hörde att det rörde sig inne i Helènes rum.	 Så knackade han.	 – Är det Lovis? ropades inifrån.	 – Nej, det är bara jag, halvviskade han med andan i halsen.	 – Vad står på? Vad vill du mig?	 – Jag vill tala vid dig, Helène, svarade han nästan sanslös.	 Nyckeln vrides om i låset. Albert trodde inte sina öron.	 Dörren öppnas.	 
	 Helène stod där klädd ännu.	 – Vad vill du? frågade hon. Men i detsamma såg hon att han	 var oklädd och att hans ögon lyste med en underlig glöd.	 Med utsträckt arm sköt hon honom tillbaka och slog igen	 dörren.	 Han hörde en kropp falla till golvet och strax därpå ett	 gråtanfall.	 Ursinnig men skamsen vände han om till sitt rum igen. Det	 var då fullt allvar! Men detta var bestämt icke normalt!	 En genomvakad natt under grubblerier fram och åter blev	 resultatet, och om morgonen fick han dricka kaffe ensam.	 På middagen när han kom hem, tog Helène emot honom	 med en smärtsam och undergiven min:	 – Varför gjorde du mig detta? sade hon.	 Han bad om förlåtelse men ganska kort. Därpå ångrade han	 sig och föll till föga.	 Så gick hans äkta liv framåt ett halvt år. Kastad mellan	 tvivel, ursinne, kärlek förblev han alltjämt i kedjan.	 Hans ansikte blev grått, och hans ögon slocknade. Hans	 lynne var ojämnt, och han hade ett ständigt dovt raseri sju­	 dande under ett kallt yttre.	 Helène fann honom förändrad och despotisk därför att han	 började opponera och överge sammankomsterna för att söka	 umgänge utomhus.	 En vacker dag anmodades han söka professur. Som han	 ansåg sina medtävlare överlägsna gjorde han inga försök, men	 Helène bestormade honom tills han fann för gott att avlägga	 sina prov. Dessa hade den påföljd att han blev utnämnd.	 Varför visste han ej, men Helène visste det.	 I samma veva skulle riksdagsman väljas. Den nye profes­	 sorn, som aldrig drömt om att deltaga i offentliga ärenden, blev	 alldeles häpen över att se sitt namn ställas upp bland kandida­	 ternas, och ändå häpnare när han blev vald. Han tänkte avsäga	 sig, men Helènes föreställningar om behaget av att få utbyta	 småstadshålan mot huvudstaden förmådde honom antaga.	 Och så reste de till Stockholm.	 
	 
	 
	 
	 Emellertid hade den nye riksdagsmannen och professorn under	 sitt halvår ute i ungkarlsvärlden kommit att göra bekantskap	 med de nya idéer som ifrån England kommit att omskapa den	 gamla samhälls- och moral-läran, och han kände stunden nal­	 kas då en brytning mellan honom och hans »inackordering»	 skulle ske. I Stockholm, där nya andar gåvo honom mod att	 omfatta dessa läror som han redan inom sig erkänt, började	 han leva opp ett nytt liv.	 Helène däremot som känt att doften av vissa gammal-evan­	 geliska kloak-dunster voro en söt lukt för de maktägande och	 vädrat konjunktur i bakvattnet började kasta sig på bänk­	 nyckels-sidan. Men då skar det sig, och Albert vrenskades.	 Hans kärlek hade svalnat, och han »gick utomhus» emedan	 han icke ansåg sig vara sin hustru otrogen, då hon aldrig begärt	 någon trohet i ett förhållande som ej existerade.	 I beröringen med andra könet vaknade hans mandoms käns­	 la, och han kom snart att inse sitt förnedringstillstånd.	 Helène såg hur han gled ifrån henne. Deras samliv blev	 gnatigt, och man kunde när som helst vänta en katastrof.	 Det led fram emot riksdagens öppnande. Helène såg orolig ut	 och tycktes för mannen ha ändrat sinnelag. Hon hade vekare	 tonfall än förr och syntes vara mån om att allting skulle vara	 honom till lags. Sålunda kunde hon ses öva tillsyn över tjänst­	 flickorna att de hade allting i ordning och att maten stod på	 bordet.	 Han blev misstänksam och undrade, iakttog och höll sig	 beredd på något som skulle komma.	 En morgon vid kaffet såg Helène mera förlägen ut än vanligt.	 Hon plockade på servetten och hade små torra hostningar.	 Slutligen tog hon mod till sig och drog fram med sitt ärende:	 – Albert, började hon, du vill nog göra mig och den sak jag	 tjänar en tjänst.	 – Vad är det för sak? frågade han kort och torrt, ty nu visste	 han sig ha övertaget.	 – Du vill nog göra något för den förtryckta kvinnan? Inte	 sant!	 – Var är den förtryckta kvinnan?	 – Vad. Du har övergivit vår stora sak? Du har svikit oss.	 
	 – Vad är det för sak?	 – Kvinnosaken!	 – Jag känner inte någon sådan.	 – Du känner inte någon sådan? Du! O! Är icke folkets	 kvinna i den mest övergivna belägenhet?	 – Nej, jag kan icke se, att hon är mera förtryckt än folkets	 man. Befria honom från exploatörerna, och hans kvinna skall	 vara befriad.	 – Men de olyckliga som måste sälja sig .... och de usla	 männen ....	 – Som äro så usla att de betala! Har du sett någon man ta	 betalt för ett nöje som båda njuta?	 – Det är inte frågan om det; men det är frågan om att lagen	 är orättvis som straffar den ena men icke den andra.	 – Det är ingen orättvisa. Den ena har förnedrat sig till en	 källa för smitta genom att sälja sig: staten behandlar henne	 som en galen hund. När du träffar en man, som förnedrat sig så	 djupt; nåväl sätt honom under polisen också! Ack, ni rena	 änglar, som förakta mannen såsom ett orenare djur, ni! Vad	 vill du av mig? Vad vill du jag skall göra?	 Han såg att hon hade en renskrift i handen som hon tagit	 från skänken. Utan att vänta hennes svar tog han skrivelsen	 från henne och läste.	 – En motion till riksdagen! Jag skall vara bulvan och bära	 fram det här! Är det moraliskt det? Anser du det vara, strängt	 taget, hederligt?	 Helène reste sig, men föll i gråt och kastade sig på soffan.	 Han steg upp och närmade sig henne. Han tog hennes hand	 för att undersöka pulsen om någon fara var å färde. Hon grep	 konvulsiviskt hans hand och tryckte den mot sitt bröst.	 – Gå icke ifrån mig, snyftade hon, övergiv mig icke utan	 stanna och låt mig tro på dig.	 Det var första gången han hade sett henne giva utbrott åt	 sina känslor. Denna fina kropp som han beundrat och som han	 älskat kunde då få liv. Det rullade då varm blod i dessa ådror,	 blod som kunde destillera tårar. Han smekte hennes panna.	 – O, sade hon, det är så skönt när du smeker mig så där. O,	 Albert, så skulle det alltid vara!	 
	 – Ja, svarade han, varför har det icke varit så? Varför?	 Helène slog ner ögonen och upprepade endast:	 – Varför?	 Hennes hand dröjde i hans, och han kände en skön värme	 sprida sig från den mjuka sammetslena lemmen som han	 tryckte, och alla hans gamla känslor för henne blossade upp,	 men nu med hopp.	 Slutligen reste hon sig:	 – Förakta mig icke, sade hon, hör du det, förakta mig icke.	 Och hon gick in i sitt rum.	 Vad var detta? frågade Albert sig själv när han gick ut i	 staden. Genomgick hon någon kris? Började hennes liv som	 kvinna nu först?	 Han var ute i staden hela dan. Gick på teatern om kvällen.	 Man gav Sällskap där man har tråkigt. Blev han ond när han	 såg den platoniska kärleken, själarnes förening och det där	 avslöjat, belett? Nej, han blev icke alls ond. Det var som om ett	 skynke av finvävda lögner dragits från hans goda förstånd; han	 log åt det älskvärda djuret, som sannfärdigt stack fram sitt	 huvud under teateränglarnes kartong-vingar; han log nästan	 med tårar över sitt långa, långa självbedrägeri och han beskrat­	 tade sin dårskap. Vilken helvetets förruttnelse låg icke under	 denna lögnaktiga moral, detta vansinniga emancipationsraseri	 från den sunda naturen, idealismens och kristendomens askes­	 teorier inplanterade i nittonde århundradet.	 Och vad han skämdes! Ty att vara duperad så länge! När	 han kom hem såg han att det lyste i Helènes rum. Han gick	 förbi dörren så tyst han kunde. Det hostade därinne.	 Han fortsatte sin väg in till sig och gick till sängs. Läste sin	 tidning och tände sin cigarr. Han höll på en stund med värne­	 plikten, då han plötsligen hör dörren till Helènes kammare slås	 upp och steg och skrik ute i salongen. Han sprang upp för att se	 efter vad som stod på, troende att elden kommit lös.	 Ute i salongen stod Helène i nattdräkt. När hon fick se	 mannen, skrek hon till och skyndade tillbaka till sitt rum, där	 hon stannade med huvudet utsträckt.	 – Förlåt Albert, var det du. Jag visste inte att du var ute än,	 och trodde det var tjuvar. Förlåt!	 
	 Och så stängdes dörren.	 Vad betydde detta? Älskade hon honom?	 Han gick in i sitt rum och stannade framför spegeln. Kunde	 en kvinna älska honom? Han var ju ful. Men själarne älska	 varandra, och det fanns så många fula män som fått sköna	 kvinnor. Men då voro de nästan alltid rika eller mäktiga!	 Skulle Helène ha insett sin falska ställning! Eller skulle hon	 ha märkt att han gick ifrån henne, och ville hon fånga honom?	 Han visste icke vad han skulle tänka.	 Följande morgon då de råkades vid kaffebordet var Helène	 mycket blid. Professorn anmärkte att hon bar en ny morgon­	 rock med spetsar som betydligt förhöjde hennes skönhet.	 När han skulle ta sig socker råkade deras händer vidröra	 varandra.	 – Förlåt, käre, sade hon med en min som han aldrig sett förr	 och som erinrade om ung flicka.	 De talade om likgiltiga ämnen.	 På förmiddagen ägde riksdagens öppnande rum.	 Helène fortfor i sitt undfallande sätt och blev dag från dag	 alltmera känslofull.	 Motionstiden led till sitt slut.	 Professorn kom hem en afton ovanligt upprymd efter att ha	 varit i en klubb. Han gick och lade sig som vanligt med sin	 cigarr och sin tidning. Om en stund hörde han Helènes dörr	 öppnas. Därpå blev det tyst en stund. Slutligen knackade det	 på hans dörr.	 – Vem är där? ropade han.	 – Det är jag Albert! Kläd på dig och kom ut för jag måste	 tala vid dig.	 Han klädde sig och gick ut i salongen. Helène hade tänt en	 lustre och satt i soffan klädd i spets-peignoir.	 – Förlåt mig, sade hon, men jag kunde inte sova. Mitt	 huvud är så underligt. Sätt dig här och tala vid mig.	 – Du är nervös min vän, sade Albert, och tog hennes hand.	 Du skall dricka ett glas vin.	 Han gick ut i matsalen och tog fram en vinkaraff med två	 glas.	 – Skål, älskade, sade han.	 
	 Helène drack, och hennes kinder togo eld.	 – Vad är det nu? frågade han och lade sin arm om hennes	 liv. Du är oharmonisk?	 – Ja! Jag är icke lycklig.	 Han hörde nog att orden föllo torra och sökta, men hans	 lidelse var väckt, och han tog allt för gott.	 – Vet du varför du är olycklig? frågade han.	 – Nej, jag är mig icke själv klar. Men ett vet jag: att jag	 älskar dig.	 Albert tog henne i sina armar, tryckte henne till sig och	 kysste hennes ansikte.	 – Är du min hustru eller är du icke? viskade han.	 – Jag är ju din hustru, andades Helène, vars kropp föll	 tillsammans som om alla nerver sprungit av.	 – Helt och hållet? viskade han, under det han paralyserade	 henne med sina kyssar.	 – Helt och hållet, flåsade hon under det hennes kropp sakta	 slingrade sig i omedvetna konvulsioner som om hon i en dröm	 ville värja sig mot en fara.	 
	 
	 
	 
	 När Albert vaknade påföljande morgon, vaknade han klar,	 utsövd och med fullt medvetande. Hans tankar voro starka och	 bestämda som efter en god djup sömn. Gårdagens händelse	 stod levande för honom. Sanna förhållandet trädde fram, omut­	 ligt, nyktert, bestämt.	 Hon hade sålt sig!	 Klockan tre på morgonen hade han lovat, rusig, blind, van­	 sinnig, att bära fram hennes motion i kammaren.	 Och priset! Lugn, kall, orörlig hade hon mottagit honom.	 Vilken var den första kvinna som uppfann att man kunde	 sälja sin gunst? Och vem upptäckte att mannen ville köpa? Det	 var äktenskapets och prostitutionens stiftare. Och det påstods	 att Gud stiftat äktenskapet!	 Han såg sin förnedring och hennes! Hon ville ha den trium­	 
	 fen över sina väninnor att vara den första som kunde ingripa i	 lagstiftningen, och hon hade köpt den.	 Men han skulle dra slöjan av henne. Han skulle visa henne	 vem hon var. Han skulle säga henne, att prostitutionen aldrig	 kunde avskaffas så länge kvinnan fann sin fördel vid att sälja	 sig.	 Och med det beslutet klädde han sig.	 När han kom ut i matsalen fick han vänta henne en stund.	 Han tänkte ut följderna, och han bemannade sig att möta	 henne.	 Så kom hon! Lugn, leende, triumferande; men skönare än	 han sett henne förr.	 Det brann en mörk eld i hennes öga, och han som väntat sig	 se henne med nedslagna blickar, rodnande som en nygift, blev	 tillintetgjord. Det var hon som spelade den segrande förföraren	 och han den blyge förförde.	 Orden kommo aldrig över hans läppar; han steg upp, beseg­	 rad, gick ödmjuk emot henne och kysste hennes hand.	 Hon konverserade som vanligt, utan att antyda att något	 nytt moment inträtt i hennes liv.	 När han sedan bar hennes skrift ner till riksdagshuset rasade	 han inom sig, men tanken på kommande sällhet lugnade ho­	 nom.	 Om aftonen när han helt djärvt knackade på Helènes dörr,	 var den stängd.	 Den förblev stängd i tre veckor. Han kröp som en hund efter	 henne, lydde hennes minsta vink, gjorde allt vad hon önskade,	 men förgäves.	 Då bröt raseri ut, och han sade henne allt. Hon svarade	 skarpt; men när hon såg att hon gått för långt och att han filat	 av kedjan så gav hon sig!	 Och han bar sin kedja. Han bet i den, han slet i den, men	 den höll.	 Hon lärde sig snart se huru långt han tålde, och när det	 hotade bli för mycket, gav hon efter.	 Han fick en fanatisk längtan att se henne som mor. Det	 skulle kanske göra henne till kvinna, tänkte han, det skulle	 locka fram den sunda naturen. Men hon blev icke mor.	 
	 Hade äregirigheten, individens själviska brand, förtärt livs­	 källan? Det kunde han icke veta.	 En dag underrättade hon honom om att hon måste resa ut	 till en släkting på ett par dagar.	 När Albert kom hem om aftonen sedan Helène rest och såg	 hemmet tomt, överfölls han av en grym känsla av tomhet, av	 längtan. Nu blev honom klart huru hans hela väsen var genom­	 vävt av kärleken till henne. Rummen voro så ödsliga, det var	 såsom efter en begravning.	 Hennes plats stod tom vid bordet, och han åt nästan intet.	 Efter supén tände han kronan i salongen. Han satte sig på	 hennes vanliga plats i soffan, han hanterade hennes lämnade	 handarbete – en barntröja, avsedd för något okänt barn i en	 nystiftad barnkrubba. Där satt nålen ännu kvar. Han stack den	 i sitt finger liksom om han ville erfara smärtans ljuvhet.	 Därpå tände han ljus och gick till hennes sovrum. Han	 skyggade då han trädde ditin liksom om han begått ett brott.	 Men rummet liknade icke en kvinnas. En enmanssäng utan	 omhängen. En chiffonjé, en bokhylla, ett nattduksbord och en	 soffa. Alldeles som i hans rum. Ingen toalett, bara en liten	 väggspegel.	 Där hängde hennes klänning. Han såg hur det tjocka bro­	 scherade sarget avtryckt formerna av hennes kropp. Han lät	 handen fara över tyget och lade ansiktet mot halsfräset; han	 lade armen om klänningslivet, men det föll tomt och tunt	 tillsammans som en hamn.	 – Och man säger att själen är en ande, tänkte han. Men då	 är den en kroppslig ande åtminstone.	 Han närmade sig sängen som om han väntat att se en syn.	 Han rörde vid allt, tummade på allt.	 Slutligen, liksom om han sökt något, något som skulle ge	 honom lösning på en gåta, började han dra i handtagen på	 chiffonjélådorna; men de voro alla låsta. Därpå drog han på	 måfå upp lådan i nattduksbordet. Men han smällde lika hastigt	 igen den, dock icke fortare än han hunnit läsa titeln på en	 broschyr och ana ändamålet med några ovanliga föremål.	 Det var då detta! Fakultativ Sterilitet! Detta som för under­	 klassen, den man berövat existensmedlen, skulle vara en tillfäl­	 
	 lig räddning undan fattigdomen, en välgörenhet för stunden,	 det var vordet egoismens, den yttersta konsekvensen av idealis­	 men, verktyg. Var överklassen degenererad efter som den icke	 längre ville föröka sig, eller var den moraliskt rutten. Den	 måste vara båda delarne efter som den ansåg omoraliskt att	 föda barn utom vigningen, och lågt att föda dem med vigning.	 Men han ville ha barn han! Han hade existensmedlen, och	 han tog det både som plikt och en berättigad njutning att	 känna sitt väsen övergå i en annan existens. Det var den sanna,	 den sunda egoismens naturliga väg till altruism. Men hon tog	 en annan väg, och hon stickade tröjor åt andras barn. Var det	 vackrare det? Det tog sig så ut! Men det var fruktan för eget	 obehag att vara mor, och det var billigare och mindre besvär­	 ligt att sticka en tröja i en salongsdivan än att leva en hel	 barnkammares mödosamma liv.	 Det hade blivit skam att vara mor, att vara kön, att påmin­	 nas om att man var hona.	 Däri låg det. Arbeta för himlen, högre intressen, mänsklig­	 heten, hette det, men för fåfängan, självet, offentligheten, var	 det.	 Och han som beklagat henne, som sörjt över att han visat	 henne en orättvis ovilja för hennes sterilitet. Som en gång	 ådragit sig en hel mängd »goda och rättänkande» människors	 förakt därför att han icke talat med den vördnad man är	 skyldig olyckan och de ofruktsamma kvinnorna, vilka äro heli­	 ga, emedan de drabbats av den största olycka som kan drabba	 en kvinna.	 Och denna kvinna vad arbetade hon för? För framåtskridan­	 det; för mänsklighetens räddning?	 Nej; emot framåtskridandet, emot frihet och upplysning.	 Hade hon icke häromdagen kastat fram om en ny motion för	 inskränkning av religionsfriheten? Hade hon icke skrivit en	 broschyr om tjänstefolkets självsvåld? Arbetade hon icke för	 militärlagarnes skärpande? Understödde hon icke agitationen	 för flickornas fördärvande genom samma usla uppfostran som	 gossarne fingo?	 Han hatade hennes själ, ty han hatade hennes tankar! Och	 ändock älskade han henne? Vad älskade han då hos henne?	 
	 – Troligen, svarade han sig och kunde därvid icke underlåta	 att falla in i filosofien, troligen det frö till ett nytt väsen hon bar,	 men som hon ville kväva!	 Vad kunde det annars vara?	 Men vad älskade hon hos honom? Hans titel, hans ställning	 och hans makt.	 Och med dessa gamla människor skulle man arbeta på det	 nya samhällets byggande.	 Han ville säga henne allt detta när hon kom hem; men han	 visste att han icke skulle göra det. Han visste att han skulle	 krypa efter henne, och tigga om hennes gunst, att han skulle	 fortfara att vara hennes slav och gång på gång sälja sin själ, så	 som hon sin kropp. Han visste han skulle göra det, ty han	 älskade henne!			 
	 Utan vigsel och med!	 
	 
	 
	 
	 
	 
	 
	 Notarien i Rådstuvurätten gick en vacker vårafton i gamla	 Humlegården och spatserade. Han hörde sång och musik ifrån	 Rotundan, och såg ljus strömma ut från de stora fönstren och	 kasta sitt sken in under de nyspruckna lindarnes skuggor.	 Han gick ditin och satte sig vid ett ensligt bord nära estraden	 samt begärde en toddy.	 Först sjöng en komiker en sorglig sång om den Döda Råttan.	 Sedan kom en ung flicka fram i en rosenröd klänning och	 föredrog: »Og intet er saa deilig som een maanskinstur». Hon	 hade ett jämförelsevis oskyldigt utseende och dedicerade sång­	 en till vår oskyldige notarie. Smickrad av en sådan utmärkelse	 inledde denne en serie underhandlingar som började med en	 flaska äkta Liljeholmen och slutade med två möblerade rum	 och kök samt nödiga bekvämligheter på Ladugårdslandet. Att	 ingå i en analys av den unga mannens känslor ingår icke i	 planen för detta arbete, lika litet som en beskrivning på möble­	 manget och de nödiga uthusen.	 Nog av de voro goda vänner.	 Men, smittad av tidens socialistiska tendenser och längtande	 efter att alltid hava lyckan för ögonen beslöt notarien att själv	 flytta in i våningen och anställa väninnan såsom hushållerska,	 på vilket hon gärna gick in.	 Men den unge mannen hade familj; det vill säga hans familj	 hade honom såsom medlem, och alldenstund han ansågs ha	 sårat den allmänna moralen och därmed kastat skuggan på	 familjeanseendet, inkallades han för föräldrar och syskon för att	 erhålla en varning. Som han ansåg sig för gammal att åhöra en	 sådan till slutet avbrötos underhandlingarne och umgänget.	 Detta fästade honom än mera vid hans eget hem, och han	 
	 blev en mycket huslig äkta, förlåt – oäkta, man. De voro sälla,	 ty de höllo av varandra, och inga band tryckte dem. De levde	 av en glad oro att förlora varandra och gjorde därför allt för att	 få behålla varandra. De tu voro ett, men det fattades dem något	 i deras liv: det var umgänge. Samhället ville icke ha dem, och	 notarien mottog icke några bjudningar i stora världen.	 Det var dan för julafton, en bister dag för dem som haft	 familj. Notarien satt och drack sitt kaffe på morgonen, då han	 mottog ett brev. Det var ifrån en av systrarne, som bad honom	 så hjärtslitande att komma hem på julafton. Det började röra	 sig i hans gamla känslosträngar, och han blev olustig. Skulle	 han låta henne, väninnan, hustrun sitta ensam på en sådan	 afton? Nej! Skulle hans plats stå tom vid julbordet i hemmet,	 där han aldrig saknats förr? Hm! Så stodo sakerna när han gick	 ner till verket.	 I frukosttimman kom en kamrat fram till honom och frågade	 så försiktigt som möjligt:	 – Skall du vara i familj julafton?	 Notarien blossade till. Skulle den där vara invigd? Eller vad	 menade han?	 Den andra såg att han trampat en liktorn, varför han fortsat­	 te utan att vänta svar.	 – Jo, ser du, om du är ensam, tänkte jag du skulle vilja vara	 med mig, hm, med oss. Du vet kanske, hm, jag har ett litet	 förhållande, hum, en snäll och präktig flicka, ser du.	 Det där lät bra, och notarien var färdig att antaga förslaget,	 om de fingo komma båda. Naturligtvis fingo de det, och där­	 med var julaftonsfrågan och umgängesfrågan löst.	 De träffades hos vännen vid sextiden, och »gubbarne» sutto	 som pacharer och drucko portvin medan fruarne pysslade i	 köket.	 Och sedan hjälptes de åt alla fyra att duka: och gubbarne	 slogo bordet på helspänn och lågo på golvet med kilar och	 slåar, och fruarne voro så innerligt goda vänner som samman­	 höllos av det gemensamma ganska synliga bandet som bär det	 stora namnet världens dom. Och de hedrade varandra, de voro	 finkänsliga och deltagande som sådana kunna vara. Och de	 undveko detta tvetydiga glam som äkta folk roa sig med när de	 
	 äro utom hörhåll för barnen liksom de ville säga: nu ha vi	 rättighet.	 Vid tårtan talade notarien för det egna hemmet, dit vi fly	 från världen och mänskorna och där vi ha våra bästa stunder	 med våra verkliga vänner.	 Här föll Marie-Louise i gråt, och då han frågade om hon var	 bedrövad, om hon icke var lycklig, framsnyftade hon att hon	 nog såg att han saknade sina systrar och sin mor.	 Han svarade att han icke alls saknade dem, och att hon	 säkert skulle önska dem långt borta om hon kom i deras närhet.	 – Ja, men varför kunde de icke gifta sig?	 – Voro de icke gifta då?	 – Jo, men riktigt!	 – Med präst? Han trodde icke prästerna voro annat än	 examinerade studenter och att deras besvärjelseord bara var	 mytologi.	 Det förstod hon inte, men det var inte riktigt bra som det var,	 det visste hon, och gårdsfolket pekade finger åt henne.	 – Så fick de det då!	 Här inföll Sophie, att hon nog insåg att de icke voro nog fina	 för deras släktingar, men det brydde hon sig inte alls om. Var	 och en på sin plats, för sig, och därmed vara nöjd.	 Emellertid var umgänget etablerat, och man levde i endräkt	 som sällan familjer göra. Det fanns, alltid, det där bandet, och	 man var å andra sidan fri från ett annat band. Och makarne	 voro alltjämt som förälskade utan att taga sig några äktenskap­	 liga ovanor före, såsom att vara oartiga mot varandra och så.	 Men efter några års förlopp såg notarien sin förbindelse	 välsignas med en son. Därmed var älskarinnan lyftad till rang	 av hans barns mor, och allt det gamla var nu glömt. Genom	 lidandet och omsorgerna för den nyfödde hade hon avlagt de	 gamla själviska tagen att alltid vara behaglig och ådraga sig	 ensam mannens kärlek.	 Ett svagt symptom av överlägsenhet mot väninnan började	 visa sig och en större säkerhet i uppträdandet mot mannen.	 En dag kom denne hem strålande och förkunnade en stor	 nyhet. Han hade mött äldsta syster ute på gatan, och hon hade	 naturligtvis reda på allt. Hon var så nyfiken att se sin brorson	 
	 och ville äntligen komma på visit.	 Marie-Louise blev till sig och började städa och damma, och	 notarien måste äntligen skaffa henne en ny klänning. Och så	 började hon vänta i åtta dagar. Gardinerna tvättades, mäs­	 singsluckorna på kakelugnarne skurades, möblerna gnedos, ty	 systern skulle se att det var en ordentlig människa hennes bror	 råkat ut för.	 Och så kokades kaffe till elvatiden om dagen när systern	 skulle komma.	 Hon kom, rak som en pinne, och räckte en hand styv som ett	 klappträ. Hon inspekterade möblemanget i sängkammaren,	 vägrade dricka kaffe och såg icke svägerskan i ansiktet. Men	 den nyfödde intresserade hon sig något för, och därpå gick hon.	 Men Marie-Louise hade tagit mått av hennes kappa, vär­	 derat tyget i hennes klänning och fått en idé av hennes hårkläd­	 nad. Hon hade icke gjort sig stor räkning på någon hjärtlighet.	 Visiten var henne nog att börja med, och huset visste snart att	 svägerskan varit där.	 Men barnet växte och följdes snart av en flicka.	 Nu började Marie-Louise få ömma bekymmer för barnens	 framtid, och notarien övertygades dagligen om att ingenting	 annat än vigsel kunde rädda dem.	 Därtill kom systerns vinkar om att en försoning med de	 gamla möjligen skulle kunna komma till stånd om han bara	 vore väl gift.	 Efter två års kamp, dag och natt och med tanken på sina	 barns framtid beslöt han äntligen låta den mytologiska cere­	 monien gå i verkställighet.	 Men vem skulle han bjuda på bröllopet. Marie-Louise ville	 ha det i kyrkan. Men då kunde icke Sophie bli med. Det gick	 bestämt inte an. En flicka som hon! Marie-Louise kunde redan	 uttala ordet flicka med en särskild moralisk accent. Notarien	 erinrade om att hon varit en god väninna och att man icke fick	 vara otacksam. Marie-Louise erinrade om att man för sina	 barns skull fick uppge sina enskilda sympatier, och hon rådde.	 Bröllopet stod. Bröllopet var över. Inga inviter från de gam­	 le. Ett ovettigt brev från Sophie och fullständig brytning.	 Nu satt Marie-Louise där som fru. Ensam, ensammare än	 
	 förut. Bitter över missräkningen, säker på sin man som numera	 var bunden, började hon taga sig alla friheter som en äkta	 hustru tillkommer. Det som förr var av god vilja givet utan res-	 kontra, det togs nu som en skyldig tribut. Hon var förskansad	 bakom hederstiteln, hans barns mor, och därifrån gjorde hon	 sina utfall. Enfaldig som alla duperade män uppfostrade av	 kvinnor, kom han sig aldrig för att utreda vad det var för	 helighet som låg i att vara hans barns mor. Det skulle ju någon	 vara det, och varför hans barn voro märkvärdigare än andra	 barn och än han själv, det begrep han inte.	 Lugnad emellertid av att hans barn verkligen fått en lag­	 stadd mor, började han göra små utflykter från hemmet och se	 sig om i världen som han glömt något under första kärleksru­	 set, och som han senare försummat av en viss räddhåga att	 lämna barnen och hustrun ensamma.	 Dessa friheter misshagade frun, och som hon numera inte	 behövde genera sig, och dessutom var en uppriktig natur, så sa	 hon ifrån, rent ut.	 Han som studerat alla juridikens kringgångar var icke svars­	 lös.	 – Tycker du att det är anständigt lämna dina barns mor på	 det här sättet under det att du sitter på krogen.	 – Jag trodde inte du saknade mig! min gumma, svarade han	 förberedande.	 – Saknade? Jo när herrn är ute och super opp hushållspeng­	 arne, så saknas det allt mycket i huset.	 – För det första super jag inte, för jag äter bara en bit mat	 och dricker en tår kaffe, för det andra super jag inte opp	 hushållspengarna, för dem har du inlåsta; jag har nämligen en	 annan sorts pengar som jag »super» opp.	 Olyckligtvis älska icke fruntimmerna humor, och den på	 skämt framräckta snaran kastades genast om hans hals.	 – Jaså, du erkänner alltså ändå att du super?	 – Jag? Nej jag begagnade ditt uttryck skämtsamt.	 – Skämtsamt. Jaså man skämtar med sin hustru. Det gjorde	 man icke förut.	 – Du önskade ju den där mytologien själv. Varför det nu	 inte är som förut? Ja!	 
	 – Därför att man är gift förstås.	 – Dels det, och dels därför att rusets egenskap är att dunsta	 av.	 – Jaså det var bara ett rus hos dig.	 – Inte bara hos mig; hos dig också, och hos alla andra med.	 Mer eller mindre långvarigt, ser du!	 – Jaså kärleken är bara ett rus hos karlarne.	 – Nej hos alla!	 – Men den är ett rus ändå?	 – Ja, ja, ja! Men man kan ju vara vänner ändå.	 – Men då behöver man inte gå sta och gifta sig.	 – Nej det tyckte jag med.	 – Du? Var det inte du, som ville att vi skulle viga oss?	 – Ja därför att du ville det dag och natt i tre års tid.	 – Ja, men du ville det ändå!	 – Ja därför att du ville det. Tacka mig då för det.	 – Ska jag tacka dig, därför att du lämnar dina barns mor	 ensam med dina barn, medan du hänger på krogarne.	 – Nej inte därför, utan därför att jag vigde dig med mig.	 – Men jag ska vara tacksam ändå?	 – Ja det ska du vara, som varje anständig människa som får	 sin vilja fram.	 – Jo, det är vackert att vara gift på det här viset? Så som en	 annan lolla och inte estimeras av sin mans släktingar.	 – Vad har du med mina släktingar att göra? Jag har inte gift	 mig med dina.	 – Därför att de inte voro tillräckligt fina, gubevars.	 – Men mina voro nog fina åt dig. Om de hade varit ett	 skomakarfolk så hade du inte varit så angelägen?	 – Skomakare? duger inte de kanske? Är de inte människor de	 också?	 – Joo, för mig, men jag tror inte du skulle springa efter dem.	 – Springa? Jag springer inte efter någon människa.	 – Nå då är det bra då.	 Men det var inte bra, och det blev aldrig bra. Om det nu var	 utav vigseln eller något annat, men Marie-Louise tyckte i alla	 fall, att det var bättre förut; det var mera »livat» som hon	 uttryckte sig.	 
	 Men notarien trodde inte det var precis vigselns fel, för han	 hade sett civiläktenskap också vara knaggliga. Och det värsta	 av allt; han som i hemlighet tittade opp till sin gamla kamrat	 och Sophie, fick en vacker dag se hur de »gjorde slut», och de	 voro varken vigda eller något. Så det var inte precis det inte!			 
	 Tvekamp.	 
	 
	 
	 
	 
	 
	 
	 Hon var ful, och därför blev hon förbisedd av de råa unga	 männen, som icke visste att värdera en skön själ under en ful	 yta. Men hon var rik, och hon visste att männen fika efter	 fruntimmernas pengar, om av den orsak att alla pengar äro	 hoparbetade av män och dessa därför tycka att kapitalet tillhör	 deras kön, som också därför av den orättvisa lagen ensamt	 blivit dömt att arbeta för det andra könet och dess avkomma,	 eller av andra mindre grundade skäl, det gjorde hon sig ej reda	 för. Som hon var rik fick hon lära en mängd varjehanda, och	 som hon visade männen stort misstroende och förakt ansågs	 hon vara ett begåvat fruntimmer.	 Hon var bliven tjugo år. Modren levde och hon ville icke	 vänta fem år till för att få disponera sin förmögenhet. Därför	 överraskades hennes väninnor en dag med hennes förlovnings­	 kort.	 – Hon gifter sig för att få en man, sade några.	 – Hon gifter sig för att få en betjänt och friheten, sade andra.	 – Så dum hon är som gifter sig, sade några; hon vet inte att	 hon då först blir omyndig. – Var ni inte rädda, sade andra, hon	 blir nog myndig fast hon gifter sig. Hur såg han ut? Vem var	 han? Var hade hon fått fatt i honom?	 Han var en ung advokat, med ett kvinnligt utseende, höga	 höfter och ett blygt sätt. Han var enda sonen och uppfostrad av	 en mor och en tant. Han hade alltid haft en stor fruktan för	 unga flickor och hatade löjtnanter emedan de voro så manliga	 och alltid hade företrädet på baler och soaréer. Sådan var han.	 De råkades på en brunnsbal. Han hade kommit sent, och	 inga damer funnos kvar åt honom. De unga flickorna svarade	 sina glada triumferande nej, när han kom fram för att bjuda	 
	 upp, och de viftade med sina program mot honom som om de	 viftat bort en närgången fluga.	 Sårad, förödmjukad gick han ensam ut och satte sig på	 verandan att röka. Månen sken över parkens lindar, och rese­	 dan doftade nere på rabatterna. Han såg genom fönsterna huru	 par efter par susade förbi därinne i danssalongen under det	 valsens vällustiga rytmer kom honom att skälva av allmän	 svartsjuka, av den förkrymptes vanmäktiga begär.	 – Sitter häradshövdingen här och svärmar? hördes en röst	 tilltala honom. Och dansar inte?	 – Varför dansar inte ni min fröken? sade han och såg upp.	 – Därför att jag är så ful och ingen vill ha mig, svarade hon.	 Han betraktade henne. De voro gamla bekanta, men han	 hade aldrig dröjt vid hennes drag. Hon var utmärkt väl klädd,	 och hennes ögon uttryckte i detta ögonblick en sådan smärta,	 en förtvivlans och den fruktlösa harmens, mot en orättvis natur	 att han kände en livlig sympati för henne.	 – Och ingen vill ha mig heller, sade han. Men löjtnanterna	 ha ju rätt. I det naturliga urvalet ha ju de starkare och de	 grannare rätt. Se på deras skuldror och epåletter ...	 – Fy så ni talar!	 – Förlåt! Men man blir bitter när man står i en ojämn strid!	 Vill ni dansa med mig kanske?	 – Är det av barmhärtighet?	 – Ja mot mig!	 Han kastade bort cigarren.	 – Har ni känt er utpekad, utkastad av ödet, har ni känt vad	 det vill säga att alltid vara den sista? återtog han med värme.	 – Om jag har känt det? Men det är icke alltid de yttersta	 som bli de sista vid tillfällen sådana som dessa, tillade hon med	 eftertryck. Det finns egenskaper andra än skönhet, som ha	 värde i livet.	 – Vilka egenskaper sätter ni då högst hos en man?	 – Godhet, svarade hon bestämt. Ty den egenskapen är så	 sällsynt hos en man.	 – Godhet och svaghet bruka ju gå tillsammans, och kvinnan	 brukar ju älska styrkan.	 – Vilka kvinnor? Den råa styrkan har ju haft sin tid, och vi	 
	 som kommit framåt i civilisation vi skulle väl ha bättre förstånd	 att vi icke satte muskelstyrkan och råheten högre än det goda	 hjärtat.	 – Vi skulle! Ja, och ändå! Se på uppträdet därinne!	 – Den sanna manligheten för mig, den består i känslans adel	 och hjärtats intelligens.	 – Ni skulle således anse en man som hela världen kallar en	 svag, en mes ....	 – Vad bryr jag mig om världen! Vad världen kallar!	 – Vet ni att ni är ett ovanligt fruntimmer! sade häradshöv­	 dingen alltmer intresserad.	 – Inte ovanlig alls! Men ni män äro så vana vid att anse	 fruntimren som ett slags rodockor –	 – Vilka män? Jag, min fröken, har sedan barndomen sett	 upp till kvinnan som till en högre uppenbarelse av människa,	 och den dag en kvinna skulle älska mig och jag henne, så vore	 jag hennes slav.	 Adèle såg på honom länge och djupt. Därpå sade hon:	 – Ni är en ovanlig man, ni.	 Sedan de närmare förklarat varandra som ovanliga species	 av det dåliga släktet människa och utgjutit sig över det flärd­	 fulla i dansnöjet, anställt betraktelser över månens melankoli	 gingo de in och sökte visavi till fransäsen.	 Adèle dansade utmärkt, och häradshövdingen vann hennes	 hjärta fullständigt emedan han dansade som en »oskyldig flic­	 ka».	 Efter fransäsens slut sutto de åter på verandan.	 – Vad är kärleken? frågade Adèle och såg på månen likasom	 hon ville ha svar från himlen.	 – Det är själarnes sympati, viskade häradshövdingen med	 en stämma som komme den från vinden.	 – Men sympati kan lätt förbytas i antipati, sådant har man	 sett, fortfor Adèle.	 – Då var den icke den rätta sympatien. Det finns materialis­	 ter som säga att kärleken icke skulle finnas om det ej fanns två	 kön, och de våga påstå att den sinnliga kärleken räcker längre	 än den andra. Kan man tänka sig något så lågt, så djuriskt att i	 den älskade endast se ett kön.	 
	 – Tala icke om materialisterna.	 – Jo, jag måste tala om dem, för att ni skall förstå huru högt	 jag sätter min kärlek till en kvinna, om jag skulle komma att	 älska någon. Hon skulle ej behöva vara skön; skönheten förgår.	 Jag skulle i henne se en god kamrat, en vän. Jag skulle aldrig	 känna mig blyg inför henne som inför en flicka. Jag skulle gå	 rakt fram till henne, som jag går till er och säga: vill ni bli min	 vän, för livet. Och detta skulle jag säga utan det bryderi som en	 friare känner när han förklarar sig för den han älskar, ett	 bryderi som han måste känna, emedan hans tankar icke äro	 rena.	 Adèle såg med hänförelse på den unge mannen, vilken fattat	 hennes hand.	 – Ni är en ideal natur, sade hon, och ni har talat ur mitt	 hjärta. Ni har bett om min vänskap, om jag förstått er rätt. Ni	 skall få den, men först ett prov. Vill ni visa att ni kan lida	 förödmjukelse, hån, för den ni säger er hålla av.	 – Om jag vill? Säg, och jag lyder!	 Adèle knäppte av sitt halsband av drivet guld med en vid­	 hängande medaljong.	 – Bär detta som ett vårdtecken av vår vänskap.	 – Jag skall bära det, svarade häradshövdingen något osäker,	 men man skall kanske säga att vi äro förlovade.	 – Och det fruktar ni?	 – Nej, om du vill det! Vill du det?	 – Ja, Axel! Jag vill det; ty världen tillåter inga vänskapsför­	 bindelser mellan man och kvinna; världen är så usel att den	 icke tror på ett rent förhållande mellan personer av motsatt	 kön.	 Och han bar sin boja. Världen som är mycket materialistisk	 mellan fyra ögon, sade som väninnorna. – Hon gifter sig för att	 bli gift, och han: för att få henne. Den gjorde även några fula	 anspelningar på att han tog henne för pengarne efter som han	 själv förklarade att det icke existerade något så lågt som kärlek	 mellan dem, och vänskap tvingar ingen att bruka samma	 sängkammare som gifta bruka.	 De gifte sig. Världen hade fått en vink om att de skulle leva	 som syskon, och världen satte sig med ett elakt grin att vänta	 
	 på utgången av den stora reform som skulle omskapa äktenska­	 pet.	 De nygifta reste utrikes. De nygifta kommo hem. Frun var	 blek och vid dåligt humör. Hon började genast med ridlek­	 tioner. Världen drog öronen åt sig och väntade något. Härads­	 hövdingen såg ut som han gjort något fult och gick omkring och	 skämdes. Och så blev det konstaterat:	 – De där ha sovit i syskonsäng, sa världen.	 – Det skall väl bli syskonbarn, sa väninnorna.	 – Och utan kärlek? Men det är ju! Ja vad är det?	 – Förbjudna led! sa materialisterna.	 – Det är ett andligt äktenskap, eller incesteri, sade en anar­	 kist.	 Faktum kvarstod, men själarnes sympati började troppa av.	 Den föraktade verkligheten bröt in för att hämnas.	 Häradshövdingen utövade sitt yrke, och frun lät en amma	 och en piga utöva sitt. Därför kom hon att gå utan sysselsätt­	 ning. Sysslolösheten gav hennes tankar tillfälle att utveckla sig,	 och hon började tänka över sin ställning. Hon fann den mindre	 tillfredsställande. Var det en verksamhet för en begåvad män­	 niska att göra ingenting? Häradshövdingen riskerade en gång	 den anmärkningen att hon icke behövde, att det icke var något	 tvång att göra ingenting. Men han riskerade det aldrig mer.	 – Det var ingen verksamhet hon hade.	 – Nej att gå sysslolös var ingen verksamhet. Varför ammade	 hon inte?	 – Amma? Hon ville ha något som hon förtjänade på.	 – Var hon girig då? Hon hade ju mer än de förtärde; varför	 skulle hon förtjäna pengar då?	 – För att bli likställig med honom.	 – Likställiga kunde de aldrig bli, ty hon skulle alltid äga en	 ställning som han aldrig kunde ernå. Naturen hade lagat det så	 att kvinnan kunde bli mor, men mannen icke.	 – Det var dumt det.	 – Det kunde ha varit tvärtom också, men det hade ändå	 blivit lika rasande.	 – Ja, men detta liv blev olidligt. Hon kunde inte leva bara	 för de sina, hon ville leva för andra också!	 
	 – Då kunde hon emellertid börja med de sina, så fick man	 alltid tänka på de andra sedan.	 Samtalet kunde ha räckt i evighet, men det räckte en bra	 stund ändå.	 Häradshövdingen var naturligtvis mest ute på besök hela	 dagarne, och när han kom hem hade han mottagning. Då var	 Adèle förtvivlad. Hon såg honom stänga sig inne med andra	 fruntimmer och mottaga deras förtroenden, vilka han icke fick	 meddela henne. Det fanns alltid hemligheter som stod emellan	 dem, och hon kände att han var över henne.	 Ett dovt hat började växa hos henne, hat mot det orättvisa i	 detta förhållande, och hon sökte nu ett medel att få ner honom.	 Han måste ner för att likställigheten skulle komma till stånd.	 En dag framlägger hon förslag om stiftandet av ett sjukhem.	 Han avstyrkte, emedan han hade tillräckligt med att sköta sin	 praktik. Men så tänkte han, att det vore så gott att låta henne	 få något att syssla med, så blev det lugnare sen.	 Hon fick sitt sjukhem, och han ingick med henne i direktio­	 nen. Hon satt nu i en direktion och styrde. När hon styrt ett	 halvt år kände hon sig så hemmastadd i läkarkonsten att hon	 började meddela råd och upplysningar på egen hand.	 – Det var ingen konst, menade hon!	 En gång råkade hon komma på sjukhemmets läkare med ett	 fel som han begått, och sedan hade hon intet förtroende mer till	 honom. Följden blev att hon en dag i känslan av sin naturliga	 överhöghet tog i hans frånvaro och skrev ett recept. Receptet	 lyckades bli expedierat samt intogs även av patienten men med	 dödlig utgång.	 Man måste genast flytta till en annan stad. Men därmed var	 jämvikten störd, och den stördes ändå mer genom en ny ar­	 vinges ankomst till världen. Ryktet om den fatala händelsen	 hade även spritt sig.	 Det var trist och det var oskönt förhållandet mellan ma­	 karne, ty kärleken hade ju aldrig funnits där; den friska starka	 naturdriftens oreflekterade grund saknades, och det var ett	 äckligt konkubinat baserat på den egoistiska vänskapens lösa	 kalkyler.	 Vad som nu försiggick i hennes brinnande huvud efter upp­	 
	 täckten av det begångna misstaget vid sökandet av ett inbillat	 högre, det talade hon icke om, men mannen fick erfara det.	 Hon började bli klen till hälsan, förlorade aptiten och ville	 aldrig gå ut. Hon magrade och tog till att hosta. Mannen lät	 undersöka henne gång på gång, men läkaren kunde icke finna	 sjukdomens orsak. Slutligen blev han så van vid det beständiga	 klagandet, att han icke mer gav akt på det.	 – Det är tråkigt att ha en sjuk hustru, sade hon.	 Han erkände inom sig, att det icke var något nöje, men om	 han älskat henne skulle han aldrig ha känt eller erkänt något	 sådant.	 Hon avtog märkbart, och han måste slutligen bekväma sig	 till att understödja hennes beslut att resa på besök till den	 ryktbare professorn.	 Adèle reste in till professorn.	 – Hur länge har ni varit sjuk? frågade denne.	 – Jag har aldrig varit frisk sedan jag kom från landet, där jag	 är uppväxt.	 – Ni trivs inte i staden då?	 – Trivs? Vem skulle bry sig om huruvida jag trivs eller ej,	 svarade hon och gjorde en martyrfysionomi.	 – Tror ni att lantluften skulle bekomma er väl? frågade	 professorn.	 – Jag tror det är det enda som skulle kunna rädda mig, om	 jag skall vara uppriktig.	 – Nå, bosätt er på landet då!	 – Men min mans bana kan väl icke avbrytas för min skull.	 – Ah, han är ju rikt gift och advokater ha vi så gott om.	 – Professorn anser sålunda att vi måste bosätta oss på lan­	 det?	 – Ja om ni tror det gagnar er. Jag ser ingen annan sjukdom	 än nervositet man kallar, och tror att lantluften skulle be­	 komma er väl.	 Adèle kom hem nedslagen ... Nåå? – Professorn hade dömt	 henne till döden om hon fortfor att bo i staden.	 Häradshövdingen blev utom sig, men som han icke kunde	 dölja att det huvudsakligen var för att han måste överge sin	 praktik, erhöll han fullständiga bevis på att han icke brydde sig	 
	 om sin hustrus liv det allra minsta.	 Han trodde icke det gällde hennes liv? Trodde han då inte	 att professorn förstod det bättre än han. Ville han att hon	 skulle dö? Det ville han verkligen inte, och därför köptes en	 lantegendom. En inspektor skulle sköta den. Efter som det	 fanns länsman och kronofogde så var häradshövdingen numera	 sysslolös. Dagarne blevo ändlösa, och han förde en otrevlig	 tillvaro. Som hans inkomster upphört, måste han leva på hust­	 runs räntor. Första halvåret läste han och spelade på en For­	 tuna. Andra slutade han läsa, då han icke såg något ändamål	 med det. Tredje tog han sig för att brodera.	 Men hustrun hon kastade sig genast in i lantbruket och gick i	 ladugården själv med kjolarne högt över knäna och kom smut­	 sig in i rummen och luktade ko. Hon mådde så väl och kom­	 menderade folket så att det var en lust, ty hon var uppfödd på	 landet och förstod sig på det där.	 När häradshövdingen beklagade sig över sysslolöshet, svara­	 de hon: tag dig för någonting. Man behöver aldrig vara sysslo­	 lös i ett hus.	 Han höll på att dra fram med verksamheten utomhus, men	 han aktade sig.	 Han åt, sov, promenerade. Gick han på logen eller i ladugår­	 den, var han alltid i vägen och fick snubbor av hustrun.	 En dag när han klagat mera än vanligt och pigorna lämnat	 barnen utan tillsyn, sade hustrun helt tvärt: se efter barnen, så	 har du något för dig.	 Han såg upp på henne om det var allvar: – Ja, varför skulle	 han inte kunna se efter sina egna barn? Var det så märkvär­	 digt?	 Han tänkte noga efter och fann verkligen ingenting märkvär­	 digt vid det.	 Nu gick han regelbundet ut och promenerade med barnen	 varje dag.	 En morgon när de skulle gå voro barnen icke klädda.	 Häradshövdingen blev ond och gick till frun, för han var rädd	 för pigorna.	 – Varför äro inte barnen klädda? frågade han.	 – Därför att Mari har annat för sig! Kläd dem du, som inte	 
	 har annat att göra. Är det kanske skam att klä sina egna barn?	 Han funderade en stund, men han insåg icke att det var	 någon skam. Så klädde han dem.	 En morgon roade det honom att gå ut ensam och ta bössan	 med sig, ehuru han aldrig sköt.	 När han kom hem tog frun emot honom.	 – Varför har du inte promenerat med barnen i dag? sade	 hon med en skarp förebrående röst.	 – Därför att det inte roade mig i dag!	 – Roade! Roar det mig att gå i stök och bök hela dan? Det är	 inte roligt att göra någon nytta för sig.	 – För sig? För sin mat? menar du kanske.	 – För vadsomhelst, menar jag. Och jag tycker verkligen att	 en gammal karl som du skulle skämmas att ligga på en soffa	 och göra ingenting.	 Han skämdes verkligen, och numera var han anställd som	 barnpiga. Punktligen skötte han sitt värv. Han fann intet orik­	 tigt i det, men han led av det. Det var något bakvänt tyckte	 han, men hustrun förstod alltid att vända det rätt.	 Hustrun satt på kontoret och tog emot inspektor och rättare;	 hon stod i magasinet och vägde ut åt statfolket. Alla som	 kommo upp till gården sökte frun, men ingen sökte herrn.	 Under en promenad kom han en dag att gå ut på en äng, där	 det gick kreatur. Han ville visa barnen korna och ledde dem	 varligt framåt den betande skaran. Plötsligen stack ett svart	 huvud upp över de andra djurens ryggar och såg på de främ­	 mande med ett svagt bölande.	 Häradshövdingen tog barnen på armen och sprang allt vad	 han förmådde tillbaka mot gärdsgården. Kommen dit kastade	 han barnen handlöst över och tog ett språng, men fastnade i	 gärdslet. Som han fick se några kvinnfolk i hagen skrek han allt	 vad han rådde emot dem:	 – Tjurn, tjurn!	 Men kvinnorna skrattade och togo upp barnen som voro illa	 tilltygade i diket.	 – Ser ni inte tjurn! skrek han.	 – Nej, det finns ingen tjur, sa den äldsta kvinnan. Den	 slaktades för fjorton dar sen.	 
	 Han kom hem snopen och ond. Beklagade sig för hustrun	 över folket. Hon skrattade bara. På eftermiddagen sutto de	 ensamma i salen, då det knackade på dörren.	 – Stig på! ropade frun.	 En kvinna som varit med vid äventyret om tjuren steg in och	 hade i handen häradshövdingens halsband.	 – Det här är visst fruns, sade hon tvekande.	 Adèle såg först på kvinnan, sedan på sin man, vilken med	 ögonen spärrade betraktade sin boja.	 – Nej det är herrns! sade hon och tog halsbandet av kvin­	 nan. Tack skall du ha min vän. Herrn ger dig nog hittelön.	 Denne satt blek och orörlig.	 – Jag har inga pengar, jag, vänd dig till frun, sa han och	 tummade halsbandet.	 Frun tog en krona ur sin stora portmonnä och räckte kvin­	 nan som gick, synbarligen utan att begripa något.	 – Nog kunde du ha besparat mig detta! sade han med	 smärta.	 – Är du inte man att stå för dina ord och handlingar. Skäms	 du att bära en present av mig, då jag bär dina? En sådan feg	 stackare du är! Och det är en karl det!	 Sedan den dagen var häradshövdingens frid slut. Vart han	 kom såg han fnissande ansikten, och pigor och drängar kunde	 ropa bakom knutarne tjurn! tjurn! och alltid när han passerade.	 
	 
	 
	 
	 Frun skulle resa bort på auktion att bli borta åtta dagar. Herrn	 skulle under tiden ha ett öga på folket.	 Första dagen kom köksan och bad om pengar till socker och	 kaffe. Han lämnade de begärda pengarna. Tre dagar senare	 kom hon och begärde nya pengar till samma ändamål. Han	 uttryckte sin förvåning över att de förra tagit slut.	 – Det är inte jag som äter upp dem ensam, sa köksan. Och	 frun brukar aldrig ha något att anmärka.	 Han lämnade pengar. Men nyfiken att veta om han hade	 orätt slog han upp hushållsboken och började addera.	 
	 Det var en märklig summa han fick på de två posterna. När	 han slog ihop för en månad alla skålpundena så blev det	 lispund. Han fortsatte sina forskningar och kom till liknande	 resultat över allt. Han gick till huvudboken och fann utom de	 omåttligaste siffror också de orimligaste fel i adderingar. Resul­	 tatet blev att frun varken kunde sorter eller decimalbråk och att	 det oerhördaste bedrägeri från de underhavandes sida måste	 leda till husets undergång.	 Frun kom hem. Häradshövdingen måste höra auktionsberät­	 telsen till slut. Därpå harskade han sig och tänkte börja, men så	 tog frun opp tråden själv:	 – Nå, hur har du rett dig med pigorna nu, min gubbe lilla?	 – Åhja, jag har nog rett mig med dem, men de ä bestämt	 inte ärliga.	 – Ä de inte ärliga?	 – Nej, det ä för stora poster i kaffe och socker till exempel.	 – Hur vet du det.	 – Jag såg det i hushållsboken.	 – Jaså, går du och snokar i mina böcker.	 – Snokar! Nej det roade mig att granska.	 – Vad har du med det att göra ....	 – Och jag fann att du för böcker utan att kunna sorter och	 bråk.	 – Vad för slag? Kan jag inte?	 – Nej, det kan du inte; och därför är hela huset undermine­	 rat. Du är en liten humbug min gumma lilla. Det är du!	 – Vem rör det hur mina böcker ser ut?	 – Jo ser du lagen kan få, troligen mig, på fästning för falsk	 bokföring.	 – Lagen? Pfu! Jag struntar i lagen!	 – Ja det tror jag, men han håller nog efter oss, det vill säga	 mig. Och därför skall jag hädanefter föra böckerna själv.	 – Vi kan ta en bokhållare!	 – Nej det behövs inte! Jag har ingenting annat att göra.	 Och därvid blev det.	 Men sedan häradshövdingen intog platsen vid pulpeten och	 folket kom och stod för hans ansikte, började lantbruk och	 ladugårdsskötsel förlora sitt intresse för frun.	 
	 En häftig reaktion inträdde, och hon tittade snart varken	 efter kor eller kalvar utan satte sig inne. Och där satt hon och	 kurade, och nya tankar började jäsa hos henne.	 Häradshövdingen vaknade däremot till nytt liv. Han kastade	 sig på lantbruket och röck opp gårdsfolket. Nu hade han	 övertaget. Han styrde och ställde och utanordnade och rekvire­	 rade.	 En dag kom frun in på kontoret och anhöll om att få tusen	 kronor till ett nytt piano.	 – Vad tänker du på? sade mannen. Just nu då ladugården	 skulle byggas om. Det ha vi inte råd med.	 – Vad vill det säga? svarade frun. Ha vi inte råd? Räcker	 inte mina pengar?	 – Dina pengar?	 – Ja, mina, som jag medförde i giftet.	 – De blevo familjens i och med giftet.	 – Det vill säga dina.	 – Nej, min vän, familjens. Familjen är en liten kommun, den	 enda erkända med egendomsgemenskap, med mannen som	 förvaltare, i vanliga fall.	 – Varför skall han vara förvaltare och inte kvinnan?	 – Därför att han har bättre om tid, emedan han inte behöver	 föda barn.	 – Varför kan inte båda vara förvaltare.	 – Av samma skäl som aktiebolaget bara har en verkställande	 direktör. Skulle kvinnan också förvalta, så skulle barnen också	 förvalta, efter som det är deras egendom.	 – Det där är bara advokatyr. Men nog tycker jag det är bra	 hårt att jag skall be om lov att få köpa mig ett piano för mina	 egna pengar.	 – Det är inte dina egna pengar numera.	 – Är det dina då?	 – Nej inte det heller, det är familjens, och hör sen. Du skall	 icke heller vara så falsk och be mig om lov; klokheten bjuder	 bara att du frågar förvaltaren om egendomens ställning tillåter	 en stor utgift till lyx.	 – Är ett piano en lyx då?	 – Ett nytt piano, när man har ett gammalt, kan vara lyx. Nu	 
	 är egendomens ställning dålig, därför tillåter den icke att du	 köper ett nytt piano nu, ehuru jag naturligtvis icke kan eller vill	 sätta mig emot det.	 – Man blir inte ruinerad på tusen kronor.	 – Jo, man kan lägga grunden till sin ruin genom en otidig	 skuldsättning på tusen kronor.	 – Det vill säga, du nekar mig att köpa ett nytt piano.	 – Nej; det vill det inte säga. Egendomens osäkra ställning ...	 – När, när skall den dag komma, då kvinnan får förvalta sin	 egendom själv och slippa stå som en tiggerska för sin man?	 – När hon arbetar själv. Det är en man, din far, som arbetat	 ihop din egendom. Det är män som arbetat ihop all egendom,	 därför, ser du, har det varit rättvist att syster ärvde mindre än	 broder, helst broder var född med skyldighet att föda hustru,	 men syster ej var skyldig föda man. Förstår du det?	 – Jo, se, det är rättvisa: att dela olika. Är det rättvist att dela	 olika? Kan du som har så pass förstånd påstå det? Ska man inte	 alltid dela mitt uti?	 – Nej, inte alltid. Det skall delas proportionaliter efter för­	 tjänst. Den late som ligger i gräset och ser på hur murarn	 bygger, skall ha mindre än murarn som bygger.	 – Jaså du säger att jag är lat.	 – Hm! Det är bäst att säga ingenting. Men när jag låg på	 soffan och läste, så ansåg du mig mycket lat och jag vill minnas	 att du uttryckte dig i den riktningen; ganska tydligt.	 – Vad vill du jag skall göra då?	 – Promenera barnen.	 – Jag passar inte för barn.	 – Men jag fick passa jag. Hör du min lilla vän: en kvinna	 som säger att hon inte passar för barn, den är ingen kvinna.	 Man är hon icke heller! Vad är hon då?	 – Fy, fy, att du vill säga så om dina barns mor!	 – Vad säger man om den man som inte ser åt fruntimmer?	 Säger man inte något mycket fult?	 – Åh, jag vill inte höra mer.	 Och därför gick hon ut ur rummet och stängde sig inne. Frun	 föll sjuk. Läkaren, den allmäktige, som tagit kropparne sedan	 prästen förlorat själarne, förklarade lantluften och ensamheten	 
	 ohälsosam, och man måste flytta till stan för att frun skulle	 undergå läkarebehandling.	 Staden hade ett mycket gynnsamt inflytande på fruns hälso­	 tillstånd, och rännstensluften gav hennes kinder ny färg.	 Häradshövdingen sökte sig praktik, och makarne hade avle­	 dare för sina oförsonliga lynnen.	 En dag förkunnade tidningarne att frun hade en pjäs antagen	 till spelning på teatern.	 – Ser du nu, sade hon till mannen, att kvinnan också kan	 leva för högre uppgifter än vagga och laga mat.	 Och det erkände han och bad om förlåtelse.	 Pjäsen spelades. Mannen satt i ett oxöga som under kall	 dusch, och efter spektaklets slut fick han vara värd på sexan.	 Frun var omgiven av beundrare, åt vilka mannen fick slå i	 supar och snoppa cigarrer.	 Därpå hölls tal. Mannen stod bredvid vaktmästaren och	 övervakade champagnekorkarnes salut när skålen för kvinnan	 utbragtes, i vilken stora förhoppningar om framtiden uttalades	 av en ung poet som trodde på kvinnan.	 En aktör kom och klappade häradshövdingen på axeln och	 bad honom ta in Carte Blanche i stället för den här usla	 Roederer; kyparne sprungo och frågade efter fruns man; och	 frun uppmanade oupphörligt sin man att se efter att recensen­	 terna drucko.	 Nu var han under, och han kände det högst obehagligt. När	 de kommo hem om kvällen var frun strålande. Hela hennes själ	 hade vidgats och fyllde varenda åder, spände varenda nerv.	 Framgången hade lyftat stenarne från bröstet, och hon andades	 fritt och högt; hon hade talat och blivit hörd; hon hade varit	 stum och återfått målet. Hon svärmade om framtiden, om nya	 planer, nya erövringar.	 Mannen satt tyst som ett vått träblock och gav ingen reso­	 nans. Ju mer hon steg, dess mer sjönk han.	 – Du är avundsjuk, sade hon och stannade i sitt glödande	 tal.	 – Om jag icke vore din man skulle jag ej vara det, svarade	 han. Jag gläds åt din framgång, men den utplånar mig. Du har	 rätt, men jag har också rätt. Äktenskapet är ett mänskoäteri.	 
	 Äter inte jag dig, så äter du mig. Du åt mig. Jag kan inte älska	 dig mer.	 – Har du älskat mig nånsin?	 – Nej, det är sant, vi byggde äktenskap utan kärlek, därför	 gick det inte. Det förefaller mig i alla fall som om äktenskapet	 hade samma roll som monarkin. Monarkin kan endast bestå	 med envälde. Äktenskapet var en monarkisk styrelseform, och	 därför skall det dö.	 – Vad ska vi få i stället då?	 – Republik naturligtvis! svarade mannen och gick in och	 lade sig.			 
	 Omakar.	 
	 
	 
	 
	 
	 
	 
	 Jag mötte dem i tre års tid mest varje middag jag gick hem från	 biblioteket.	 Första året var han rak och smidig som en löjtnant, vilket	 han också var. Hon dansade fram vid hans sida och böjde	 huvudet på sned för att möta hans ögon.	 Han bleknade, men hon fortfor att vara röd.	 Andra året gingo de ännu arm i arm, men de sågo rätt fram	 för sig, och hon böjde aldrig huvudet på sned för att se in i hans	 insjunkna ögon.	 Tredje året kom han ensam. Hans hals syntes ha blivit	 längre, och hakan hängde ner. Kinderna smetade utmed käk­	 benen och ögonen voro infattade i svarta ramar. När han bar	 uniform hängde sabelkopplet ner på svärdsidan och de gula	 generalstabsrevärerna flaxade om de avmagrade benen.	 Hon kom ibland ensam. Hennes gång var lätt och dansande	 som förr, men ansiktet hade fått ett hårt drag av missnöje.	 Näsborrarne stodo öppna som om de vädrade rov, och ögonen	 spelade utåt andra trottoaren som spejade de efter tillfredsstäl­	 lelse.	 Fjärde året kom han aldrig mer.	 – Har ni hört att kapten X är död? frågade en dag en vän.	 – Nej jag känner inte kapten X.	 – Åh, det var en ung lovande man med stor framtid. Ni	 måste bestämt ha sett honom för han bodde på samma gata	 som ni.	 – Ah, då, han var vid generalstaben och hade en ung vacker	 hustru?	 – Alldeles.	 – Vad dog han i då?	 
	 – Ja, vad? Har ni sett Låtom oss skiljas?	 – Nej.	 – Läs den då!	 – Den handlar om äkta makar?	 – Nej, om omakar!			 
	 Det räcker inte!	 
	 
	 
	 
	 
	 
	 
	 Madame St. Brie har en familjepension i Passy. Hon är änka,	 fyrtioåtta år, har tre söner. En på tjugoåtta, gift, en på tjugosex,	 gift, en på tjugofyra, ogift och artist. Hennes man var läkare	 och dog, dekorerad, för två år sen.	 Hon har en liten ränta som hon skulle kunna leva på ensam,	 men sonen som är målare måste ha modeller, färg, penslar,	 dukar, ateljé och absint. Därför håller hon pension, men även	 därför att hon älskar se människor omkring sig.	 De äldsta sönerna gå aldrig hem. Svärdöttrarna ha rivit dem	 loss från modren. Hon har hela sitt äkta liv levat för barnen,	 utan att ha några andra intressen. Nu äro de utflugna, och hon	 sitter där ensam med den yngsta som aldrig är hemma. Hon	 kan ännu leva en tjugo, trettio år, men har ingen att leva för	 mer, och för sig själv kan hon inte leva, ty hon var född och	 uppfödd att vara mor, eller leva för andra.	 Charles artisten har pressat av henne mycket pengar nu i	 april, ty han skall in på salongen för första gången, och man går	 just nu och väntar svaret från juryn.	 I dag på morgonen kom herr Charles till frukostbordet. Han	 var ljusgul i ansiktet med umbra-teinter under ögonen, som	 sågo ut som de voro smorda med grön maskinolja. En lätt dagg	 av kallsvett lägrade i hårfästet, och det utgick en oren anda ur	 hans mun.	 – Var var du i går Charles lilla? frågar modren och lägger	 upp sex ostron på hans fat.	 – Vad rör det dig? svarar Charles och luktar på ostronen.	 Portugiser! Fy!	 – Jag trodde jag skulle bjuda dig på något gott, jag, säger	 modren.	 
	 – Du ska inte bry dig om mig alls, säger herr Charles. Du	 pinar livet ur mig, och ta mig fan flyttar jag inte om du	 fortsätter på det här viset.	 Modren vänder sig till en pensionär, en ung fru med två små	 gossar vid sin sida.	 – Man har glädje av sina barn ska jag säga. Två ha flugit ut	 för alltid, och det här är den sista. Är han snäll mot sin mor?	 – Nej det är han inte, svarar pensionären.	 Herr Charles stiger upp, röd, så röd han med sin tunna blod	 kan bli och ryter:	 – Adjö! Jag skickar och hämtar mina saker efter frukost.	 Deux-battangerna dundra, och herr Charles går.	 Modren faller i gråt.	 Efter frukosten kommer en kommissionär och skall hämta	 sakerna.	 Modren plockar gråtande i hop sin Charles ritsaker. Hon	 tömmer byrålådorna och lägger linnet i kappsäcken. Tar ned	 tavlorna från väggen och låter pigan piska av kläderna. Och så	 är rummet tomt.	 Alla ungarne äro utflugna, och boet är övergivet. Vad skall	 hon nu leva för, vem skall hon nu hacka sitt bröst för i trettio år	 kanske, en hel mansålder?	 – Det är naturens ordning, bästa fru St. Brie, säger pensio­	 nären. Och vi ska icke uppfostra våra barn för oss. Liksom vi	 flögo ut från våra föräldrar, så flyga våra från oss. Vi begära för	 mycket av livet som ger så litet.	 – Men vad skall man ta sig till, när alla gått ifrån oss?	 invänder den övergivna modren.	 – Arbeta för oss, tänker jag, svarar pensionären.	 – Det räcker inte. Jag kan inte leva ensam, jag måste ha	 någon, måste ha någon.	 Och nu sitter änkan där ensam och sörjande. Men hela sin	 välvilja kastar hon nu över på pensionärens små gossar. Hon	 leker med dem, läser med dem, spelar domino med dem och	 sköter dem när de äro sjuka. Och så har hon någon att leva för	 en hel månad.	 Men när månaden är ute, resa de. Hon står på trappan när	 de stiga i vagnen, och när droskan rullar bort åt avenyen ser	 
	 hon så långt efter dem som om de reste bort med ett nytt stycke	 ur hennes hjärta. Men hjärtat är som Prometeus lever. Det	 växer igen alltefter som gamen hackar.	 Och så kommer det en ny pensionär, en som reser omkring	 för att promenera en stor sorg. Och så möter han det hackade	 modershjärtat. Och så får han sin bit, som han hackar i sin tur,	 och så tar han en droska och åker sin väg i sinom tid och ger	 pigorna var sin louis-d’or för hjärtat som han gnagde. Men åt	 änkan ger han intet, ty det passar ej. Jo, det är sant, han	 öppnade sitt bröst, och gav henne i souvenir en bit av sin sorg,	 och den tog hon emot och lade till sina besparingar.	 Men vad det är dumt att leva för andra, det räcker inte, det	 räcker inte.			 
	 Den starkare.	 
	 
	 
	 
	 
	 
	 
	 I Genève bor en fru X som utger en tidning kallad Europas	 Förenta Stater. Idén om en Europeisk federativrepublik är ett	 arv från Saint-Simonisterna, och Napoleon III som var socia­	 list innan han blev kejsare hade Europas Förenta Stater på sitt	 program. Sedan han gifte sig med Eugénie Maria de Montijo,	 som var starkare än han, ändrade han sitt program.	 Fru X vidhåller sitt. Hon var gift med en gammal Saint-	 Simonist. Äktenskapet blev barnlöst. Fru X som var idealist,	 ansåg det lågt att sköta hushåll. Mannen som också var litterat,	 lagade maten och städade. Han ansåg intet lågt ligga i det.	 Men han fick löjet över sig.	 Det löjliga låg ju ej i att han gjorde vad kvinnan brukar göra,	 utan i att han gjorde det ensam. Om de gjort det båda hade	 ingen varit löjlig.	 Nu uppges han av några vara död, av andra vara bosatt i	 Amerika. Det tyckes sålunda som om det äktenskapet ej blev	 något äktenskap, och det var det ju ej heller när de icke hade	 några barn.	 Fritt spelrum till en konstruktionsnovell ger deras halvkända	 historia, och ämnet lånar sig till alla partitydningar. Jag har	 förgäves sökt mera upplysningar, men icke fått några.	 Dukade han under för löjet? Fann han sin ställning ohållbar?	 Ansåg hon sig förödmjukad av att vara på hans fribröd?	 Vem vet?	 På Victor Hugos begravning stod en ensam droska vid Porte-	 Maillot färdig att rycka in i processionen. Det var en enbets­	 droska, med ett enkelt, fattigt utseende, en sådan som en full	 karl eller en på gatan sjuk forslas bort i. På kuskbocken var	 
	 upprest ett slags obelisk klädd i svart, prydd med en krans av	 granris och blommor, ini vilken en vers till Victor Hugo var	 präntad.	 I droskan sutto två äldre fruntimmer och en karl, karlen på	 baksätet. Fruntimmerna höllo en stor fana, vars duk de slogo ut	 för vinden. Där var målad en tavla föreställande ett landskap i	 vilket stodo representanter av alla jordens folk, räckande va­	 randra handen. Över var skrivet i guld: La République Univer­	 selle, och därunder en vers av Hugo till Universalrepubliken.	 Alla förbigående, blusar som redingoter, dekorerade och	 odekorerade, kvinnor som män, stannade pliktskyldigt för att	 skänka sitt skratt åt spektaklet. Och de som icke ville skratta,	 de måste, för att rädda sin heder och sin intelligens.	 Men de två kvinnorna höllo fanan högt, bifogande då och då	 en förklaring, allvarsamt, vänskapsfullt, utan ondska eller iver.	 Sågo de icke skratten? Jo, annat var ej möjligt. Men de hade	 väl icke påräknat annat, och därför förvånades de ej, vredgades	 de ej. De hade nog de ideala kraven på framtiden, men på	 samtiden syntes de inte ha några krav alls.	 Men karlen på baksätet, han såg skratten, han, och därför	 vred han sig som en syndare på sin hundsfott. Varför var han	 så feg?	 Jag kom att tänka på fru X. Var det hon som höll fanan och	 hennes man som gömde sig.	 Och så tänkte jag på Napoleon III. Tänk om han levat nu	 och sett sin ungdoms utopi hissad på en flaggstång, i likproces­	 sionen efter författaren till Napoleon den lille. Och så skulle	 Eugénie Maria de Montijo ha kommit ner från Avenue de la	 Grande armée och mött fru X, i droskan, (om det nu var fru	 X).	 – Goddag, du, skulle hon ha sagt, du har stulit min Ludvigs	 idé, du.	 Och så skulle fru X svara:	 – Han vågar ju inte bära den, det kräket, han vågar inte för	 dej, och därför så gör jag det. Titta på den här karlstackarn	 som sitter och darrar på bänken där. Det är hjältar ska jag	 säga. Och så tala de om det svaga könet.	 – Det talte aldrig Ludvig om. Han visste nog att det borde	 
	 stå i historien: Eugénie I 1853–1870 i stället för Napoleon III	 1852–1870.	 – Och så vill man inte ge oss rösträtt?	 – Vad ska man med rösträtt, när man har absolut veto?	 Kejsarn var den obetydligaste i hela kejsardömet; han hade	 icke rösträtt och icke veto. Jag hade åtminstone det.	 – Ja det var illa att ni hade det, den gången.	 – Bra eller illa, man eller kvinna, den starkare rår ändå.	 – För tillfället är det jag, säger fru X och viftar med fanan.	 Och polisen ropar upp: La République Universelle kör fram!	 Och universalrepubliken åker fram mellan en roddklubb och	 en sångförening, inregistrerad under sport.	 Men kejsarinnan ropas inte upp, för hon är i Chislehurst och	 mottar bonapartister som agitera för tredje kejsardömet.			 
	 Som Duvor.	 
	 
	 
	 
	 
	 
	 
	 De älskade varandra, därom var icke någon fråga, och de	 älskade med den sanna, sunda ungdomens oberäknande naiva	 kärlek, som övergår alla kalkyler på gemensamma intressen	 och liktänkeri.	 Efter ett års kärlek fick han slag. Han var musiker och hon	 sångerska.	 Och då skulle de resa till Lysekil, där han måste bada.	 De bodde på societeten. Hon följde honom på promenaden	 om dagen. Hon gick steg för steg som en gumma vid hans ena	 sida. Hon blev hans andra krycka. Och hon var ung, och blodet	 kokade. Hon såg huru de unga lekte, och hon hörde huru de	 spelade och dansade.	 I två år gick hon som sjuksköterska. Världen beklagade	 henne, men ingen ville hjälpa.	 Tredje året kommo de igen till Lysekil. En afton när hon satt	 i den sjukes rum och såg genom fönstret hur det lyste i socie­	 tetssalongen där flottans officerare dansade med unga flickor	 och fruar, och hörde pianots lekande locktoner, fick hon en	 brinnande lust att vara med. Hela hennes ungdom gjorde	 uppror mot sjukrummet, mot kedjan. Hon steg upp och sade:	 – Låt mig gå ner och dansa, en dans. Har du något emot att	 jag gör det?	 – Icke gör det mig glad, men du skall gå.	 Och hon gick.	 Han låg ensam och kunde icke sova. Lakanen brände om­	 kring hans kropp, och han ville stiga upp och gå dit ner, men	 han kunde inte.	 På morgonen kom hon igen; röd, blixtrande, glad.	 Det gladde honom att se henne så, men det sårade honom.	 
	 Nästa afton efter supén satt hon kvar, när han gick upp och	 lade sig. Han låg vaken, och hörde henne sjunga alla deras	 sånger för andra.	 Kvällen därpå stannade han, ty han tänkte det skulle bli	 roligt. Men det var tyst och stelt. Han kämpade med sömnen,	 men han ville icke gå. Slutligen måste han.	 Han steg upp och tog godnatt. Därpå vände han sig till sin	 hustru:	 – Jag har lovat att sjunga i kväll, sa hon.	 Han skämdes att be henne gå. Och han gick ensam.	 När han kommit upp på sitt rum, hörde han en vals spelas	 på pianot, och genom fönstret såg han hustrun sluten i en	 herres armar, tryckt mot hans bröst, med huvudet mot hans	 axel sväva förbi.	 Nå, vad mer. Hon dansade med en herre. Ja, men hon hade	 sagt att hon skulle sjunga.	 En vecka senare såg han två skuggor i trädgården bakom en	 jasminshäck. Och han kände igen den ena, ty han kunde var­	 enda linea i hennes kropp. Och de omfamnades, såsom i dan­	 sen, och de kysstes. Nå vad mer? De kysstes. Men hon hade	 lovat att endast kyssa honom. Varför ska man gå och lova	 sådant som man inte kan hålla!	 Musikern avled strax därefter; och världen satt dom. Den	 döde frikändes, men den levande fälldes.	 Tyvärr föll domen utan att föregås av rannsakning. Tyvärr	 kunde ingen rannsakning ske efter ena partens död.	 Därför borde domen, om det nu skall dömas, skjutas hän till	 en upplyst framtid.	 Den som inte vill vänta på den kan rannsaka skrifterna.	 Sagan om Tobias är inte så dum, fastän den är apokryfisk;	 sången om Asra har det felet att vara poetisk och »En ung­	 domsväns varning» lider av att vara alldeles för moralisk.			 
	 De ideala kraven.	 
	 
	 
	 
	 
	 
	 
	 I vår realistiska tid synas de ideala fordringarne på livet växa	 oerhört. Naturligtvis därför att tron på ett liv efter detta är i	 avtagande och man därför vill leva det enda livet så gott som	 möjligt.	 En ung flicka på tjugo år förklarade sålunda att hon icke	 ämnade gifta sig, emedan lagen i hennes land vid kritisk barns­	 börd tillåter modrens dödande i händelse barnet därmed kan	 räddas. Över detta tema skulle man kunna skriva ett band	 predikningar. Först om lagen, den gamla kristliga lagen som	 försvarar släktet mot individen; sedan om flickan, den ateis­	 tiska, darwinistiska flickan, som sätter individen över släktet.	 När Gamahut, en beryktad mördare, i vintras avrättades i	 Paris, förklarade en ateistisk tidning att det var orättvist taga	 en ung kraftfull mans liv i vederlag för en utlevad gummas.	 Ateisterna hava således ännu icke omredigerat sin moral	 efter sin filosofi.	 
	 
	 
	 
	 Är det nödvändigt att det födes barn? fråga ateisterna-malthu­	 sianerna.	 För naturen är det icke alls nödvändigt, ty om de sex arterna	 mänskor dö ut, är lika likgiltigt som när de 5.000 ammonit-	 arterna dogo ut. Men för ateist-kvinnans livsglädje är det	 nödvändigt att få barn, ty det är både hälsosamt och roligt.	 Att man kan dö i barnsäng, är icke något jäv mot äktenska­	 pet. Den sorgen är lika otidig som de bekanta kortspelarnes,	 vilka avbröto spelet för att gråta över att Homeros var död.	 
	 Och det är lika livsfarligt att gå på gatan, emedan takpannor	 kunna blåsa ner.	 Takpannorna hava icke ännu blivit förbjudna av lagen, oak­	 tat de äro livsfarliga, liksom skorstenar, skenande hästar, sjö­	 stränder, segelbåtar, och i synnerhet lokomotiv och eldgevär.	 
	 
	 
	 
	 Ett gift par fingo två barn. Barnen dogo båda i tyfus. Sedan	 fingo de inga barn mer, men frun skaffade sig två hundrackor i	 stället. Hon levde sedan för dem och sitt hus, inklusive man­	 nen. Hon önskade aldrig barnen ofödda, oaktat de givit henne	 sorg, ty de hade också givit henne glädje så länge den räckte.	 Och hon rekommenderar icke hundrackor i stället för barn, ty	 hon vet, att rackorna också skola dö om några år.	 Denna kvinna är kristen och idealist, men hennes ideala	 fordringar på livet äro mindre än realisternas.			 
	 Hans Poem.	 
	 
	 
	 
	 
	 
	 
	 Han söker ungkarlsgillen emedan han har en elak hustru.	 En liten ful, stygg, grälsjuk tyrann, som njuter av lagens	 orättvisa mot kvinnan.	 Att höra honom en natt, eller mot morgonsidan, när vinet	 släpper rullgardinen över det närvarande och sätter det för­	 flutna i belysning, är ganska eget.	 Härom sist satt han på sängkanten hos sin vän aktören och	 talade om sin hustru. Han drog upp tavlor från det förflutna,	 från den gyllene förlovningstiden, från första giftastiden. Och	 nu och förr smälte ihop. Han hade den vackraste kvinna i	 skapelsen, den godaste, intelligentaste och dugligaste. Hon var	 ett mästerstycke. Han erkände, att han varit orättvis och elak	 mot henne och att han icke var värdig henne.	 När han tog på överrocken och tömde sista glaset, blev han	 plötsligen allvarsam.	 – Hon har ett fel ändå, hon som alla, för ingen är felfri, sade	 han. Hon tycker inte om att jag är ute om nätterna.	 – Varför är du ute om nätterna då? stack en ungkarl emel­	 lan.	 – Varför? Varför jag är ute om nätterna?	 Rullgardinen tycktes dras opp och dagsljuset falla med full	 belysning på hans elände.	 Och vi sågo i de stelnade musklerna omkring munnen och de	 rynkade skoningarne kring ögat, huru han alltför länge stirrat	 på Gorgonskölden.	 – Men hon är snäll ändå, avslöt han, och raglade ut.	 Ändå!	 – Nordau kallar kvinnan en dikt av en rusig man, sade	 ungkarlen. När ska vi få höra en sång till mannen diktad av en	 kvinna?	 
	 – När en kvinna kan älska en man! sade en annan, som såg	 medtagen ut. Men det dröjer nog. Att älska är en manlig	 egenskap; att älskas ett kvinnligt prerogativ.	 – Mannen ger och kvinnan tar emot. Det är saligare att giva	 än taga, men det är dummare.	 – Den där stollen som gick, han fortfar att dikta sin dikt,	 men på dagen, när han är nykter, då går det inte. Det blir bara	 prosa. Förstår ni nu varför han är ute om nätterna?			 
	 Lurad.	 
	 
	 
	 
	 
	 
	 
	 När fiskarne lekte och fågelhanarne började sjunga, gingo	 mänskobarnen ut på sina lekställen för att para sig. Mödrarne	 pyntade sina unga honor att locka hanar; sömmerskorna satte	 vaddar i klänningsliv, och skräddare lade stoppningar i jacket­	 ter och bonjourer. Och så gick man ut i naturen för att välja en	 passande miljö för den naturliga akt, som nu förbereddes. Det	 var vid havskusten. Dit kom grosshandlarens fru med sin	 dotter, och dit kom löjtnanten med sin uniform och sina	 skulder.	 Och en afton, när myggorna dansade och kattorna jamade,	 dansade flickorna i societetens salong, och de hade klippt ur	 klänningarne ovantill och låtit släppa ner rullgardinerna för att	 komma i belysning. Och löjtnanten lutade sig i en fönstersmyg	 intill grosshandlarens dotter och frågade med ögonen:	 – Vill du betala mina skulder? Men läpparne sade: vill du	 älska mig i nöd och lust?	 Och grosshandlarens dotter svarade med ögonen: Ja, om du	 vill göra mig till grevinna och föra mig in i ditt fina sällskap,	 om du vill låta pappa spela kort med dina generaler och	 mamma får dua dina grevinnor, om du vill försörja mig till	 dödagar och låta mig ha roligt.	 Ja, det ville han, och så var handeln avslutad.	 Två år hade förgått. De sutto slöa och ledsna i sina morgon­	 rockar och utbytte några sanningens enkla ord.	 – Vadd! sa han och pekade på hennes klänning, som hängde	 pösande på en stolkarm.	 – Vadd! svarte hon och pekade med toffeln åt hans syrtut,	 som dinglade över handduksstället.	 Han drog nattrocken omkring sig och svarade intet.	 
	 Två år senare råkade grosshandlaren göra konkurs. Därige­	 nom omöjliggjordes vidare kortspel med de utlovade generaler­	 na, och grevinnorna avklippte umgänget med frun. Dottern	 blev mindre gärna sedd, och löjtnanten fick smak för privatlivet	 hemma, helst subsidierna från svärfadern uteblevo. En dag då	 han varit mycket sanningsenlig mot sin grevinna, fann denna	 sig föranlåten att ingå i detaljer.	 – Du är inte så artig numera sen jag blev fattig, sade hon.	 – Det var jag inte förut heller, svarte han, så inte är det	 fattigdomen bara ...	 – Ja, men du var artigare mot pappa förr.	 – Jaa, ty det var hans enda förtjänst att han var rik. Nu	 sedan han förlorat denna aktningsvärda egenskap, ser jag ingen	 anledning att visa honom överdriven aktning.	 – Du tillstår sålunda helt rått att du gifte dig för pengar.	 – Javisst! Det är ju vackert att tillstå sina – hm – egenskaper.	 – Och du skäms inte att säga mig det?	 – Ahjo det gör jag, men du vill väl icke inbilla mig, att du	 tog mig av – vad kallas det nu? – kärlek? Jag är böjd att vara	 övertygad att du betalte mina fattiga tiotusen kronors skuld	 mot grevinnetiteln. Det var gott pris. Dickson fick ge ett par	 hundratusen för att bli simpel adelsman, och L. O. Smith fick	 betala sextiotusen för vasaorden! Jag har inte lurat dig på	 handeln, för du är grevinna, men du har lurat mig, för du höll	 upp en rik svärfar, och nu sitter jag där med en fattig! Vadd,	 vadd! Från början till slut!	 – Ja, men jag gifte mig inte för pengar, jag.	 – Nej, men för titeln, och, men det är detsamma.	 – Säg ut du! Den som har mod att förstöra en fattig kvinnas	 pengar .... kan ha mod till allt.	 – Hör du, min pulla lilla.	 – Jag är ingen pulla!	 – Nå! Du förde in tiotusen kronor. Vet du vad jag lagt ut	 under fyra år? Fyratiotusen! Din far har släppt till fem. Hur	 mycket har du då förstört av den fattiga löjtnantens pengar?	 – Att han inte skäms? Kanske hustrun skall försörja mannen	 nu också?	 – Nej! Men hon ska inte säga att mannen förstört hennes	 
	 pengar, när de ha begagnat dem tillsammans, och för övrigt,	 hennes pengar? Var kom de pengarne ifrån? Har hon arbetat	 ihop dem? Inte ska ni komma och tala om pengar, som allihop	 gifta er för pengar!	 – Och du vill därmed säga att du håller mig? Som en annan	 dam?	 – Jag vill inte säga det efter du insett det själv. Emellertid är	 bra att så är, ty om du nu vill höra hela sanningen: vi måste	 ändra levnadssätt efter vad som hänt. Ville du inte begagna	 tillfället och frigöra dig, emancipera dig från att äta nådebröd?	 – Jo, så gärna jag lever.	 – Gör det då! Arbeta!	 – Jag har inte lärt något.	 – Gör vad du kan! Se efter ditt hus!	 – Det är intet arbete.	 – Det har du rätt i. Därför återstår bara att fortsätta att göra	 ingenting. Samhället har givit dig den rollen!	 – Det är en fin roll!	 – Du inser det nu!	 – Jo nu inser jag det. Jag är dömd att till döddagar äta en	 mans bröd. När min far inte längre kunde föda mig, så drog	 min mor ut mig på marknaden för att upptäcka någon annan	 som skulle kunna föda mig.	 – Och så upptäckte hon mig. Därmed steg din fars kredit,	 och jag har troligen skaffat honom igen många gånger vad han	 lagt ut för mig. Så stå sakerna nu, och vad vill du man skall	 göra åt det?	 – Ingenting!	 – Nej, jag ser verkligen ingenting att göra åt det. Så är det	 hela vägen: ihåligt bara, uppstoppat. Vadd! Vadd alltsam­	 mans!	 Löjtnanten blev knarrig och frun olycklig. Efter två år voro	 de skilda. Löjtnanten dömdes att lämna hustrun underhåll till	 döddagar.	 – Det är dyra saker de där, sa kaptenen vid ett middagsbord	 på källaren.	 – Äkta vara är dyr, sa löjtnanten, men när den är så dyr, så	 skulle man åtminstone få prova den först.			 
	 Affär.	 
	 
	 
	 
	 
	 
	 
	 Om hon älskade honom, var icke gott att ta reda på, ty det var	 han som friade, och hon ville gärna gifta sig. Men han var kär i	 henne. Om det var för hennes skönhet, hennes dygder, hennes	 små fel, hennes goda förstånd, det visste han inte själv, han	 visste bara att han älskade henne. Så började han sina kvälls­	 vandringar i hennes hem. Och så förberedde de sig till det	 kommande samlivet genom att gå på teatrar, konserter och	 baler.	 En kväll, när de lyckats komma över förmakssoffan, och hon	 satt med sin chinjong mot hans engelska skjortbröst, sade hon:	 – Robert, älskar du mig?	 – Vilken fråga!	 – Då blir du inte ond om jag ber dig om en sak.	 – Ond? Ah!	 – Vet du att jag har en hemgift?	 – Nej.	 – Jo, jag har en ränta på fyra tusen kronor, hälften i	 Jockums knappnålsfabrik, hälften i Bobbs zinkgruvor.	 – Vad bryr jag mig om det! Jag har inte tagit dig för pengar,	 ty jag visste icke du hade några.	 – Ja, det är du, det, Robert, men alla män äro icke som du!	 – Nå vart vill du komma nu?	 – Jo ser du, jag tillhör föreningen för gift kvinnas äganderätt,	 och jag vill ge ett exempel för världen. Därför skola vi göra ett	 paktum, att jag får behålla min ränta. Man kan ju inte veta vad	 som kan inträffa. Vill du icke också ingå i föreningen?	 – Nej, min lilla vän, svarade Robert; det vill jag icke, ty ett	 rätt äktenskap skall vara byggt på gemensamma rättigheter,	 gemensamma skyldigheter. Om gift kvinna skall ha äganderätt,	 
	 skall gift man också ha den. Detta har lagen redan insett, och	 därför ha vi förordningen om äktenskapsförord.	 – Vad är det?	 – Det borde du dock veta innan du går i väg och vill stifta	 om lag! Jo, det är en liten lag på att var och en behåller sin	 egendom!	 – Ja, men det är ju gift kvinnas äganderätt!	 – Javisst, javisst! Men det är på samma gång gift mans	 äganderätt. Vill du, så göra vi äktenskapsförord?	 – Hm! Det har jag aldrig tänkt på förut!	 – Nej, min lilla vän, men man skall tänka för sig innan man	 rusar åstad. Jag har min ränta och du din! Var och en behåller	 sitt! Det är ju rätt? Icke sant!	 – Jovisst, jovisst!	 Och så gifte de sig med äktenskapsförord. Herr Robert tyckte	 det var litet »brackigt» av fästmön att tala om affärer, då han	 aldrig tagit upp det ämnet. Men han var lika glad ändå när han	 körde hem till sin egendom med unga frun.	 Året gick, och det kom en liten. Herr Roberts egendom var	 nog stor för hustru och barn, men räckte icke till palmhus och	 Berlinare. Emellertid hade frun efter barnsängen blivit medta­	 gen och kunde icke gå ut. Baronen på Rockelsta hade ett	 palmhus, där baronessan brukade promenera. Herr Robert fick	 en vink om att han borde bygga ett palmhus. Det hade han icke	 råd med, ty det kostade sex tusen kronor, hela egendomens	 årsavkastning. Slutligen måste han göra det, ty doktorn hade	 ordinerat det. Herr Robert förbannade den nye hustyrannen	 och menade att denne kunde likasåväl ordinera en resa till	 Afrika eller ett slott, eller en tavla av Meissonier. Detta gjorde	 han tyst, likasom den reflexionen att husets budget icke haft	 någon tillökning av fruns räntor. Men han gjorde det tyst.	 Och hon fick ett palmhus, men det kostade visserligen bara	 tre tusen kronor. Palmerna voro emellertid icke bra, och frun	 fick migrän om hösten. Doktorn förklarade att lantluften icke	 var god för henne och att de måste bo i stan om vintern.	 Det kunde han icke, ty då skulle egendomens skötsel gå vind	 för våg, och han hade icke råd att hålla våning i stan.	 – Hade han icke råd!	 
	 – Nej det hade han icke! Men hon borde ha råd, som	 samlade räntor!	 – Jaså, han ville åt hennes fattiga pengar!	 – Nej, det ville han icke. Han ville icke att hon skulle bygga	 palmhus åt honom, han ville icke att hon skulle hålla våning åt	 honom, men han kunde icke förstå....	 – Vad kunde han icke förstå.	 – Ja, det var detsamma!	 – Nej, var det detsamma! Det var hennes pengar han ville åt!	 – Nej det var hon, som ville åt hans, ty ännu hade han icke	 sett en skymt av hennes pengar, oaktat de gjort som hon ville	 och skiftat.	 – Jaså, han menade att hon skulle föda honom.	 – Inte alls! Han trodde bara att de skulle hålla upp huset	 tillsammans, så att hon skulle få känna behaget av att slippa	 äta hans bröd, det var ju så hon ville ha det!	 – Kanske det var så! Ja visst var det så: han hade rätt! Hon	 skulle skriva till pappa och fråga efter räntorna!	 Hon skrev till pappa, som efter en längre brevväxling bekla­	 gade, att hon gift sig med en usling, som icke kunde försörja	 hustru och barn själv, utan skulle förstöra hustruns pengar.	 Slutligen knep han fram med tretusen kronor. Bruksaffärerna	 gingo illa, och aktierna hade icke fått större utdelning.	 Nu måste de fara till Stockholm, ty nu var det hon, som	 bestod. Detta senare kunde icke herr Roberts kassa-böcker vara	 med om. Ty hushållet på landet kostade sextusen kronor, varav	 frun skulle repartisera med hälften. Men det var icke så noga!	 Året därpå kommo inga räntor, ty bruken gingo inte alls. Nu	 var hon nödsakad äta en annans bröd. Det var bittert, bittert.	 Han sade aldrig något därom, men hon så mycket mer. Hon	 sade det morgon, middag och kväll, och hon »vätte sitt hårda	 bröd med förödmjukelsens tårar». Men ingenting torkar fortare	 än tåren, och frun blev snart glad igen, och blev icke stort	 ledsnare året därpå när hon fick veta att båda bolagen störtat.	 Och så foro de till Stockholm om vintern, och där utplånades	 varje spår av tårarne.	 På våren blev herr Robert sjuk och dog, dog mycket hastiga­	 re än ett romanslut skulle tillåta. Så kommo gode män och	 
	 skrevo upp, och när de skrivit upp nog, kommo de till det	 resultat att, tack vare äktenskapsförordet, hustrun ingenting	 hade att ärva; att gården såldes och möblerna med; att medlen	 insattes i förmyndarkammaren och frun fick fara hem till sin	 pappa igen.	 Men pappa var ursinnig! Fördömda idéer, sa han!	 – Ja, menade änkan, det är ju fel i lagstiftningen ändå; det	 var ju det jag alltid sa! Nej, då är gift kvinnas äganderätt	 mycket bättre.	 Den, som berättade denna anekdot, menade att gift mans	 äganderätt var ändå mycket bättre, men det var en herre som	 sa det, och då betyder det ingenting.			 
	 Övertro.	 
	 
	 
	 
	 
	 
	 
	 Fruntimrens ideala krav på mannen äro i sanning icke små. De	 fordra bland annat ingenting mindre än att mannen skall »tro	 på kvinnan». Med vilken ädel harm utbrast icke nyligen en	 dam, som icke förstod Vildanden: »Han tror icke på kvinnan	 längre.»	 Detta är: alltså är han död, död som människa och författare.	 Vad vill det nu säga: att tro på kvinnan?	 Det måtte vara något särskilt. Man säger sig tro på Gud eller	 icke tro på Gud, på ett liv efter detta, på det godas seger och	 dylikt. Men tro på kvinnan? Tro på mannen, det finns inte. Tro	 på damerna är icke heller något. Tro på fruntimmerna, – nej,	 tro på kvinnan, heter det. Icke heller duger det att säga: tro om	 kvinnan, eller ett annat, gott eller ont, utan tro på kvinnan.	 Det skulle då av analogi betyda: tro att hon finns, liksom	 Gud finns; vidare: tro att hon har alla goda egenskaper och	 inga dåliga.	 Men det är ju den gamla sagan om ängeln, fågel blå, tärnor	 och stjärnor, och det där. Har fru X. tagit tärnversen på allvar?	 Tro på kvinnan!	 I denna tideräknings begynnelse gjordes ett försök i större	 skala på att införa tron på en man, en timmermans son. Det	 gick rätt bra i ett par hundra år. Men år 323 gjorde Fausta (gift	 med Konstantin den Store) kristendomen till statsreligion.	 Sedan dess avtog Kristusdyrkan och Mariakulten stod fram.	 Modren var före sonen, och sonen får gå undan. Men fadren?	 Mannen? Timmermannen? Han ströks! Utan vidare. Och	 medeltiden ser mannen på knä för kvinnan, modren, honan.	 Detta var reson.	 Ett misstag av kvinnan var att göra mannen till familjens	 
	 målsman och sedan statens. Det är därför det känns så påkos­	 tande nu för mannen att bli avsatt.	 Uttrycket »Skapelsens herrar» begagnas endast skämtsamt	 av fruntimren, men skålen för kvinnan, den tog nog allvarsamt,	 den.	 Kvinnans supremati har bibehållit sig och genomgår konsten	 och symboliken. Michelangelo gör Kristus i Yttersta Domen	 till en kvinna och i Pietà lägger han den fullvuxna sonen i	 modrens knä som ett ambarn. Republiken avbildas alltid som	 en kvinna, både i Schweiz och Frankrike.	 Friheten på Julikolonnen är en kvinna likaväl som Bavaria	 utanför München och Svea på Davidsonska huset.	 Kvinnan påstås av en nyare, men mycket deprimerad han­	 författare stå högre i sedlighet än mannen. Det är bosch! Det är	 en duperad hanes kongestioner. De äro lika goda kålsupare,	 såvida icke mannen står litet högre. Kvinnan har uppfunnit att	 sälja sin gunst, uppfunnit prostitutionen, uppfunnit äktenska­	 pet. Äktenskapet är en livränta för kvinnan, som ofta åtföljes av	 pension, för kvinnan nämligen, ty mannen får icke pension efter	 hustrun.	 Icke heller skulle en student, som ville gifta sig med en	 kvinnlig professor, få professorstitel.	 Mod är en dygd påstås. Men kvinnan står lägre i den dygden	 än mannen, ty hon gömmer sig när mannen går ut i krig.	 Blenda och Jeanne d’Arc äro två flugor, som icke göra sommar,	 och Blendas stridssätt skulle icke av en man anses honnett.	 Att kvinnan är djärvare i dagliga livet, det beror på mannens	 underdånighet. Det hjälper ej att kvinnan skyller på att hon ej	 fått gå i krig; hon har fått allt vad hon velat. Hon lämnade åt	 mannen att föra krig med den »råa» styrkan; hon behöll för sig	 att föra det med förståndet, listen och slutligen som nu, med	 osanning, då hon spelar slavinna och högre väsen på en gång.	 Man talar så mycket om förförda flickor. Det finns nog	 sådana med, jag vill inte motsäga det, men jag vill berätta om	 förförda gossar, för att visa att det finns sådana också, icke för	 att säga att alla gossar äro förförda och alla flickor förförerskor.	 Jag vill därmed också visa att det är farligt för unga gossar att	 »tro på kvinnan» såsom det fullkomliga, rena, felfria och så	 
	 vidare. Och därvid fästa uppmärksamheten på att mannens	 »sinnliga» kärlek är renare än kvinnans, ty den är vanligtvis fri	 från biintressen om ekonomisk fördel, med vilka kvinnans,	 genom samhällsförhållandena, tyvärr blivit besmittad.	 Att vara mor är ju något, men för att bli mor måste en	 förförelse gå förut. Låt oss därför skrapa av det fula ordet	 »förförare» något av dess orättvist påstänkta fläckar.	 En man, som är ekonomiskt oberoende och garanterar kvin­	 nan en livstidsränta, kan få »förföra» vilken flicka som helst och	 få handlingen legaliserad, ja välsignad av kyrkan. Mödrarna	 släpa ju för det ändamålet sina döttrar till badorter och den	 ekonomiskt lyckligt lottade förföraren skall hälsas med öppna	 armar.	 Förförare är endast den, som går utan att betala. Ingen	 kvinna, som gått, har ännu betalat sitt nöje. Äktenskapet skall	 vara byggt på en innerlig kärlek, som icke räknar, säger man.	 Ja, väl! Men det är framförallt byggt på att mannen betalar.	 Annars är det intet rätt äktenskap, inför lagen och Gud!	 Kvinnan föder barnet, säger man ursäktande; ja det är sant,	 men mannen föder både hustru och barn.	 Men den kvinna, som icke föder barn åt mannen, som icke	 vill föda barn eller icke kan, känner hon något obehag av att ta	 underhåll (betalt) för sin äkta ynnest? Nej, inte ser det så ut.	 Det är sorgligt att så är, men man kan tyvärr ha anledning	 frukta att kvinnorna så velat haft det, eljes skulle icke så vara.	 Att de icke vilja det längre, det är vackert, men deras belägen­	 het kan endast förändras genom erövringen av existensmedlen,	 och erövring måste ske genom strid eller kompromiss.	 Emancipationen vill avhända mannen existensmedlen, socia­	 lismen vill distribuera dem åt männen och kvinnorna. Vilket är	 förmånligast?	 
	 
	 
	 
	 I Barbizon, målarkolonien, levde en ung engelsman, målare,	 drömmare, oskyldig, oerfaren. Han hade alltid trott på kvinnan	 och tänkte högt om henne.	 
	 Han blev kär i byns sköka och förklarade henne sin kärlek.	 Hon mottog hans anbud mot löfte om giftermål.	 De förlovade sig.	 Kamraterna ansågo sin skyldighet vara att upplysa honom	 om kvinnans karaktär och yrke. Han svarade att det var förtal,	 och att han visste att hon var oskyldig.	 Kamraterna överbevisade honom om hans misstag. Han	 svarade att de ljögo, att de voro cyniska och mera dylikt, och	 han försäkrade att de icke kunde rubba hans tro på kvinnan.	 Häromdagen var det folkfest i byn och det dansades.	 Engelsmannen var på dansen med sin fästmö. Det var en	 grym syn. Hon, utspökad, brun under ögonen, gammal, utva­	 kad, kastade ögon på sina forna kunder; han lycklig, stolt,	 oskyldig, föremål för böndernas löje.	 Men han såg ingenting, ingenting annat än henne. Ty han	 älskade henne. Hade han gripit henne på bar gärning med en	 man, skulle han troligen ursäktat henne eller trott att han såg	 miste.	 Se, det är mannens kärlek, det. Han älskar. Varför? Därför	 att han älskar. Motiven? Att han älskar. Intressena? Att han	 älskar!	 Kamraterna beklaga honom och skylla på hans oerfarenhet.	 – Det är dygdens lön, säga de, utan att ha läst förra delen av	 Giftas.	 
	 
	 
	 
	 Den andra gossen jag ville tala om hade varit exemplarisk intill	 trettionde året. Var av god familj; hade en syster som var gift	 med en officer vid ett rangregimente och hade själv ett ämbete,	 som medförde trekantig hatt och galoner.	 Han var tidigt en stadig man. Ägde hund, begagnade snus	 och spanskt rör, samt klädde sig som en gammal man.	 Och då kom det en dag, att han blev kär i en allmän kvinna.	 Nu fordra väl icke våra idealistfruar att mannen skall tro på	 den allmänna kvinnan också, men vår vän, han gjorde det.	 Han visste naturligtvis allt om hennes liv, men det hindrade	 
	 icke att han älskade henne. Han älskade henne så högt att han	 bröt mot borgerliga lagen för att tillfredsställa hennes lyxbegär,	 med påföljd av tjänstens förlust. Han reste till Amerika med	 henne och gifte sig. Sedan var jag icke med längre.	 Ett fruntimmer, för vilket jag berättade historien, ansåg det	 var ståtligt av kvinnan att hon följde med honom. Att han	 älskade henne fann hon bara i sin ordning.	 
	 
	 
	 
	 På Tullportsgatan bodde en gammal sköka, som dragit sig	 tillbaka från affärerna och nu kunde vara över fyrtiofem år.	 Hon hade tre King-Charles-hundar med sura ögon. Hon hade	 gråsprängt hår och var alltid sorgklädd.	 En underlöjtnant med gott utseende och adligt namn blev	 kär i henne. Som bevis på hans kärlek fordrade kvinnan, att	 han skulle gå med henne under armen på Drottninggatan en	 middag.	 Det gjorde han; fick avsked och försvann. Därpå kom en	 notarie. Ung, ståtlig och väl bevandrad i kärlekens praktik.	 Han blev kär han med, kanske första gången i sitt liv på allvar.	 De gifte sig.	 Utan den minsta fruktan att bli löjlig gick han ut på gatan	 för att soulagera de tre surögda rackorna.	 Så dog hon, och han sörjde henne grymt. Jag såg honom	 länge med de tre hundrackorna gå till Nya kyrkogården.	 Att han slutade som förfalskare i fängelse, borde jag icke	 anföra, ty det berodde väl icke på hans kärlek, och hör kanske	 ej till historien. Kanske! Vem vet?	 I en konstruktionsnovell skulle författaren naturligtvis varit	 skyldig att sätta alla händelserna i kausalsammanhang. Slutet	 skulle då naturligtvis blivit så: att han gjorde skuld för kalvkot­	 letter åt hundarne och därför måste skriva falska namn.	 Men det är inte sannolikt att så var. Men att han trodde på	 kvinnan, det är sanning!			 
	 Hans Piga	 
	 eller	 
	 Debet och Kredit.	 
	 
	 
	 
	 
	 Mr Blackwood var varvschef i Brooklyn och hade gift sig med	 miss Danckward, som medförde i boet en hemgift av moderna	 åskådningar. För att icke behöva se sin älskade hustru såsom	 sin tjänarinna, hade mr Blackwood inackorderat sig med hust­	 ru på ett boardinghouse.	 Frun, som icke hade något att beställa, tillbragte dagen med	 musik och biljardspel, samt halva natten med samtal om kvin­	 nofrågan och grogg.	 Mannen hade 5.000 dollars i lön, vilka han regelbundet	 avlämnade till hustrun att av henne administreras. Frun hade	 500 dollars i nålpengar, som hon disponerade själv.	 Så blev det barn. En barnpiga anställdes, som mot 100	 dollars åtog sig det dyra modersvärvet.	 Det blev två barn till. Och se barnen växte upp, och de två	 älsta började skolan. Men frun leddes och hade ändå ingenting	 att göra.	 En dag kom hon drucken till frukostbordet.	 Mannen tog sig friheten erinra, att det vore opassande.	 Frun fick hysteri och lades till säng, samt uppvaktades med	 blommor av alla husets väninnor.	 – Varför dricker du, min vän? frågade mannen så ömt han	 kunde. Har du en sorg?	 – Ja, har jag icke sorg, vars liv är förfelat?	 – Huru förfelat? Du har fött tre barn och kunde använda din	 dag till att uppfostra dem.	 – Jag passar icke för barn.	 – Hm, hm! Du passar icke för barn. Men du skulle försöka	 anpassa dig för barn; det är ett arbete för samhället och en	 ärofull uppgift i livet, ärofullare än att vara varvschef.	 
	 – Ja, om jag vore fri.	 – Du är friare än jag. Jag står under din administration. Du	 bestämmer om utgifterna av mina inkomster. Du har 500	 dollars nålpengar att fritt disponera över, men jag har inga	 nålpengar. Jag får tigga av kassan, det vill säga av dig, när jag	 vill ha till tobak. Är du icke friare än jag?	 Frun svarade icke, men försökte tänka.	 Resultatet blev att de skulle sätta hushåll. Och de satte	 hushåll.	 »Dyra vän», skrev fru Blackwood någon tid därefter, till sin	 väninna, »jag lider och är dödstrött. Men jag vill lida till slut,	 ty livet har intet mer att erbjuda en olycklig kvinna som icke	 har något att leva för. Jag vill visa världen, att jag icke är den,	 som lever på en mans nådebröd, och därför vill jag – arbeta	 ihjäl mig ....»	 Hon steg upp första dagen klockan 9 om morgonen och	 städade mannens rum. Därpå avskedade hon köksan och gick	 ut klockan 11 att handla.	 När mannen kom hem att äta frukost klockan 1, var maten	 icke i ordning. Det var pigans fel.	 Frun var rysligt trött och grät. Mannen hade icke hjärta att	 klaga. Och han åt en bränd kotlett och gick igen. Men han	 tillade: – Släpa icke ut dig, min vän!	 Om aftonen var frun så trött att hon måste avstå ett parti,	 och hon gick till sängs klockan 10.	 Följande morgon, när mr Blackwood skulle hälsa god mor­	 gon, förvånades han över sin hustrus friska färg.	 – Har du sovit gott, min vän? frågade han.	 – Hur så? svarade frun.	 – Jag tycker, att du ser så frisk ut.	 – Ser – jag – frisk – ut?	 – Ja! Lite’ sysselsättning skall nog göra dig gott.	 – Lite’? Kallar du det lite’? Jag undrar just vad du skulle	 kalla mycket?	 – Se så, se så, jag menade icke något illa.	 – Jo, du menade, att jag arbetar för litet. Och ändå har jag	 som en piga städat ditt rum och stått över spisen. Kanske du	 nu också vill förneka att jag är din piga.	 
	 När mannen gick sade han åt pigan:	 – Ni skall stiga upp klockan 7 och städa mitt rum. Frun	 behöver inte göra era sysslor.	 Om aftonen kom mr Blackwood hem mycket glad; men frun	 var ond.	 – Varför får jag inte städa ditt rum? frågade hon.	 – Därför att jag icke vill, att du skall vara min piga.	 – Varför vill du inte det, då?	 – Därför att det plågar mig!	 – Men det plågar dig inte att jag lagar din mat och ser om	 dina barn?	 Nu blev han eftertänksam.	 Under det han for ner på tramwayn till Brooklyn, tänkte han	 hit och dit.	 När han kom hem om kvällen hade han tänkt ett gott stycke.	 – Hör du, min vän, sade han; jag har tänkt mycket över din	 ställning i huset, och jag vill naturligtvis inte, att du skall vara	 min piga. Jag har därför tänkt så här. Jag blir din inackorde­	 ring och betalar för mig. Då är du herre i huset och jag går här	 och äter mot betalning.	 – Vad menar du? frågade frun något oroligt.	 – Som jag säger. Vi anse, att du håller boardinghouse och	 att jag är inackorderad. Vi anse så bara.	 – Nå, låt höra; vad skall du betala?	 – Jag vill naturligtvis betala så högt, att du icke skall anse,	 att jag står i någon skuld till dig. Min ställning blir därigenom	 också behagligare, ty jag slipper då att få allting på nåder.	 – På nåder?	 – Ja, du kastar åt mig halvkokta matbitar och upprepar	 oupphörligt, att du är min piga, det vill säga, att du arbetar åt	 mig för intet.	 – Nå vart vill du komma.	 – Anser du 3 dollars om dagen vara nog för min inackorde­	 ring? På boardinghouse får jag det för 2.	 – Tre dollars bör räcka gott.	 – Nåväl: Det blir runt taget 1000 dollars. Se här har du dem	 i förskott!	 Han lade upp en räkning på bordet.	 – Se här kalkylen, sade han.	 
	 
	 Hyra500 dollars	 Barnpigans lön100   »	 Köksans   »150   »	 Hustruns vivre500   »	   »   kläder500   »	 Barnpigans vivre300   »	 Köksans   »300   »	 Barnens   »700   »	   d:o kläder500   »	 Ved, ljus, hjälp500   »	 
	 
	 
	 4.050 dollars	 
	 – Dela detta med 2, eftersom vi repartisera, så återstår 2.025	 dollars. Avdrag mina 1.000 och giv mig 1.025 dollars. Har du	 dem på dig så desto bättre.	 – Repartisera! var det enda ord frun kunde framstöta. –	 Skall jag betala dig?	 – Ja, naturligtvis om det skall bli lika. Jag betalar halva ditt	 vivre och halva barnens. Eller vill du att jag skall betala	 alltsammans, 4.050. Nåväl, jag betalar då 4.050 dollars + 1.000	 dollars för min inackordering. Men jag betalar särskilt: hyra,	 matvaror, ljus, ved, service. Vad får jag då för min inackorde­	 ring? Maten lagad. Maten lagad för 4.050 dollars.	 Avdrager jag nu verkligen hälften, eller vad jag är skyldig	 betala, 2.025 dollars, så återstår 2.025 dollars för matens lag­	 ning. Men nu betalar jag köksan särskilt för matens lagning,	 hur kan jag då betala 2.025 dollars för matens lagning, och	 ändå 1.000 dollars till.	 – Det förstår jag inte!	 – Ja, inte jag heller. Men det vet jag att icke är jag skyldig	 dig något, när jag ger dig hela ditt uppehälle, hela dina barns	 uppehälle, hela dina pigors uppehälle, som göra ditt arbete,	 vilket du anser gå upp emot eller över mitt. Även om ditt arbete	 vore mera värt, då har du 500 dollars särskilt för det, undan­	 tagna från husets utgifter, under det jag inte undantar något.	 – Jag upprepar än en gång att jag icke förstår din kalkyl.	 – Ja icke jag heller. Kanske vi därför låta bli den där in­	 ackorderingen. Det kanske är bäst det. Och att uppgöra husets	 
	 debet och kredit alltså. Men vill du veta ditt konto, så har du	 det här:	 
	 
	 
	 An fru Blackwood för hjälp inomhus åt fru Blackwoods köksa	 och barnpiga:	 
	 Vivre med hyra1.000 dollars	 Kläder500   »	 Nöjen100   »	 Kontant i nålpengar500   »	 Hennes barns vivre1.200   »	 Och uppfostran600   »	 Pigorna, som göra hennes arbete inomhus850   »	 
	 4.750 dollars.	 
	 
	 Betalt: mr Blackwood	 Varvschef.	 
	 
	 
	 – Ah, det är skändligt att komma med räkningar på sin	 hustru.	 – Moträkningar min vän. Och du slipper betala dem också,	 ty jag betalar alla räkningar.	 Frun knycklade ihop papperet.	 – Skall jag betala dina barns uppfostran också.	 – Nej, det skall jag, och det gör jag, och jag betalar dina	 barns uppfostran också. Ensam! Men du betalar icke en cent åt	 mina. Är det likställighet? Men jag vill dra av mina barns	 underhåll och mina pigors: du åtnjuter ändå 2.100 dollars för	 den hjälp du ger mina pigor inomhus. Vill du kalkylera mera?	 Frun ville icke kalkylera mera, aldrig mera!			 
	 Familjeförsörjaren.	 
	 
	 
	 
	 
	 
	 
	 Han vaknar på morgonen efter svåra drömmar om förfallna	 växlar och icke lämnat manuskript. Han är svettig i håret av	 ångest, och hans kinder darra då han klär sig. Men han hör	 barnen börja kvittra i rummet bredvid, och han sköljer sitt heta	 huvud i kallt vatten, dricker sitt kaffe, som han kokar själv för	 att icke behöva köra upp den stackars barnjungfrun så tidigt	 som klockan halv åtta. Därpå rustar han till sin säng, borstar	 sina kläder, och sätter sig att skriva.	 Febern kommer, febern, som skall alstra hallucinationer av	 rum, som han aldrig sett, landskap, som aldrig funnits, och	 mänskor, som icke finnas i adresskalendern. Han känner sig vid	 skrivbordet i en dödsens ångest. Tankarne skola vara klara,	 orden korrekta och målande, stilen läslig, handlingen skall löpa	 framåt, intresset får icke slappas, bilderna skola vara slående,	 replikerna blixtrande. Och så grina emot honom publikens	 automater, vars hjärnor han skall draga opp, recensenterna	 med avundens pincené, som han skall betvinga, förläggarens	 surmulna anlete, som han skall klarna opp. Han ser kanske	 jurymännen sitta kring det svarta bordet med bibeln på, han	 hör svaga gläntningar på fängelsets portar, där fritänkare skola	 försona brottet att ha tänkt tankar för de lata, lyssnar efter	 hotellvärdens smygande steg, ty denne skall komma med räk­	 ningen. Och under allt detta pågår febern, och pennan löper,	 löper rätt fram, utan att tveka ett ögonblick vid åsynen av	 förläggare eller jurymän, och den lämnar röda strimmor efter	 sig som av levrat blod, vilka sedan ligga och svartna. När han	 efter två timmar stiger upp, har han så mycket kraft, att han	 hinner gå fram till sin säng och kasta sig ner. Då ligger han	 
	 såsom om döden kramat honom. Det är icke vederkvickande	 sömn, icke dvala; det är en lång svimning, men medveten, följd	 av fasan att känna krafterna borta, nerverna slappa, hjärnan	 tom.	 Då ringer det i hotellpensionens klocka. Voilà le facteur!	 Posten är kommen.	 Han spritter upp och raglar ut. Mottager en packe. Där finns	 korrektur att läsa genast. En bok från en ung författare, som	 begär utlåtande, ett tidningsnummer med polemik att besvara,	 ett brev med anhållan om bidrag till en kalender och ett	 varnande brev från förläggaren. Allt detta skall nu expedieras	 av en maktlös. Barnpigan har nu stigit opp, klätt barnen,	 druckit kaffe med smörgås med honung på, som hotellet kokat	 och lagat åt henne. Så drar hon ut på promenad i det gröna.	 Klockan 1 ringer det till déjeuner. Alla gäster samlas om­	 kring matbordet, där han slår sig ner ensam.	 – Var är frun? frågas från höger och vänster.	 – Det vet jag inte, svarar han.	 – Vilket odjur! viska damerna, som nyss fått på morgonroc­	 karna.	 Så kommer frun. Servisen avbrytes för hennes skull, och de	 hungriga, som passat på tiden, få vänta på andra rätten.	 Damerna fråga nu huru frun mår, om hon sovit gott, om	 hennes nerver äro goda. Men ingen frågar hur mannen mår.	 Ty det tro de sig veta förut.	 – Han ser ut som ett kadaver, säger en dam.	 Och det gör han också.	 – Han är visst lastbar, säger en annan dam.	 Men det är han icke.	 Han talar icke vid bordet, ty han har ingenting att säga dessa	 damer. Men hans fru talar i dess ställe.	 Och han sväljer sin mat under det hans öron glädjas av att	 höra allt uselt berömmas och allt gott smädas.	 När de stigit upp från bordet, ber han att få tala vid sin	 hustru.	 – Min vän, säger han, vill du vara så snäll och skicka Louise	 till skräddaren med min rock; den har gått upp i sömmarne,	 och jag har icke tid att gå själv.	 
	 Frun svarar just ingenting, men i stället för att skicka Louise	 tar frun rocken på armen och går ner till byn där skräddaren	 bor.	 I trädgården möter hon ett par frigjorda damer, som fråga	 vart frun skall gå.	 Hon svarar så ärligt som möjligt att hon skall gå till skräd­	 darn åt sin man.	 – Tänk, han skickar henne till skräddarn! Och hon låter	 behandla sig som en piga.	 – Och nu ligger han och sover middag, unga karlen. Det är	 en trevlig man.	 Han sover middag verkligen, ty han är anemisk. Sedan	 ringer postbudet klockan tre och nu skall han besvara ett brev	 till Berlin på tyska, ett till Paris på franska, ett till London på	 engelska.	 Därpå frågar frun, som återkommit från skräddaren och	 hunnit dricka en konjak, om han ville göra en utflykt med de	 unga. Han måste skriva brev.	 När han slutat brevskrivningen, reser han sig för att prome­	 nera före middagen. Han skulle vilja ha någon att tala vid.	 Men han är ensam. Han går ner till barnen.	 Den feta pigan sitter på en trädgårdssoffa och läser Sanna	 Kvinnor, som hon lånat av frun. Barnen ha tråkigt och vilja	 ändra plats, vilja röra på sig.	 – Varför promenerar icke Louise barnen, frågar herrn.	 – Frun har sagt att det är för varmt.	 Frun har sagt!	 Han tar barnen med sig och går utåt landsvägen, men så ser	 han att de äro otvättade och gå med trasiga kängor. Han	 vänder om hem.	 – Varför gå barnen med trasiga kängor? frågar han Louise.	 – Frun har sagt ...	 Frun har sagt!	 Han går ut ensam.	 Det blir middag och klockan är 7. De unga ha icke kommit	 hem än. Man har serverat de två första rätterna, då de komma.	 De komma stimmande, skrattande, röda i ansiktet.	 Frun och väninnan äro särdeles upprymda och lukta konjak.	 
	 – Vad har du roat dig med min gubbe? säger frun åt man­	 nen.	 – Jag har promenerat med barnen, säger han ..	 – Var inte Louise hemma då?	 – Jo, men hon hade inte tid.	 – Jag tycker inte att det är för mycket, att mannen också tar	 hand om sina barn, säger väninnan.	 – Det tycker inte jag heller, svarar mannen. Och därför gav	 jag Louise en tillrättavisning för att hon lät barnen gå smutsiga	 och trasiga.	 – Alltid skall man få ovett när man kommer hem, säger frun.	 Aldrig ett nöje utan förolämpningar. – Och en illa sönderklämd	 tår söker sig fram ur det rödsprängda ögat.	 Mannen betraktas med ursinniga blickar av väninnan, och	 alla de andra damerna.	 Man preparerar en attack, och väninnan bryner sin tunga.	 – Har herrskapet läst Luthers dissertation om hustrurnas	 rätt? börjar hon.	 – Vad för rätt? frågar hustrun.	 – Att söka sig en annan man, om hennes icke passar henne.	 Paus.	 – Det är en farlig lära för fruarna, säger mannen. Ty därav	 följer mannens rätt att söka sig en annan hustru, om hans ej	 passar honom vilket senare fall är mycket vanligare.	 – Det förstår jag inte, säger frun.	 – Det behöver inte vara Luthers eller mitt fel, svarar man­	 nen. Lika litet som det behöver vara mannens fel att han ej	 passar för sin hustru. Han kan nämligen mycket väl passa för	 en annan alldeles utmärkt.	 Under dödstystnad stiger man upp från bordet.	 Mannen går upp på sitt rum. Frun och väninnan sätta sig i	 paviljongen.	 – Vilken brutalitet, säger väninnan. Och du den finkänsliga,	 intelligenta kvinnan vill vara piga åt denna råa egoist.	 – Han har aldrig förstått mig, suckar frun.	 Självförnöjelsen över att få säga detta förkrossande ord är för	 stor att hon nu skulle kunna höra inom sig det så ofta upprepa­	 de svaret hon fått av honom: »Är du så djup, min vän, att jag,	 
	 som har ett så gott förstånd, icke skulle förstå dig? Har du	 aldrig tänkt som en möjlighet att det är din ytlighet, som gör	 att du icke förstår mig!»	 Men på sitt rum sitter han, ensam.	 Han sörjer; han lider såsom om han slagit sin mor. Men hon	 slog ju honom förut; hon hade slagit honom offentligt i åratal,	 och han hade aldrig slagit igen förr än nu.	 Denna råa, hjärtlösa, cyniska kvinna, som han dyrkat, som	 han velat ge hela sin själ, med alla dess tankar, alla dess fina	 känslor, hon hade känt hans överlägsenhet och därför spottat	 ut honom, och förnedrat honom, och släpat honom i smutsen,	 dragit honom i håret, och smädat honom. Hade han då varit så	 brottslig då han en enda gång slagit igen, när hon offentligen	 hånat honom. Ja han kände sig brottslig ändå, som om han	 mördat sin bästa vän.	 Den varma sommaraftonen faller på med skymning, och	 månen går opp.	 Det hörs sång från salongen. Han går ned i trädgården och	 sätter sig under valnötsträdet. Ensam! Och med pianots ack­	 order smälter sången samman:	 
	 
	 
	 
	 
	 Ofta när nattens slöja	 Sänktes kring jordens vimmel	 Och kring suckande våg,	 Fick i hans famn jag dröja,	 Och ifrån stjärnströdd himmel	 Tysta månen vår lycka såg.	 Nu jag i stillhet gråter	 Saknadens bittra tår	 Ty ej du kommer åter,	 Ljuva hägring av kärlekens vår.	 
	 
	 
	 Han gick framåt trädgårdsgången och såg in genom fönstret.	 Där satt hon, hans poem, som han diktat åt sig. Och hon sjöng	 med tårar i rösten. Damerna på sofforna sågo med betydelse­	 fulla blickar på varandra.	 Men bakom lagerbuskarne på en trädgårdssoffa halvviskade	 två herrar, som rökte cigarr. Han lyssnade och hörde:	 – Det är bara konjak.	 – Ja, hon lär supa.	 
	 – Och det skyller de på mannen.	 – Det är skamligt. Hon lärde sig supa redan på Julians	 ateljé. Du vet att hon skulle bli målare, men kunde inte. Och	 när hon refuserades till salongen kastade hon sig på den där	 stackarn, och kascherade sitt nederlag med giftermål.	 – Ja, jag har hört det. Och så pinade hon honom tills han	 går som en skugga. De började med hushåll, och fastän hon	 hade två pigor i Paris, kallade hon sig hans piga. Fastän hon	 ensam bestämde om huset, kallade hon sig hans slavinna. Hon	 vanskötte huset, som skövlades av pigorna, och han fick se på	 hur det gick mot ruin utan att få bestämma om något. När han	 framkastade ett förslag till räddning motsatte hon sig det; sade	 han svart, ville hon ha vitt. Därigenom har hon ödelagt hans	 viljeförmåga och rubbat hela hans intelligens. Så flyttade de i	 pension för att befria henne från hushållet att hon måtte få	 ägna sig åt sin konst. Nu, när hon varken har matlagning eller	 andra bestyr, tar hon aldrig i en pensel utan bara roar sig med	 sin väninna. Hon ville även draga honom från sitt arbete och	 förnedra honom med superi, men det har icke lyckats, därför	 hatar hon honom även såsom moraliskt överlägsen såsom han	 är.	 – Ja, men det är ett kräk till karl, svarade den andra.	 – Ja, i den punkten, men det äro vi gunås alla – i den	 punkten. Han är kär i henne ännu efter tolv långa år. Men det	 värsta är att han, som förr var så stark, vars ord fruktades i	 kammaren eller tidningen, nu börjar bli slapp. Jag talade vid	 honom i förmiddags, och han är minst sagt sjuk.	 – Ja, det sägs att hustrun velat ha in honom på dårhus, och	 att väninnan understödjer hennes bemödanden.	 – Ah, fy fan! Och där sitter han och slavar åt henne för att	 hon skall få roa sig.	 – Nå, vet du varför hon föraktar honom mest. För att han	 icke kan försörja henne såsom hon ville. – En man, som icke	 kan försörja sin hustru, ce n’est pas grand’ chose, sa hon härom	 dagen vid middagsbordet. Och jag har starka anledningar tro	 att hon beräknade en gång han skulle skriva fram henne som	 målare. Olyckligtvis förbjöd honom hans politiska meningar	 att ha göra med de tongivande tidningarne, och så undvek han	 
	 artistvärlden såsom främmande för hans uppgifter.	 – Hon ville begagna honom alltså, men när han icke dugde	 användas, så kasserades han. Ännu duger han emellertid till	 familjeförsörjare.	 »Nu jag i stillhet gråter saknadens bittra tår» ljöd det inifrån	 salongen.	 – Paff, hördes ett torrt ljud bakifrån valnötsträdet. Det	 knäcktes några grenar och det rasslade i sand.	 Herrarne sprungo opp.	 Det låg ett välklätt lik på sandgången med huvudet mot en	 stolfot.	 Sången tystnade, och damerna rusade ut.	 Väninnan slog ut sin eau-de-cologneflaska på den döde.	 – Fy, ett lik, sade hon, ryggade och höll sig för näsan när	 hon såg att det icke var en svimning.	 Den äldre av de två männen, som lutade sig ner att lyssna på	 den döde, lyfte huvudet och sade:	 – Håll tyst, kvinnor!	 – Vilken brutalitet, sade väninnan.	 Hustrun svimmade i väninnans armar och mottog damernas	 ömma omsorger.	 – Gå efter läkaren, skrek den äldre herren. Spring!	 Ingen rörde sig att lyda, utan alla skockades kring den	 avsvimmade hustrun.	 – Tänk, att göra sin hustru en sådan sorg! En sådan man, en	 sådan man, jämrade sig väninnan!	 – Icke en tanke på den döende, men allt för den svimmade.	 Stjälp i henne en konjak, så kvicknar hon till!	 – Åh! Åh! Den usle mannen var värd sin lott! förklarade	 väninnan.	 – Nej, han var visserligen värd en bättre lott än att falla	 levande mellan era händer. Vet hut, kvinnor, och respekt för	 familjeförsörjaren!	 Han reste sig upp och släppte den dödes hand.	 – Det är slut! sade han.	 Och det var slut.	 
	 
	 
	 
	 
	 
 
 
 
 
 
 
 
 
 
 
 
 KOMMENTARER 
 
 
 
 
 
 
 
	Tillkomst och mottagande							Denna del av Samlade Verk innehåller novellsamlingen Giftas,	som utgavs i två delar 1884 och 1886. 
	Till grund för texten i första delen ligger det bevarade origi­	nalmanuskriptet. Hänsyn har också tagits till Strindbergs änd­	ringar i korrekturen till första upplagan (som till stora delar är	bevarade) samt till hans anvisningar i breven till Bonniers	förlag. Även de tryckta första och andra upplagorna har an­	vänts vid textetableringen. 
	Originalmanuskriptet till andra delen av Giftas finns där­	emot inte kvar – så när som på Förordets Postskriptum och	vissa delar av de franska originalen till Brödet och Höst. Av	korrekturet är endast Förordet bevarat. Texten grundar sig	därför främst på den första upplagan. 
	En närmare redogörelse för textläget ges i en av de kommen­	tarvolymer som ingår i denna upplaga av Strindbergs Samlade	Verk. De textkritiska principer som tillämpas i utgåvan redovi­	sas i del l. 
	Idén till vad som skulle utvecklas till Giftas dyker upp i	Strindbergs korrespondens redan 1880. I juni det året försökte	han skaffa förläggare till en novellsamling »om 10 ark» som	han sade sig ha under arbete. Verket skulle heta I vårbrytningen	och bli »temligen osedligt» (Brev 2, s. 147); fick han bara	förskott skulle Strindberg »rikta den Svenska hor-litteraturen	med några utmärkta bidrag» (Brev 2, s. 144). 
	Isidor Bonnier åtog sig att ge ut boken. Novellerna kom att	sammankopplas med utgivandet av Strindbergs ungdomsarbe­	ten; man tänkte sig en bok som skulle innehålla både gammalt	och nytt. Men när I vårbrytningen slutligen utkom innehöll den	bara gamla saker. 
		Strindberg släppte dock inte tanken på den planerade novell­	samlingen. I januari 1881 rapporterade han rent av till Isidor	Bonnier: »Nu håller jag på att skrifva!» (Brev 2, s. 229.) Men	det blev ingenting av – snart tog Svenska folket Strindbergs hela	tid i anspråk. 
	I november 1881 tog han upp projektet igen. Den här gången	skrev han till ett antal tidningsredaktörer och erbjöd en följe­	tong. Den skulle bestå av 15 berättelser »sammanhållna af	titeln och belysande alla ett enda och samma sociala problem»	(Brev 2, s. 316). Följetongsplanerna rann emellertid ut i san­	den, och Strindberg, som redan invecklats i striden kring Sven­	ska folket, kom under det närmaste året att ägna sig åt annat:	Lycko-Pers resa, Det nya riket, Herr Bengts hustru och Svenska öden och	äventyr. 
	Först våren 1883 fick han återigen lust att ta itu med sina	»nutidsnoveller». Han berättade för Claës Looström, som nu	efterträtt Isidor Bonnier som tilltänkt förläggare, att samlingen	skulle heta »Qvinnobilder» och kanske omfatta ett par delar	(Brev 3, s. 218). På sommaren kom emellertid Dikter på vers och	prosa emellan. Samtidigt bytte Strindberg återigen förläggare.	Nästa arbete skulle i alla fall bli Qvinnobilder, »mitt gesäll­	stycke, d. v. s. mitt bästa», lovade han sin nye förläggare, Karl	Otto Bonnier (Brev 3, s. 275). 
	Återigen lovade han för mycket. Sedan Strindberg lämnat	Sverige i september 1883 skrev han i stället Sömngångarnätter och	Likt och olikt. Inte förrän han våren 1884 nyttat till Schweiz och	slagit sig ned i Lausannes hamnstad Ouchy började han skriva	»nutidsnoveller». »Dock icke om qvinnor än!» (Brev 4, s. 147.)	I stället skrev han Samvetskval och planerade de »schweizerno­	veller» som så småningom fick titeln Utopier i verkligheten. 
	Den 25 maj satte han sig äntligen att skriva Giftas (Brev 4, s.	182). »Detta arbete grundlade jag för flera år sedan under	titeln Qvinnobilder, som jag nu vill ändra till Gift Folk och	med ett företal föreskicka, utgörande kanske en uppsats i Qvin­	nofrågan, såvida jag ej finner bättre låta den ingå i Likt och	Olikt». Arbetet skulle bestå av »20 fristående bilder af 20	äktenskap och concubinat som jag sett under mina ögon, natur­	ligtvis med undvikande af allt for anständigheten sårande och		skrifvet med klang och färg» (Brev 4, s. 111 f.). Strindberg	planerade »en 2 à 3 delar» och utlovade »den märkvärdigaste	bok som är skrifven» (Brev 4, s. 112, 197 f.). »Men jag bereder	er på ännu en gång att den blir grym: ful, vacker, poetisk,	prosaisk, sentimental, rå, otäck, fin – alldeles som lifvet är!»	(Brev 4, s. 198.) 
	Giftas skrevs mycket snabbt. Den 31 maj var den första	berättelsen klar och den 26 juni hade han sänt förläggaren alla	de tolv noveller som kom att ingå i Giftas I. Därefter skrev	Strindberg företalet, som levererades den 4 juli. Det hela tog	alltså bara en dryg månad. Strindberg sände novellerna till	förlaget allteftersom de blev färdiga och brydde sig inte ens om	att läsa igenom vad han skrivit. »Jag törs inte läsa igenom mitt	manuskript, ty då äcklar det mig så att jag kan stanna midt i!»	(Brev 4, s. 211.) Det märktes sannerligen att boken var väl	förberedd. 
	Novellerna i manuskriptet är försedda med bokstavsbeteck­	ningar från B till L – utom Måste, som saknar paginabokstav.	Jämför man bokstavsbeteckningarna med uppgifterna i breven	till förläggaren – vilket Allan Hagsten gjort – kommer man	fram till att berättelserna bör ha skrivits i följande ordning:	Måste (färdig 31/5), Dygdens lön (insänd till förlaget 12/6),	Kärlek och spannmål (insänd 12/6), Ersättning (insänd 13/6), Otur	(insänd 14/6), För att bli gift (insänd omkr. 15/6), Reformförsök	(ur vilken Naturhinder senare bröts ut – insänd omkr. 15/6),	Onaturligt urval (insänd 17/6), Fågel Fenix (insänd 17/6), Slit­	ningar och Ett dockhem (båda insända 26/6) (A. Hagsten, Den	unge Strindberg, II,1951, s. 80). 
	De två sista novellerna skrevs i Chexbres dit Strindberg	flyttat den 20 juni. Här tillkom också företalet. Men huvud­	delen av boken skrevs alltså i Ouchy och inte, som Strindberg	gör gällande både i Tjänstekvinnans son och i En dåres försvarstal,	på den pension i Chexbres, »där tjugofem kvinnor övervaka	mig och ge mig det nödvändiga materialet till den stridsskrift	jag förbereder mot inkräktarinnorna av mannens rättigheter»	(En dåres försvarstal i J. Landquists översättning i Samlade	Skrifter, 26, 1914, s. 322). 
	Strindberg ville emellertid att novellerna skulle tryckas i en		annan ordning än den i vilken de tillkommit. »Sen återstår att	blanda dem väl så att svart och hvitt kommer om hvartannat	och slutet blir godt», skrev han till förläggaren den 14 juni	(Brev 4, s. 213). Ett par veckor senare föreslog han följande	uppläggning: »Först: Dygdens Lön./ Midt i De gladare./ Måste	(och)/ Slut. Fågel Fenix (Harmoni!)» (Brev 4, s. 241). Den 12	juli sände han en »Innehållsförteckning angifvande styckenas	naturliga ordning». »Phenix gör mest nytta i slutet såsom	harmoni och försoning. Dygdens Lön är N:o I genom sin	natur» (Brev 4, s. 258). 
	Men Karl Otto Bonnier opponerade sig. Han ville börja med	Ett dockhem och Slitningar (brev till Strindberg 11/7 1884; kopior	av alla brev från Albert och Karl Otto Bonnier finns i Bonniers	förlagsarkiv, Stockholm). »Men, är icke Dockhem farlig att	börja med, och är den vackrare än Dygdens Lön!» invände	Strindberg. »Dockhem kan reta mer mot boken!» (Brev 4, s.	259.) Först i andra korrekturet gick förlaget med på den av	Strindberg föreslagna ordningen. 
	Också om titeln blev det diskussion. Den 12 juni meddelade	Strindberg att han ville ändra titeln från Gift folk till Giftas, »ty	det kommer äfven ogift folk med» (Brev 4, s. 211). En månad	senare, när boken var färdigskriven, ändrade han sig igen. Han	föreslog nu att den skulle heta »Man och hustru», med under­	titeln »(Under nuvarande förhållanden.)» (Brev 4, s. 245 och	det bevarade titelbladet). 
	Karl Otto Bonnier accepterade det nya namnet men ville	som undertitel ha någonting i stil med »en samling äkten­	skapshistorier» (brev till Strindberg 9/7 1884). Albert Bonnier	gjorde invändningar också mot titeln Man och hustru, bl. a.	därför att den använts på en bok av Wilkie Collins (brev från	K. O. Bonnier till Strindberg 31/7 1884). Han föredrog den	gamla titeln, Giftas, och Strindberg gav med sig. I det bevarade	korrekturet har förlaget också ändrat undertiteln till »Tolf	Äktenskapshistorier» utan att Strindberg protesterade. 
	Strindberg började skicka in korrektur på första delen av	Giftas den 4 augusti och den 29 i samma månad hade han läst	sista arket (Brev 4, ss. 286, 310). På förlaget hade man påbörjat	den slutliga tryckningen den 11 augusti (brev från A. Bonnier		till Strindberg 11/8 1884). I slutet av följande månad var boken	färdig och lördagen den 27 september släpptes den ut i bokhan­	deln (G. Michanek, Skaldernas konung, 1979, s. 312). 
	Giftas I trycktes i 4000 exemplar och Strindberg fick 3 750 kr	för sitt arbete (kontraktet i Bonniers förlagsarkiv). Upplagan	var stor – de fem första upplagorna av succén Röda rummet	omfattade tillsammans endast 7500 exemplar. Också betal­	ningen var god. För de fem upplagorna av Röda rummet fick	Strindberg inte mer än högst 2 700 kr (K.-E. Lundevall, Från	åttital till nittital, 1953, s. 358). 
	Strindberg var mycket stolt över boken. Den är skriven »från	min splitter nyaste synpunkt», meddelade han Carl Larsson,	då Giftas var nästan färdig.		Röda Rummet är som en Runebergsk idyll mot den, och ändock har jag	räddat skönheten och har du sett på fan, poesien. Det är prosans poesi	jag tror mig ha uppfunnit! Jag litar på att den skall röra upp mer än	något af mina förra arbeten. Få väl se i höst! (Brev 4, s. 221.) 
		Och till Pehr Staaff skrev han den 22 juli:		A propos horboken är färdig! Med ett företal på 3 ark. Ren socialism	med det radikalaste qvinnoprogram man sett! Men jag skäller på Ibsen	för hans satans idealism i ett Dockhem. Björnsons Handske likaså.	Fånig kurtis, gammaldags galanteri. Ska inte pojkar nu heller få knulla,	när man vill skaffa flickorna frihet till det! [I en not tillägger Strindberg	här: »Hvilka skola då knulla flickorna?» Läs min bok! Den är det	värsta, men det vackraste, qvickaste, svinaktigaste jag skrifvit. 
		Redan då Strindberg sände de första novellerna till förläggaren	erbjöd han sig att »stryka alla fula ord, såvida de ej visa sig	(under arbetets gång) bli nödvändiga» (Brev 4, s. 210). Men	Karl Otto Bonnier var inte särskilt oroad: »De grofva orden	tror jag ej det är så farligt med, kanske kunna de utbytas mot	finare på några ställen, men annars börjar folk nu snart bli så	vana vid grofva ord i de moderna böckerna, att de ej ta så illa	vid sig som förr» (brev till Strindberg 18/6 1884). 
	Strindberg upprepade emellertid sitt erbjudande och den 19	juni frågade han: »Hvad säger Herr Senior om de fula orden!»	Som Strindberg anade var »Herr Senior», dvs. Albert Bonnier,	inte lika tolerant som sonen. »Plumpheterna måste ovilkorligen		utstrykas», deklarerade han den 30 juni (K. O. Bonnier, Bon­	niers. En bokhandlarefamilj, IV, 1931, s. 60). Sonen hade	redan dessförinnan efterkommit faderns önskan och bett	Strindberg göra några »mildringar» – för »afsättningens» skull	(brev till Strindberg 25/6 1884). Men när han den 9 juli kom	med konkreta förslag var tonen ändå mjuk: »Det står ju i Ert	skön att låta bli att ändra om Ni ej skulle vilja det.» 
	Strindberg ändrade självmant några anstötliga formulering­	ar men gick bara med på att »mildra» fyra av de sjutton ställen	som förläggaren fann utmanande. Han offrade orden »hor»,	»gatlortar» och »luder» samt uttrycket »suska ner sig». De ord	och uttryck som han vägrade ändra fick stå kvar. 
	Att boken trots ’mildringarna’ skulle »rifva upp himmel och	jord» (Brev 4, s. 300) hade Strindberg fullt klart för sig. »Få se	om hon blir åtalad!» skrev han den 5 september till brodern	Axel. »Då skall jag skrifva ett försvar!» Han förstod också att	det inte bara var det grova språket och bokens ’osedliga’	tendens som kunde leda till åtal. »Tror Ni det blir åtal på	Piccadongen?» frågade han förläggaren den 13 september. Men	Albert Bonnier tycktes anse detta så osannolikt att han inte ens	brydde sig om att svara. 
	Ändå blev det åtal på just »Piccadongen», dvs. följande	passus om nattvarden i Dygdens lön: 
		Så blev han konfirmerad på våren. Det uppskakande uppträdet, då	överklassen tog ed av underklassen på Kristi Lekamen och Blod att den	senare aldrig skulle befatta sig med vad den förra gjorde, satt länge i	honom. Det oförskämda bedrägeriet som spelades med Högstedts Picca­	don à 65 öre kannan och Lettströms majsoblater à 1 krona ℔, vilka av	prästen utgåvos för att vara den för över 1800 år sedan avrättade	folkuppviglaren Jesus av Nasarets kött och blod föll icke under hans	reflexion, ty man reflekterade icke den tiden, utan man fick »stämning­	ar». 
		En knapp vecka efter utgivningen, den 3 oktober, belades Giftas	med kvarstad efter ingripande av justitieministern, Nils Vult	von Steyern. Några dagar senare åtalades boken och ett förbe­	redande förhör hölls med förläggaren. Åtalet gällde inte osed­	lighet, som många väntade sig, utan »hädelse emot Gud eller	gäckeri af Guds ord eller sakramenten» (Tryckfrihetsförord­		ningen § 3 mom. 1). Straffet för Strindberg kunde bli upp till	två års straffarbete (Michanek, s. 312). 
	Stadsfogden i Stockholm kom emellertid för sent. Man fick	bara tag i 461 av de tryckta 4000 exemplaren – 320 på förlaget	och 141 i boklådorna. Resten var antingen redan sålda eller	skickade till landsorten, där de hann gå åt innan den senfärdiga	polismakten ingrep (Bonnier, IV, s. 62). 
	Åtalet gjorde boken mycket åtråvärd. De kommersiella låne­	biblioteken, som köpt boken, formligen belägrades, berättade	tidningarna. Privatpersoner sades låna ut sina exemplar för 25	öre lånet, och på svarta marknaden skulle man ha betalat ända	upp till 40 kr för Giftas. I bokhandeln kostade den 3 kronor och	75 öre. Enligt ryktet hade en person i Karlskrona t. o. m.	erbjudits 100 kr – men vägrat sälja! (Strindberg i offentlighe­	ten, Giftas-striden 1884–1885, 1980, ss. 19, 30, 37, 41, 170.) 
	Processen skulle börja den 21 oktober. Strindberg hade från	början ingen tanke på att resa hem. »Att resa hem för att	straffas är: att erkänna sin brottslighet. Nej, protest mot lagen och	domarne!» (Brev 4, s. 347.) Dessutom var både Siri von Essen	och sonen Hans, som bara var ett halvår, sjuka. Strindberg	trodde det skulle räcka om han med en bevittnad namnsedel	erkände att det var han som författat den åtalade passagen.	Men namnsedeln godtogs ej. Det såg ut som om förläggaren,	Albert Bonnier, skulle komma att åtalas om Strindberg inte	infann sig. 
	Han utsattes nu för mycket starka påtryckningar. Vännerna	Hjalmar Branting och Pehr Staaff skickade telegram, och	Björnstjerne Björnson, som först uppmanat Strindberg att	stanna i Schweiz, gav honom dagen därpå det bestämda rådet	att resa hem – på Albert Bonniers begäran (Brev 4, s. 340 not	2, och s. 356). Strindberg blev ursinnig: »Ers majestet! / Ert	kejserlige reskript har jag mottagit och skall ha äran att alldeles	förbise detsamma» (Brev 4, s. 355). Björnson anklagades för att	vara »falsk som en festtalare» och en total brytning följde.	Strindberg betraktade i fortsättningen den norske författaren	som en »andlig kannibal» som försökt »äta upp» honom (Brev	4, s. 371). 
	Och han vägrade alltjämt att komma till rättegången. Då		reste Karl Otto Bonnier själv till Genève, där Strindberg nu	bodde, för att förmå honom att ändra sig. Till sist gav Strind­	berg med sig. Den 16 oktober anträdde han i Bonniers sällskap	»kvarstadsresan» (Brev 4, s. 359); upplevelserna under proces­	sen skildrade han sedermera i en artikelserie med denna titel. 
	I tidningarna gjorde man gällande att Bonniers mutat	Strindberg. Det gick så långt att Albert Bonnier fick publicera	en dementi (Tiden 15/11 1884). Av denna framgick det dock	inte att Strindberg fått 1 000 francs i förskott för att kunna resa	hem (Bonnier, IV, s. 67). 
	Den 20 oktober kom Strindberg till Stockholm. På vägen	hade han fått en varning om att han troligen skulle häktas	redan i Malmö (Brev 4, s. 366 not 3). Men i stället för häktning	blev det ett triumfatoriskt mottagande. I Södertälje fick han	blommor av en kvinnlig beundrare och på Stockholms central­	station väntade en stor människomassa med vännerna Bran­	ting och Staaff i spetsen. Även många arbetare hade slutit upp.	Man utbringade ett leve för Strindberg och denne svarade med	ett kort tal (Strindberg i offentligheten, Giftas-striden, ss. 23,	117, 191). 
	På kvällen den 20 oktober gav Nya teatern en festföreställ­	ning av Lycko-Pers resa. Föreställningen utvecklades till en enda	stor Strindbergsdemonstration, och författaren som satt längst	bak tillsammans med Knut Wicksell ropades upp på scenen	inte mindre än åtta gånger och fick en lagerkrans (K.-E. Lun­	devall, Giftasåtalet. Förbjudna böcker, red. K.-E. Lundevall,	1958, s. 161; DN 21/10 1884). 
	Dagen därpå inleddes rättegången vid Stockholms rådhus­	rätt. Den 17 november sammanträdde juryn. I den hade den	gamle »nyliberalen» S. A. Hedin accepterat att ingå, men inte	Viktor Rydberg. Han tyckte inte om att Strindberg åberopat	Bibelns lära om Kristus i sitt svaromål (Bonnier, IV, s. 72 f.). 
	Strindberg frikändes. Folkmassan utanför rådhusrätten jub­	lade och följde Strindberg till Grand Hotel, där man på kvällen	firade segern med en festbankett. Vid Norrbro stötte man ihop	med kung Oskar II, som gjorde »en egendomlig min», enligt	ögonvittnet Fritz von Dardel (Michanek, s. 330). Dagen därpå	återvände Strindberg till Schweiz – via Malmö, där »200 perso­		ner, till större delen fruntimmer», uppvaktade honom med	blombuketter, berättade Edvard Lidforss i sin recension av	Giftas (Ny Svensk Tidskrift 1885, s. 90). 
	Många hade fruktat oroligheter och upplopp om Strindberg	fälldes. I Uppsala ledde också frikännandet till våldsamma	demonstrationer – tydligen både för och emot Strindberg	(Strindberg i offentligheten, Giftas-striden, ss. 10 f., 53, 175).	Bl. a. utbringades ett leve för drottningen. I tidningarna utpe­	kades nämligen allmänt drottning Sofia av Nassau som den	som låg bakom åtalet. Strindberg hade uttalat sig respektlöst	om såväl »Bernadotte» som »Nassau» i Dygdens lön. Den reli­	giösa och sedliga Sophia Leidschütz i samma berättelse kunde	rent av uppfattas som en elak karikatyr av den välgörande	drottningen, som var »beskyddarinna» för en rad humanitära	organisationer (U. Boëthius, Strindberg och kvinnofrågan,	1969, s. 488 not 40). 
	Germund Michanek, som grundligast undersökt saken, me­	nar emellertid att drottning Sofia var oskyldig (Michanek, s.	319). Vem som tog initiativet till åtalet vet man inte. Men om	det var Oskar II själv så behövde han knappast några påstöt­	ningar, vare sig från drottningen eller från grosshandlaren C.	O. Berg, som också nämnts i sammanhanget. Kungen avskyd­	de redan före Giftas Strindberg och hans »h-a till sångmö»	(Michanek, s. 311). 
	Strindberg själv var övertygad om att drottningen haft ett	finger med i spelet. »Hvet du hvem som åtalat?» skrev han före	hemresan till Björnson. »Où est la femme? Federationsfruarne	via Drottningen!» (Brev 4, s. 352.) 
	Efter Giftasprocessen utpekade han i stället Sophie Adler­	sparre (Esselde), redaktör för Tidskrift för hemmet och central­	figur inom den svenska kvinnorörelsen, som den skyldiga. Es­	selde hade nämligen skrivit ett brev till Siri von Essen där hon	(enligt Strindberg) bett om »förlåtelse för allt ondt hon gjordt	henne» (Brev 5, s. 20). Strindberg trodde att Esselde syftade på	åtalet, men i själva verket bad hon säkert om ursäkt för sin	fräna recension av Giftas i Tidskrift för hemmet 1884 (s.	336 ff.. Artikeln bar rubriken »Gift» och varken boken eller	författaren nämndes vid namn. Boken sades vara »synden, satt		i system, upphöjd till princip». Enligt ryktet hade författaren	skrivit den »för att få bröd åt hustru och barn», fortsatte	Esselde. »Och ’hustru och barn’? skola de verkligen kunna	lefva af det bröd, som vunnits med sådana medel?» Nog hade	Esselde anledning att be Siri von Essen om ursäkt för dessa	ord. 
	Giftasprocessen vållade en enorm uppståndelse. Förläggaren	fick anonyma brev med hot om »Stryk på mörka gator» (Bon­	nier, IV, s. 63). Tusentals artiklar, insändare och notiser publi­	cerades och flera broschyrer utgavs. Debatten (som analyserats	i en tyvärr otryckt trebetygsuppsats i Lund av Ingemar Oscars­	son: Giftasstriden 1884, 1967) gällde i första hand åtalet, inte	boken. De konservativa tidningarna, med Nya Dagligt Alle­	handa och Stockholms Dagblad i spetsen, ansåg åtalet riktigt	och befogat. Dagens Nyheter, Aftonbladet (som just fått ny	regim), Göteborgs Handels- och Sjöfartstidning och en mängd	liberala landsortstidningar ogillade av olika skäl åtalet – utan	att för den skull försvara boken. De radikala tidningarna –	Budkaflen, Tiden och Fäderneslandet – ställde mera helhjärtat	upp på Strindbergs sida och jublade vid frikännandet. 
	Tidningarnas recensenter var ofta mera positiva till Giftas än	ledarskribenterna. I den konservativa Nya Dagligt Allehanda	skrev J. A. Björklund (sign. Bld) att Giftas »utan tvifvel hör till	det ur konstnärlig synpunkt märkligaste af hvad August Strind­	berg frambragt» (NDA 23/10 1884). Visserligen kritiserade	han »den hänsynslösa öppenhet hvarmed den vanliga anstän­	dighetskänslan öfverallt trotsas» och »den nästan cyniskt råa	ton, hvari förf. älskar att kläda sin framställning». Men lasten	visades inte »från en lockande sida» och recensenten, som till	och med berömde Dygdens lön, höll med Strindberg om att »den	fanatiska kampen mot den sinliga naturens fordringar» under	vissa förhållanden kunde leda till »kroppslig och andlig ruin». 
	Handelstidningen hade också uttalat sig ogillande om Giftas	på ledarplats (GHT 22/10, 3/11 1884). Men likafullt publicera­	des en mycket positiv recension av Karl Warburg. Han beröm­	de Strindbergs konstnärliga mästerskap. Boken innehöll skild­	ringar som »i mästerlig iakttagelseförmåga, i kraft att återgifva	stämningar och lif, natur och karaktärer, lemnar bakom sig det		mesta, om icke allt, hvad hittills finnes skrifvet i svenska pro­	sanoveller» (GHT 7/11 1884). Warburg uppskattade också	Strindbergs humor. Allra främst satte han Måste, men också Ett	dockhem, För att bli gift och Fågel Fenix fick beröm. 
	I Aftonbladet citerade redaktören, Gustaf Retzius, gillande	Warburgs beröm i sin egen anmälan (AB 31/12 1884). Men	han var samtidigt mera kritisk mot novellernas budskap än	Warburg. »De äro till sin tendens delvis ganska reaktionära;	och, hvad värre är, de äro farliga och sårande för sedliga	andar.» Strindberg predikade »köttets, sinlighetens evange­	lium», särskilt i Dygdens lön. Redan Warburg hade påpekat att	Strindberg såg saken »ensidigt från männens ståndpunkt». Ret­	zius underströk ännu starkare att kvinnan skulle bli »en djupt	lidande part» om Strindbergs tankar förverkligades. 
	Det var Strindbergs starka framhävande av kärlekens »na­	tursida» och det råa språket som stötte recensenterna mest.	Edvard Lidforss i Ny Svensk Tidskrift menade i sin helt avvi­	sande recension att eftersom Strindberg reducerat äktenskapet	»blott och bart till en naturprocess, faller hans bok under	polisens domvärjo» (Ny Svensk Tidskrift 1885, s. 90). Lika	negativ var C. G. Estlander i Finsk Tidskrift. Strindberg ville	att »det bestialiska hos menniskan» skulle släppas loss och	detta »i ett gycklarspråk, hvars prydnader stundom äro föga	bättre än dåligt krogskämt» (Finsk Tidskrift 1884, tom XVII,	s. 453 ff.). 
	Strindberg visste redan under processen att inte ens hans	närmaste gillade tankarna i Giftas. Till Björnson skrev han att	han var »så ensam, som någon kan bli, ty jag har min hustru	emot –» (Brev 4, s. 355). Också Strindbergs vänner inom det	»unga Sverige» var kritiska. Pehr Staaff, som läste boken i	korrektur, tog omedelbart avstånd från attackerna mot Ibsen	och Et dukkehjem. »Jag är högst ledsen öfver att de – i synner­	het kritiken i Företalet – skola ge reaktionära uslingar som C.	D. W. [Carl David af Wirsén] och Gödecke anledning att	uppstämma fröjdehymner.» Han fann bokens tendens oklar.	»Hvar är novellen om qvinnans rättigheter. Hvar?» (Brev till	Strindberg, augusti 1884, Kungl. Biblioteket.) 
	Även Hjalmar Branting tyckte att Strindberg var »reaktio­		nar» i kvinnofrågan. I en lång uppsats i Ur Dagens Krönika	1885 (s. 302 ff.) opponerade han sig mot Strindbergs åsikt att	kvinnofrågan var en »öfverklassfråga». Det var den inte alls,	menade Branting. Han hade ingenting emot att kvinnorörelsen	befriades »från entreprenörer, som förfuska och förfalska dess	egenskap af radikal frihetssträfvan, från ’Tidskrift för hemmets’	religiositet och frökenaktiga sedesamhet, eller från federations­	verksamhet à la Feilitzen». Men till den sortens »reaktionära»	emancipationssträvanden hörde inte Ibsens Et dukkehjem eller	Agrells Dömd, som Strindberg också angripit. 
	Gustaf af Geijerstam uttalade sig inte offentligt, men som	redaktör för kalendern »1885. Revy i literära och sociala frå­	gor» lät han året därpå publicera inte mindre än tre artiklar	som var kritiska mot Strindberg och Giftas. Mest negativ var	Bernhard Meijer, som förklarade att Strindberg inte alls, som	många trodde, var »chefen för den nya skolan, ej ens en typisk	representant för densamma» (1885, s. 8 f.). De två andra förfat­	tarna, Karl af Geijerstam och Urban von Feilitzen (Robinson),	kritiserade båda (ss. 90 ff., 97 ff.) Strindbergs starka framhä­	vande av den sexuella kärleken och det grova språket i Giftas.	Men de gav samtidigt Strindberg rätt på vissa punkter, och	särskilt Robinson berömde Strindbergs ovanliga förmåga »att	med få och träffande ord gifva samma slags intryck som per­	sonligt upplefda tilldragelser». 
	Robinson erkände också att »literaturens nyligen återvak­	nade ifver för kärleken» kommit »att skjuta det stora flertalet något	åt sidan» och att »obilliga yttranden» förekommit om dessa	»vanligare menniskor, och om detta, som de pläga kalla ’kär­	lek’» (s. 104). Det fanns således något berättigat i Strindbergs	reaktion. 
	Ett liknande, folkligt perspektiv förekom i Stephan Marméns	»samtal» om Giftas i Ur Dagens Krönika 1884 (s. 102 ff.). Ibsen	tog »för allvarligt, för strängt på förhållandet mellan man och	qvinna», menade den ene av de båda samtalande, »Kandida­	ten». Strindberg hade rätt i att verkligheten tedde sig helt	annorlunda. »Ty de äktenskap i stora mängdens, i småfolkets	klass, för hvilka Dockhemmets teori har någon betydelse, de	äro minsann lätt räknade.»	 
	»Professorskan» (som »Kandidaten» talade med) höll med	om detta, men menade att just därför var Strindbergs kritik av	Et dukkehjem orättvis. Ibsen hade aldrig avsett att pjäsens	moral skulle tillämpas på de lägre samhällsklasserna. Hon	hade också svårare än Kandidaten att acceptera det råa språ­	ket. Personerna i novellerna talade allesammans »som åkare –	och ibland ändock värre», menade hon. 
	Giftas var skriven för »öfverklassen» (Brev 4, s. 213) men	boken gjorde de breda lagrens värderingar och synsätt till sina.	Den begagnade också deras språk. Budkaflen var praktiskt	taget ensam om att försvara även detta. »Han är naturlig och	sann, derför kallar man honom rå», skrev tidningen i en osig­	nerad artikel (Budkaflen 24/10 1884). Den s. k. råheten var en	förtjänst. »Det är enda sättet att förtaga framställningen af	könsförhållandena deras fantasiuppretande verkan.» Är Strind­	berg osedlig? »Vi svara dertill ett bestämdt nej. Genom hela	hans bok går en underström af djupt sedligt allvar, hvilket man	skall vara blind för att icke se.» 
	Helt annorlunda såg Georg Nordensvan på Strindbergs	språk i sin nedgörande recension i Ny Illustrerad Tidning 1884.	För denne representant för det »unga Sverige» var grovheterna	det allra värsta. Han medgav inledningsvis att boken hade	vissa förtjänster. »Men allt detta skymmes, dels af det ensidigt	polemiska, som på många ställen går till löjlig öfverdrift, dels af	att författaren, som är en sådan förträfflig skildrare, vill uppträ­	da äfven som samhällsreformator, dels slutligen genom stilen,	som allt igenom är sådan, att man knappast vill ha boken	stående på sin bokhylla för att ej behöfva skämmas, om någon	skulle få det infallet att slå upp den» (NIT 18/10 1884). 
	Det kvinnliga »unga Sverige» tyckte överraskande nog bättre	om Giftas än det manliga. I varje fall gäller detta Victoria	Benedictsson och Anne Charlotte Edgren-Leffler – de enda som	jag funnit direkta uttalanden av. Victoria Benedictsson var	liksom så många andra upprörd över Strindbergs stil. »Det är	den affekterade, oblyga råheten som upprör mig. Sedan vi ha	Zola har den icke ens den förtjänsten att vara originell. Den är	en grov humbug, ett affärsknep av det slag, som jag åtminstone	anser ovärdigt både en man av heder och en konstnär.» (Brev		till Lundegård 9/10 1884 i V. Benedictsson, Dagboksblad och	brev, 1, 1928, s. 240.) 
	Men det var bara stilen Benedictsson tyckte illa om. » I fråga	om åsikter är jag i flera fall ense med honom», fortsatte hon.	Och i ett brev någon vecka senare formulerade hon sig så här.	»Jag kan ej säga att Dockhemskritiken stötte mig så farligt för	huvudet och företalet stämde mig på det hela till förf:s fördel.	Men så var det hans klunsar!» (Benedictsson, s. 244.) 
	Också Anne Charlotte Edgren var anmärkningsvärt positiv	till Giftas, trots att hon själv hörde till dem som angreps i boken	(Boëthius, s. 328). Hon ställde helhjärtat upp på Strindbergs	sida under åtalet och skrev den 13 oktober 1884 till Viktor	Lorén, att »vissa af novellerna äro det bästa, han skrifvit». I ett	förlorat brev till modern försvarade hon Giftas så till den grad	att modern blev sårad och Edgren fick skriva ett långt (oda­	terat) brev och be om ursäkt. »Jag bara protesterar mot alt för	hårda och ensidiga domar – och orättvisa till på köpet, ty Str.	vill icke göra ondt, det säga alla, som känna honom – om då	min protest låter litet hård å min sida, så är det bara det skrifna	ordets torrhet, som är felet.» (Breven som finns på Kungl.	Biblioteket har Maj Sylvan gjort mig uppmärksam på.) 
	Ellen Key uttalade sig inte offentligt om Giftas. Men i arti­	keln Om reaktionen mot qvinnofrågan i »1886. Revy i literära	och sociala frågor» (s. 67 ff.) instämde hon i en del av de åsikter	som Strindberg framfört i boken. Också hon var motståndare	till att man skulle göra gossarnas »snedvridna» uppfostran till	mönster för flickornas, och liksom Strindberg gjorde hon in­	vändningar mot kvinnornas inträngande på den redan över­	fyllda arbetsmarknaden. Bl. a. var hon rädd för att »moders­	kärleken» skulle ta skada och att erotiken mellan könen skulle	»utbytas mot vänskapen mellan arbetskamrater». 
	Också några av »genombrottsförfattarna» i grannländerna	kommenterade boken. Georg Brandes var inte särskilt förtjust i	den. I sin anmälan, som publicerades samma dag i den danska	Politiken och den svenska tidningen Aftonbladet, skrev han att	det fanns någonting av »poseur» hos Strindberg: »Han fordrar	applåder för sin käckhet och det är lite plågsamt» (AB 21/10	1884). Han kritiserade också skarpt Strindbergs »reaktionära»		filosofi, dvs. hans rousseauism. Men samtidigt skrev han att	Strindberg hade »rätt i sin missbelåtenhet med den evinnerliga	Dockhemsliteraturen; mången har hyst den liksom han och före	honom». 
	Jonas Lie uttalade sig i ett brev till Strindberg den 11	oktober 1884 (Kungl. Biblioteket) mycket positivt om dennes	»mærkelige, geniale bog». Han tyckte novellerna var »saa glim­	rende naturlige i Stilen og Digtningen», men kom samtidigt	med invändningar mot Strindbergs åsikter. Han hade själv	aldrig »psykologisk forstaaet» Ibsens Nora, erkände han, men	pjäsen hade »sit digteriske Verdi og vegtige Betydning som et	Nödskrig fra kvinden». Däremot försvarade han upprört	Strindberg mot dem som talat om »slibrighed». »Det var natur­	ligere end vor literatur har set det, men langt fra saftigere än	fader Holberg!» 
	Björnson, som var direkt angripen i Giftas, tyckte naturligtvis	illa om boken. I ett brev till Strindberg omedelbart efter kvar­	staden skrev han visserligen att det var honom »nok, at der er	ikke et eneste ord sagt i usædelig hensigt». Men han protestera­	de samtidigt mot att Strindberg gav »sængen en meget for bred	plads i samlivet» (Björnstjerne Björnson, Brevveksling med	svenske 1858–1909, 1961,2, s. 197). I ett brev till redaktör F.	T. Borg någon vecka senare uttryckte han sig betydligt fientli­	gare.		Ytlig, rå och cynisk har visserligen Str. förut förefallit mig i åtskilligt,	men här har han, enl. mitt förmenande, öfverträffat sig sjelf i de dåliga	sidorna af sin verksamhet; det är sorgligt, att en man med så mycket	snille och talang, en så lysande skildrare och fin observatör skall det	tycks nästan af effektsökeri och brist på idealitet, så nedsätta sig som i	denna bok, hvilken det torde bli svårt att försona (Björnson, 3, s. 200). 
		Omedelbart efter frikännandet föreslog Strindberg Bonniers att	ge ut en ny upplaga av Giftas – boken var ju slutsåld och	synnerligen eftertraktad. »Ta Ni 2a upplagan, tycker jag. Bo­	ken är en framtidsbok och blir nog läsebok i flickskolorna i en	framtid» (Brev 4, s. 404). Men Albert Bonnier krävde att i så	fall få stryka hela Dygdens lön samt ändra eller ta bort en rad	utmanande formuleringar i andra noveller. Zacharias Topelius,		en av förlagets mest inkomstbringande författare, hade nämli­	gen hotat lämna förlaget om Giftas gavs ut på nytt i oförändrat	skick (Bonniers, IV, s. 78 f.). 
	När Strindberg vägrade gå med på Bonniers krav gick budet	till Strindbergs gamle kumpan Claës Looström. Men varken	denne eller förläggaren J. G. Leufstedt, som också var intres­	serad, vågade ge ut boken i oförändrat skick, trots att denna i	december frikänts också av Svea Hovrätt (AB 17/12 1884). 
	I januari 1885 åtog sig Isidor Bonnier, Albert Bonniers	brorson och Strindbergs före detta klasskamrat, att ge ut den	nya upplagan – men anonymt och under stort hemlighetsma­	keri. Strindbergs bror Axel ordnade affären. Författaren fick	3000 kr i förskott och löfte om mera vid eventuell vinst (Brev 5,	s. 33 not 1). Boken utkom i början av juni 1885 (veckan 4–10	juni enl. Svensk Bokhandelstidning 1885). Upplagan var på	5000 exemplar; nio månader senare hade ca 2 000 av dessa	sålts (koncept till brev från Axel Strindberg till brodern August	5/3 1885, 29/4 1886 samt Axel Strindbergs Kontra-Bok; både	koncepten och Kontra-Boken ägs av författaren Axel Strind­	berg, Stockholm). 
	Redan då Strindberg skrev Giftas hade han planer på att få	boken översatt till andra språk. Han hektograferade manu­	skriptet och då det var färdigt sände han omedelbart en kopia	till Otto Borchsenius i Köpenhamn, för att denne skulle skaffa	en dansk förläggare. Då detta visade sig omöjligt gick kopian i	juli till schweizaren J. H. Kramer i Stockholm (Brev 4, s. 236	not 1). Kramer hade översatt Samvetskval till franska och nu bad	Strindberg honom att åta sig även Giftas. Karl Otto Bonnier	avrådde. Enligt honom var Kramer »ej rätta mannen att öfver­	sätta Man och Hustru»; han var för lite hemma i modern	franska (brev till Strindberg 27 juli 1884). 
	Likafullt genomfördes affären, på Strindbergs bekostnad. I	augusti 1884 tycks översättningen ha varit klar (Brev 4, ss. 280,	281 not 1, 286 not 2). Men det blev svårt att finna en fransk	förläggare. Strindberg bad då i januari 1885 Carl Larsson	hjälpa honom att få skandinaverna i Paris att subskribera på en	fransk upplaga. »Ni ha ju 600 skandinaver i Paris! Kunde inte	de prenumerera på ett ex hvar = 3 Fr 50 centimes, så att jag		åtminstone kunde få äckla Svensken!» (Brev 5, s. 10.) Men i	februari 1885 fick Strindberg äntligen en förläggare: B. Benda i	Lausanne utgav boken i samarbete med Belhatte & Thomas i	Paris (Brev 5, s. 40). I slutet av maj 1885 utkom Giftas på	franska under titeln Les Mariés (Brev 5, s. 83). 
	Den franska versionen skilde sig från det svenska originalet	på vissa punkter; bl. a. hade företalet uteslutits och novellerna	placerats i en annan ordning. Dessutom ansågs boken vara	dåligt översatt. »Översättningen av Giftas är besynnerlig och	ibland obegriplig och kommer att stöta bort mer än en läsare,	och det är verkligen att beklaga», skrev t. ex. André Mori i	Journal des Débats (M. Röhl, Tre gånger Giftas I, Tidskrift för	litteraturvetenskap, Årg. 3, 1973/74, nr 2, s. 111). Likafullt	tycks mottagandet ha blivit ganska positivt (S. Ahlström,	Strindbergs erövring av Paris, 1956, s. 581 f; Röhl, s. 110). I den	svenska tidningen Tiden citerades berömmande uttalanden	från både franska, schweiziska och italienska anmälare (Tiden	17/6, 17/7, 27/7, 7/8 1885). Det var Strindberg själv som via	sin bror Axel distribuerat lovorden – som sedermera i utdrag	avtrycktes på omslaget till Giftas II (Axel Strindbergs brevkon­	cept 11/8 1885, 10/2, 4/7 1886). Men ingen mera känd fransk	litteraturkritiker tycks ha uttalat sig om boken (Ahlström, s.	58). Nya Dagligt Allehanda kunde däremot citera avsnitt ur	den »framstående kritikern» Otto Rüdigers recension i den	tyska tidskriften Preussische Jahrbücher. Rüdiger erkände	Strindbergs begåvning, men tyckte att Strindberg med Giftas	»plötsligt stigit djupt ned från den höjd, till hvilken han med	Röda rummet lyfte sig» (NDA 9/1 1886). 
	Enligt Strindberg hade också Zola läst boken redan i början	av januari 1885, innan den var tryckt. »Hindrades af den	dåliga öfversättningen njuta fullständigt! Yttrade sig långt så­	som ’Mästaren’ (mera framdeles.)» (Brev 5, s. 14.) 
		Strindberg planerade redan våren 1883 flera delar av Giftas	(Brev 3, s. 218). Den första innehöll bara tolv av de tjugotre	berättelser som Strindberg tänkte sig i mitten av juni 1884	(Brev 4, s. 214). »Jag har icke alldeles slagit ut alla kort, och de	jag har qvar komma nog till pass framdeles» (Brev 4, s. 251). 
		Men andra delen kom att dröja. I stället skrev Strindberg De	lycksaliges ö och fortsatte arbetet på »schweizernovellerna». I	början av oktober 1884 tillkännagav han att dessa »skola inne­	hålla Nya Äktenskap, fortsättning på Giftas och då får man se	att jag ej är reaktionär i Qvinnofrågan» (Brev 4, s. 342). Det	var närmast novellen Återfall han avsåg. 
	Efter Giftasprocessen återkom emellertid planerna på »del 2	och möjligen 3» (Brev 4, s. 400). Strindberg tänkte sig att den	som åtog sig att förlägga den nya upplagan av Giftas I skulle få	rätten till även dessa delar. Så blev det också. Men först vände	sig Strindberg till Bonniers, som enligt överenskommelse hade	förhandsrätt till allt vad Strindberg skrev. »Ni ären ej kloka om	Ni ej tan 2a delen; ty en 3e skall följa och arbetet blir om 25 år	en passande konfirmationsgåfva» (Brev 5, s. 70). Då Albert	Bonnier ställde villkor (bl. a. krävde han en annan titel än	Giftas) blev det emellertid Isidor Bonnier som fick boken. Han	hade tillfrågats redan i slutet av mars, före det ovan citerade	brevet till Bonnier, men han bestämde sig först i mitten av maj	(Brev 5, ss. 60, 66, 73, 78, 85). Strindberg fick nu 1 500 francs i	förskott (Brev 5, s. 163 not 2). 
	Den 30 mars 1885 lovade Strindberg – som just stod i	begrepp att lämna Schweiz och flytta till Frankrike – att ha	manuskriptet klart »i slutet Maj» (Brev 5, s. 61). Ungefär vid	samma tid tycks han ha påbörjat arbetet på Giftas II. »Jag	skrifver nu 2a delen på Franska», rapporterade han den 9 april	till brodern Axel från Paris, där han nu befann sig. Det var	Axel Strindberg som skötte förhandlingarna med »X», dvs.	Isidor Bonnier, som även denna gång ville vara anonym. »Den	kan nog ej öfversättas ty den är grym och måste nog ut på	franskt!» fortsatte Strindberg (Brev 5, s. 66). Men ett annat	skäl till att han skrev på franska var att han ville »få tala till en	publik som icke består af bara hästhandlare och rorgängare»	(Brev 5, s. 68). 
	Av allt att döma var det bara de två första novellerna, Brödet	och Höst, som skrevs på franska; det är bara till dessa som	(delar av) franska manuskript finns bevarade. 1918 sade sig	också Eugène Fahlstedt ha översatt dessa båda berättelser till	svenska, men »inte tagit någon befattning med det övriga» (J.		Landquist, Anmärkningar till fjortonde delen av Strindbergs	Samlade skrifter, 1918, s. 419). Enligt den noggranna Kontra­	Bok över August Strindbergs utgifter och inkomster som bro­	dern Axel förde 1885–1890 tycks han dock bara ha fått betalt	för en översättning av Brödet. Kanske hade Fahlstedt endast	översatt denna novell. 1894 skrev Strindberg till Karl War­	burg: »Bibliografisk notis: I Giftas Del II är en novell öfversatt	af Eugène Fahlstedt från min Franska» (Brev 10, s. 9). I så fall	kan Strindberg själv ha försvenskat Höst, som förhåller sig	mycket fritt till det franska originalet – så långt detta är	bevarat. Möjligen skrev han aldrig mer än de första sidorna av	novellen på franska.	Brödet och Höst var färdiga den 14 april. Ännu vid den	tidpunkten hade Strindberg planer på att låta den nya boken	börja med »schweizernovellerna» Återfall och Nybyggnad (Brev	5, s. 70). Då Bonniers inte utan vidare ville ge ut andra delen	av Giftas ändrade sig emellertid Strindberg. Återfall och Nybygg­	nad publicerades i stället i Utopier i verkligheten, som utkom	hösten 1885. 
	Den 20 april rapporterade Strindberg att han skrivit tre	noveller och vid mitten av maj (då Isidor Bonnier äntligen	bestämde sig för att ta boken) var »halfva Giftas Del: 2 färdig»	(Brev 5, ss. 71, 77). I slutet av juni hade arbetet fortskridit så	långt att Strindberg (som nu flyttat till en badort i Normandie)	bad brodern Axel fråga Isidor Bonnier om denne ville »börja	sätta på 2a delen» (Brev 5, s. 107 not 2). Den 3 och den 11 juli	levererade Strindberg manuskript. Dagen därpå – den 12 juli –	skickade han ännu mera – »jemte en interview att föregå	förordet» (Brev 5, s. 132f.). 
	Strindberg betraktade nu boken som praktiskt taget färdig.	»Som du ser är 2a delen icke så bra skrifven som första, men	det har jag motiverat i Interviewen och alltid skall väl så	mycket säljas att de 2,500 Francsen komma igen», skrev han	till förläggaren den 12 juli. 
	Något återstod emellertid. I slutet av juli meddelade Strind­	berg att han var förbjuden »skrifva ett ord på minst en månad»	och att hustrun som kopierade inte kunnat: »derför ligger	manuskript på Giftas och hvilar» (Brev 5, s. 147). Först den 21		augusti sände Strindberg, som nu bosatt sig i Grèz utanför	Paris, den sista delen av manuskriptet. Därpå bad han Isidor	Bonnier om »honoraret på andra delen Giftas som du nu har i	handom». I september 1885 fick han de 1 700 francs som	återstod av den överenskomna summan, 3 200 francs (2 250 kr)	(Brev 5, s. 163, Axel Strindbergs brevkoncept ca 21/9 1885). 
	Novellen Brödet hade skrivits först – inte Höst, fast den fick	inleda boken. Detta antyds redan av Strindbergs formulering i	ett brev till Albert Bonnier den 14 april 1885, där han förklara­	de sig villig att sända »två fina noveller som ligga färdiga af	Giftas; kallade Brödet och Höst» (Brev 5, s. 70). I det delvis	bevarade franska originalmanuskriptet bär också Brödet pagina­	bokstaven »A» eller »a», medan Höst fått beteckningen »B». 
	De övriga novellerna skrevs troligen i samma ordning som de	fick i den färdiga boken. Den 10 februari 1886 frågade Axel	Strindberg brodern: »Skola berättelserna komma i denna ord­	ning: Höst, Brödet etc» (brevkoncept 10/2 1886). Han placera­	de alltså Höst före Brödet; möjligen hade Strindberg placerat	dem i denna ordning då han sände manuskriptet. Brodern	svarade: »Rubriken ’Anekdoter’ utgår och berättelserna ordnas	i följd som du har dem, helt enkelt» (Brev 5, s. 271). »Anek­	doter» hade sannolikt varit rubriken för hela den avdelning i	boken som innehöll de kortare, mera anekdotiska berättelserna	(Omakar, Det räcker inte, Den starkare, Som duvor, De ideala kraven,	Hans poem, Lurad, Affär och Övertro); att Strindberg i sitt brev	bara skulle syfta på de tre »anekdoterna» i Övertro (Hagsten, II,	s. 84) verkar föga troligt (jfr Brev 5, s. 271 not 3). 
	Om tillkomstordningen var den som här antagits bör det ha	varit Barnet som Strindberg avsåg när han den 30 april 1885	tillkännagav att även den tredje novellen var klar (Brev 5, s.	71). Den 30 juni var antagligen också Den brottsliga naturen och	Mot betalning färdiga. Det bör nämligen bl. a. ha varit dessa	berättelser som Strindberg hade i tankarna när han den dagen	skrev att de nya novellerna »äro grymma, utom i uttrycken,	handla om pederasti och tribadi och alla mindre vanliga fall af	’äktenskap’» (Brev 5, s. 119). Möjligen inbegrep han i sin	formulering dessutom Utan vigsel och med; här skildrades ju ett	»äktenskap» utan vigsel som kunde föranleda Strindbergs cita­		tionstecken. Troligen skrevs också Tvekamp vid denna tid. 
	»Anekdoterna», de tidigare uppräknade kortare berättelser­	na, tillkom antagligen sist. De bör alla ha skrivits sommaren	1885. Allan Hagsten har påpekat att Den starkare anspelar på	Victor Hugos begravning den 1 juni 1885; den bör alltså ha	avslutats efter detta datum. De ideala kraven speglar den nya	ateistiska hållning som växte fram hos Strindberg under sam­	ma månad (Hagsten, II, s. 83). 
	Enligt Hagsten skulle emellertid Övertro inte ha ingått i den	version av Giftas II som var klar i augusti 1885. Denna novell	skulle ha tillkommit senare – »senast mitten av febr. 1886»	(Hagsten, II, s. 84 f.). Men Hagstens argumentering är inte	övertygande. Hans huvudargument är att synpunkterna i »det	resonerande partiet» i Övertro ligger nära dem som förekommer	i det nya förord till Giftas II som Strindberg skrev i slutet av år	1885. Men dessa synpunkter kan ha förekommit redan i det	numera förlorade första förordet, som skrevs kort före Övertro	(om denna novell, som jag menar, ingick i den sista manusle­	veransen den 21 augusti och från början avslutade boken).	Ingenstans, varken i Strindbergs brev eller i brodern Axels	brevkoncept, kan man hitta belägg för att Strindberg skulle ha	lagt till mer än två noveller efter den 21 augusti 1885. Att dessa	två noveller var Hans piga och Familjeförsörjaren framgår klart av	Axel Strindbergs brevkoncept (3/6 1886). 
	Strindberg ansåg sig alltså vara färdig med Giftas II i slutet	av augusti 1885. Tryckningen dröjde emellertid. Översätt­	ningen av de franska novellerna tog sin tid; Fahlstedt kvitte­	rade ut sitt arvode för Brödet först den 30 oktober 1885 (Axel	Strindbergs Kontra-Bok). Vidare bytte Isidor Bonnier i decem­	ber tryckeri; Schmidts boktryckeri i Hälsingborg visade sig	vara billigare än det först påtänkta (Axel Strindbergs brevkon­	cept 17/12 1885). 
	Ungefär samtidigt gjorde Albert Bonnier plötsligt anspråk	på att få ge ut boken. Detta fördröjde det definitiva trycknings­	beslutet till långt in i februari (Axel Strindbergs brevkoncept	17/12 1885, 10/2 1886). Dessutom skulle manuskriptet (som	bara fanns i original) renskrivas, vilket inte blev klart förrän i	slutet av mars (Axel Strindbergs brevkoncept 27/3 1886).		Överhuvudtaget var det tidsödande och krångligt med anonym	förläggare, tryckeriet i Hälsingborg och distributören på	Kungsholmen (Kungsholmens bokhandel), konstaterade Axel	Strindberg, som var den som skulle sköta kontakterna med alla	inblandade – inklusive den i Frankrike bosatte brodern (brev­	koncept 13/7 1886). 
	Strindberg hade rått förläggaren att ge ut boken snabbt,	»emedan ett manuskript lätt blir gammalt i dessa tider» (Brev	5, s. 163). Vid årsskiftet 1885–86 fann han också sitt första	företal föråldrat och föreslog ett nytt: den redan färdiga uppsat­	sen Slaf eller Slafvinna, nämnd första gången i Axels brevkoncept	av den 27 december 1885. »Skall S eller Slna lemnas som	företal och icke låtsas om det gamla?» frågade Axel brodern.	Uppsatsen befann sig således i Stockholm. Efter att ha vacklat	fram och tillbaka bestämde sig Strindberg den 15 januari 1886:	»Tag nu oåterkalleligen S eller Sla. som företal, men klipp	ur det der om G af Geijerstam och Levertin» (Brev 5, s. 250 not	4). Det gamla förordet fick Strindberg tillbaka i början av april	(Axel Strindbergs brevkoncept 3/4 1886). Det är numera för­	svunnet – liksom den» Interview» som enligt de tidigare pla­	nerna skulle inleda boken. 
	Strindberg gjorde inte bara strykningar utan också tillägg i	det nya förordet. Hela avsnittet om tidskriften Framåts första	häfte (i förordets sedermera strukna andra hälft) bör ha skrivits	i början av januari 1886. Numret utkom den 1 januari och	Strindberg nämner det i brev den 10 och 14 januari (Brev 5, ss.	246, 252). 
	Efter att ha renskrivits sändes det nya förordet (som var	dubbelt så långt som det gamla) till tryckeriet – utan att	förläggaren fick veta om förändringen (Axel Strindbergs brev­	koncept 7/3, 18/3, 27/3, 8/4). Den 8 april rapporterade Axel att	han hade fått korrektur på det. Strindberg själv hade också	begärt korrektur (Brev 5, s. 250 not 4, Axel Strindbergs brev­	koncept 15/4 1886). 
	Troligen var det i detta som han i början av april gjorde	ytterligare ändringar. Det bör nämligen ha varit nu som han	(återigen i den sedermera strukna delen) lade till noten om att	bokhandlaren som distribuerat andra upplagan av Giftas I fått		stänga sin butik. Att denne tvingats göra detta fick Strindberg	nämligen veta först i slutet av mars (Axel Strindbergs brevkon­	cept 18/3 1886). Vidare måste de två sista raderna i det strukna	avsnittet ha tillkommit efter den 15 mars. De innehåller nämli­	gen en hänvisning till Paul Lafargues uppsats Le Matriarcat i	La Nouvelle Revue av den 15 mars 1886. Möjligen kan hänvis­	ningarna till Ribot och Garnier omedelbart innan ha tillkom­	mit samtidigt. Första gången Ribot och den bok som nämns i	förordet, Les maladies de la personnalité, uppträder i Strind­	bergs korrespondens är nämligen den 21 mars 1886 (Brev 5, s.	303). 
	Men Strindberg nöjde sig inte med dessa kompletteringar	utan sade sig den 14 april också ha »tillagt 2 noveller och ett	mycket långt Tillägg» (Brev 5, s. 311). De två nya novellerna	var, som redan nämnts, Hans piga och Familjeförsörjaren (Axel	Strindbergs brevkoncept 3/6 1886). Kanske var det den nyss	nämnda uppsatsen Le Matriarcat som fått Strindbergs intresse	för kvinnofrågan att blossa upp på nytt. I varje fall kom denna	uppsats (som sannolikt påverkat novellen Familjeförsörjaren) att	sysselsätta honom mycket i fortsättningen. 
	Det nya förordet, »Tillägget» och de två nya novellerna	fördröjde tryckningen ytterligare. Isidor Bonnier »blef missnöjd	med att Du ändrat förordet och skickat flera berättelser»,	rapporterade Axel den 29 april (brevkoncept). Förläggaren	ville dessutom »nödvändigt se det nya förordet innan det	tryckes». I början av juni hade han läst det. Den 3 juni gav han	via Axel »följ bestämda order»: »Tillägget» (som Axel samti­	digt sände tillbaka) fick överhuvudtaget inte komma med och	dessutom måste den senare hälften av det redan tryckta föror­	det strykas – »annars vill han icke alls utgifva det» (brevkon­	cept 3/6 1886). De nya berättelserna gjorde förläggaren emel­	lertid inga invändningar mot. 
	Strindberg böjde sig för Isidor Bonnier. »B Br. Accepteras!	Förordet sålunda slut sidan XXII!» svarade han Axel den 7 juni	(Brev 5, s. 312 not 2). Det strukna partiet (s. XXII–XLVI i det	bevarade korrekturet), som återges på s. 352 ff. i denna utgå­	va, kom han senare att utnyttja för uppsatsen Sista ordet i	kvinnofrågan; likheterna mellan avsnitten II-III i denna upp­		sats och den uteslutna delen av förordet är påfallande. 
	Att »Tillägget» inte skulle få komma med förstod Strindberg	redan tidigare. Den 28 maj skrev han till brodern: »B Br. Var	snäll sänd tillbaka Tillägget, så får jag välja ut några rader att	som postskriptum öka ut Förordet. Som nu icke i detta kala	skick får publiceras» (Brev 5, s. 312 not 2). Detta postskriptum,	som förläggaren accepterade, byggde helt på Lafargues upp­	sats. Den 16 juni hade Axel Strindberg det i sin hand (brevkon­	cept 16/6 1886). Troligen har det skrivits efter det att Strind­	berg fått veta att också halva förordet måste strykas; han	upprepar sålunda i sitt Postskriptum den hänvisning till La­	fargues uppsats som tidigare avslutade det fullständiga föror­	det. Det bör observeras att det numera försvunna »Tillägget»	alltså inte, som man tidigare trott (Hagsten, II, s. 84), var	identiskt med den strukna hälften av förordet. 
	Antagligen har också »Tillägget» senare kommit att använ­	das för artikeln Sista ordet i kvinnofrågan. Ett långt avsnitt i denna	bygger på Lafargues uppsats Le Matriarcat, som att döma av	Strindbergs postskriptum också spelat en viktig roll för »Tilläg­	get» (som ju skulle utgöra underlag för Postskriptum). 
	Därmed var Giftas II äntligen färdig för tryckning. I juli var	korrekturet läst – utan att Strindberg själv tycks ha medverkat;	det enda man har anledning att tro att han läste var aprilkor­	rekturet på det fullständiga förordet (Axel Strindbergs brev­	koncept 8/4, 15/4, 7/5, 16/6, 4/7, 22/10 1886). Men tryckning	och häftning (som skulle ske i Stockholm) drog ut på tiden;	först den 25 oktober 1886 fanns Giftas II att köpa hos huvudsta­	dens bokhandlare (Axel Strindbergs brevkoncept 4/7, 27/10	1886). Upplagan var lika stor som andra upplagan av Giftas I:	5000 exemplar (Axel Strindbergs brevkoncept 14/1 1886). Av	dessa hade bara ca 1 100 sålts två år senare (Axel Strindbergs	Kontra-Bok). 
	Som vi har sett tyckte inte ens Strindberg själv att andra	delen av Giftas var »så bra skrifven som första» (Brev 5, s. 132).	Han brydde sig heller aldrig lika mycket om den; han föreföll	likgiltig för bokens komposition och gav sig tydligen inte tid att	läsa korrektur. Detta hindrade honom emellertid inte från att	forsvara den mot vedersakare. »Du har sjelf fått idéer ur Giftas		2 som är en styf bok, och du skulle inte vara så generad att	erkänna det», skrev Strindberg den 18 juni 1887 till Gustaf af	Geijerstam.		I din Revy (den 1a) kallades Giftas I konservativ, och nu delar du dess	meningar. Du berömmer den delen derför att den visade att äktenskapet	var ett könsförhållande.	Hvad visar nu 2 delen än det samma med den nya upptäckten bilagd	att det var qvinnan som tog betalt, med dess konseqvenser, att Gift	qvinna med s. k. eganderätt skulle bli en privilegierad. 
	Orden voro i 2a delen tydligare, men ni som realister (och du som	skrifver »luder» när jag bara skrifver »svendom») skulle väl ej tagit	råheten så nära. (Brev 6, s. 227 f.)		Giftas II mottogs inte särskilt positivt av de anmälare som	överhuvud taget recenserade boken. C. D. af Wirsén inledde	sin anmälan i Vårt Land med följande ord: »Det finnes förbud	mot gifters fria försäljning; deremot synes literära gifters obe­	gränsade spridning, att döma efter mångas påstående, höra till	grundvilkoren för ett folks frihet och sjelfständighet» (Vårt	Land 6/11 1886). Han hoppades emellertid att giftet i andra	delen av Giftas och Strindbergs övriga skrifter under den senas­	te tiden skulle bli verkningslöst »genom deras tråkighet, genom	den tydliga regress jemväl i konstnärligt afseende, som de	omisskänligt utvisa». 
	Wirsén gladde sig vidare åt att Strindberg också skulle få	vänstern emot sig på grund av sina »onekligen fanatiska och så	till utgångspunkt som form barocka anfall mot emancipa­	tionen». Själv förklarade han sig ’retrograd’ nog att anse dessa	Strindbergs angrepp »mindre tadelvärda än hans benägenhet	att oblygt antasta kristendomen, äktenskapet och sedligheten».	»Vi höra icke till dem, som gjort till yrke att höja qvinnan till	skyarne och skildra alla män som uslingar», fortsatte Wirsén;	»vi äro nog gammalmodiga att anse både man och qvinna	jemnbördiga i den egenskapen att vara fallna evighetsvarelser,	hvilka begge behöfva frälsas och helgas.» Men likafullt hade	han inte »utan ovilja och löje» hört »hr Strindberg lamentera	öfver qvinnans uselhet och på hennes bekostnad upphöja man­	nen». 
	Anmälaren fann till sist att Strindberg i sina uttryck gick		»långt utöfver hvad en normal menniska verkligen kan mena».	Han tycktes ha hamnat »i en återvändsgränd, der ingen utsigt	vidare finnes, men der allt är mörker». Wirsén tröstade honom	emellertid: »Det är icke för sent att vända om!» 
	Inte heller B. Estlander (C. G. Estlanders son) i Finsk	Tidskrift (tom XXIII, 1887, s. 132 ff.) tyckte om boken. Men i	likhet med Wirsén tog han angreppen mot kvinnorna och	kvinnorörelsen mycket lugnt. »I enskilda iakttagelser ligger	mycken sanning, som den fördomsfrie läsaren torde märkt	redan af det ofvanstående», skrev han efter att ha redogjort för	Strindbergs åsikter i framför allt förordet. Men Strindberg	framkastade sina tankar »huller om buller med otaliga upprep­	ningar» och växlade ideligen utgångspunkt. »Och så går han	på, mestadels oförsynt, ofta rått, någon gång rent af motbju­	dande, men alltid kvickt.» 
	Novellerna stod långt under dem i Giftas I i »estetiskt vär­	de», fortsatte Estlander, som tyckte att det bara var Höst som	var »med någorlunda omsorg utarbetad». Överhuvudtaget kul­	minerade här den »slarfvighet» som utmärkt Strindbergs »an­	dra arbeten på senare tid». Ändå erkände Estlander att man	här och där träffade på »situationsbilder, summariskt tecknade	som allt annat, men med en säkerhet och påtaglighet, som äro	makalösa». 
	Också Karl Warburg tyckte att Strindberg »gjort sig det	konstnärliga arbetet alltför lätt i detta verk» (GHT 23/11, 25/11	1886). När det gällde innehållet, och då särskilt Företalet, skrev	Warburg att Strindberg var »under inflytande af en uppenbar	sjukdom, af ett slags ’rabies mulieris’». Han uppfattade boken	som »ett djärft angrepp på äktenskapet såsom institution», och	konstaterade att Strindberg i första delen av Giftas haft en helt	annan och positivare syn på äktenskap och familjeliv. Högst	satte Warburg Höst, Den brottsliga naturen och Det räcker inte. Han	fann också den sista novellen, Familjeförsörjaren, »gripande».	»Denna novell kan icke annat än väcka djupt deltagande; det	är en sjuk själs bekännelse. Och den torde utgöra nyckeln till	mycket i ’Giftas’.» 
	Strindbergs »vänner» var ännu mera kritiska. Hjalmar Bran­	ting menade liksom Warburg att man måste uppfatta Familje­		försörjaren som en skildring av Strindbergs egen äktenskapliga	situation och var upprörd över att denne publicerat novellen	(Ur Dagens Krönika 1887, s. 109 ff.). Han kunde inte begripa	»hvarför man formligen skall inbjuda en skandalhungrig all­	mänhet att, säkerligen till stor del oförtjent, ytterligare smuts­	kasta den som står närmast». 
	Samtidigt ansåg också Branting att denna berättelse var	nyckeln till hela samlingen. »Det är den utpinade, öfveran­	strängde, till vanvettets och sjelfmordets rand drifne mannen	som midt i krisen, mellan nervparoxysmerna, ger sin harm luft	mot ’kvinnan’», skrev han. Branting kritiserade återigen	Strindberg får att han glömde bort »de 90 procent i regeln	hårdt arbetande underklasskvinnorna», och satte »likhetsteck­	en mellan kvinna och kvinnlig öfverklassparasit». Men det	värsta var att Strindberg inte ens alltid satte detta likhetstecken	utan faktiskt avsåg »kvinnokönet i gemen». 
	Ändå fann Branting »perlor i samlingen, fullt värdiga Strind­	bergs bästa stunder». Särskilt berömde han Mot betalning och	Den brottsliga naturen. 
	I samma nummer av Ur Dagens Krönika kommenterade	tidskriftens utgivare, Arvid Ahnfelt, boken (s. 107 f.). Han var	ännu mera negativ än Branting. »I första delen af ’Giftas’ var	den röda tråden en öfversvallande lifsglädje; här är den ledande	tankegången, ifall en sådan finnes, en dödstrött lifsleda, hvilken	till och med ofta af tryckt sig i ett matt, släpande språk.» 
	Även Gustaf af Geijerstam – liksom för övrigt också Strind­	bergs tidigare vän Budkaflen (5/11 1886) – spelade ut Giftas II	mot Giftas I, som han nu betraktade som en välbehövlig reak­	tion emot den mansfientliga Dockhemslitteraturen (DN 3/11	1886). »Det var en sund bok och en frisk bok, som hurtigt och	gladt, om också en smula vårdslöst, skrattade en hop dumma	och onödiga hjernspöken i hjel.» 
	Den andra delen däremot bar alltigenom en prägel av »per­	sonligt hat». Den var ägnad att »sätta split och misstroende	mellan mensklighetens två hälfter». »Och derför är denna bok	en dålig bok, som skulle vara farlig, om den icke lyckligtvis som	konstnärlig produkt stode långt under sin författares nivå.» 
	Liksom Branting påpekade Geijerstam också att alla Strind­		bergs anklagelser i själva verket bara drabbade »qvinnor af	öfverklassen». Han gav Strindberg rätt i en del av kritiken mot	dem, men underströk samtidigt att »de tänkande och frigjorda	qvinnorna, äro de första att fälla domen öfver de qvinnor, som	vårdslösa sina pligter». Till sist hoppades han, »att denna bok	måtte beteckna, icke en tillbakagång, utan en tillfällig sjuklig­	hetsyttring». 
	Några veckor senare införde Dagens Nyheter emellertid ock­	så ett försvar för Giftas II (DN 20/11 1886). Det var författat av	signaturen I. N., som hävdade att det ännu fanns »diamanter	bland de sotiga kolen». »Det fins mycket i hans bok som manar	till eftertanke, ty den är skrifven med stort allvar, men ett allvar	som sällan är trumpet utan mångenstädes kläder sig i en drägt	af lekande esprit och är bemängt med en satir, hvars pilar väl	någon gång kunna ha tycke af vedträ, men också ofta äro	smidda af härdadt stål, hvilka kännas der de träffa.» 
	Georg Nordensvan var denna gång mycket välvilligare mot	Strindberg än i sin recension av Giftas I (NIT 13/11 1886).	Visserligen kunde han inte försvara vare sig tendens eller	»skrifsätt» i den nya boken; novellerna var i allmänhet »slarf­	vigt och föga konstnärligt skrifna» och arbetet som helhet	»ovärdigt sin författare». Men Nordensvan beklagade att det	var på det sättet: »Han är den största begåfningen bland oss,	och det är därför sorgligt att han ej är mera rädd om sitt rykte,	att han ej alltid tänker på huru talang förpligtar.» Dessutom	fann han »ett par äkta perlor» i samlingen, pärlor av en sådan	halt att han för sin del hade lätt att »glömma hela det öfriga	innehållet i boken och dess tendens likaså». Det var Höst och	Det räcker inte som han berömde på detta översvallande sätt. 
	Ola Hansson ställde sig ännu mera helhjärtat på Strindbergs	sida i sin intressanta anmälan i Framåt 1887 (s. 42 ff.). Han	menade att den svenska kritiken visat sig oförmögen att bedö­	ma Strindberg och hans verk från riktiga utgångspunkter. I	stället för att »se litteraturverket i dess sammanhang med	författare-personligheten och gifva en psykologisk förklaring»	höll man sig till »det praktiska och moraliska, innehållet, syftet,	tendensen». I all synnerhet Strindberg borde inte bedömas på	detta sätt, trots att han själv sagt sig vilja bli betraktad som		samhällsreformator och inte som skönlitterär författare. Giftas	II borde ses »såsom ett utslag af Strindbergs hela personlighet,	just så komplicerad och omfattande som den är»; det var	oriktigt, menade Ola Hansson, att bedöma verket enbart efter	»den logiska tankekonsekvensen» i bokens olika beståndsdelar. 
	Strindberg borde således bedömas som en diktare först och	främst. I enlighet med detta program gick Ola Hansson snabbt	förbi förordet. Han brydde sig inte heller om de noveller som	inte hade »synnerligen mycket med diktning att skaffa» utan	bestod av »uppsatser, anekdoter, kåserier, bevisningar». »Dik­	taren» Strindberg fann han i stället dels i »tendensnovellerna»	(han nämnde här Mot betalning och Brödet), dels i några berät­	telser »i hvilka Strindberg dokumenterar sig såsom den absolut	fördomsfrie iakttagaren, hvilken tillvarons gåta och lifvets	grymhet fylla med bittert sorgmodig medlidsamhet». Det var	dessa senare – Höst, Det räcker inte, Hans poem och Den brottsliga	naturen – som Ola Hansson satte högst. Särskilt de två första	hade »sin plats bland det bestående i Strindbergs rika produk­	tion». 
	Den inom »unga Sverige» som var allra mest entusiastisk	inför Giftas II var emellertid Victoria Benedictsson. Fastän hon	som kvinna hade skäl att känna sig angripen tyckte hon ännu	bättre om andra delen av Giftas än om den första. 
		Det finns något i Dygdens lön, som skorrar mig i öronen som en falsk	eller ostämd ton. Men så är det inte i dessa utfall mot mitt kön. Ty det	är sanning, detta han säger oss. Han kan vara ensidig, jag nekar inte	det, men det är en stor sund sanning, han säger.		Strindberg var söndersliten och nervös, fortsatte hon, 
		därför får man inte räkna så noga, om ett hugg faller där det inte skulle,	eller om han måttat galet. Men grunduppfattningen är riktig: det är mot	den fint uppfostrade kvinnans lättja, det borde dragas i härnad. Det är	mot mannen äktenskapet blir orättvist i sådana medelklassäktenskap,	där kvinnan är för fin att arbeta, han är en slav. Jag har sett det långt	innan Strindberg började tala om det. (Brev till Lundegård 1/11 1886 i	Benedictsson, 2, s. 205 f.)		Liksom så många andra satte hon Det räcker inte allra främst.	»Den är liten. Den är ingenting. Den är ett mästerstycke. Den		är så, att jag inte vet, vart jag vill hän. Den är så enkel, så	varm, så finkänslig. Att han kunde skrifva någonting sådant!» 
	Också bröderna Brandes var positiva till andra delen av	Giftas. Den 30 november 1886 skrev Edvard Brandes till	Strindberg: »Jeg skal med et Første skrive en Lovprisning af	Giftas II, hvori der er dejlige Ting – særlig Pæderastien,	Helene – og Fortalen.» (G. & E. Brandes, Brevveksling med	nordiske forfattere og videnskabsmænd, 6, 1939, s. 91.) Men	det blev brodern Georg som skulle skriva om boken, meddelade	Edvard i ett följande brev den 18 december. »Jeg beundrer	mest Fortalen. Enkelte Historier finder jeg altfor skødesløst	skrevne, men nogle er højst udmerkede» (s. 93). 
	Georg Brandes, som nu själv givit sig in i sedlighetsdebatten,	skrev mycket mera uppskattande om andra delen av Giftas än	om den första (Politiken 25/12 1886). Enligt honom innehöll	boken »fremragende og dybe Ting, som alle kan vurdere, f.	Eks. den første store Fortelling Høst». Förordet däremot »vil	faa de fleste Læsere til at stejle og de allerneste Læserinder til at	forarges». Brandes hade också invändningar; han ogillade	»Had og Krig mellem de to Køn» lika mycket som han tyckte	illa om rashat. Men – det var inte Strindberg som förklarat	kriget; härskriet hade kommit från »de Stummes Lejr». Dess­	utom fanns det »en god del Sandhed og Fornuft i Strindbergs	Berserkerraab». »Men han forderver Alt ved sine Overdri­	velser. Der er Sætninger, i hvilke han er den mandlige Fru	Collett.» 
	Därefter övergick Brandes till att utförligt angripa Camilla	Collett, författarinna till bl. a. Fra de stummes lejr, och hennes	senaste skriverier. Camilla Collett talade om mannen »som	Repræsentanten for en fjendtlig Stamme» – i likhet med många	andra kvinnliga författare. Strindbergs reaktion var berättigad.	Skada bara att Strindberg, som ju ofta uttalat sig ringaktande	om konsten, denna gång verkligen lyckats med att »nedbryde	og opløse sin egen tidligere ofte saa sikre og virkningsfulde	Kunstform», slutade Brandes. 
	Till sist Alexander Kiellands älskvärda reaktion. »De	kjender godt nok mig og min Metode til at vide, at jeg ikke	sætter megen Pris paa Deres Noveller som saadanne», skrev		Kielland, »men Understrømmen – dette velsignede Raseri –	uden Tvivl eller Skaansel, saa aarvaagent og snedig i sin	Forfølgelse, det griber mig saaledes, at jeg formeligt misunder	Dem og sørger over, at jeg umuligt kan være enig med Dem.»	På samma gång som jag »slænger Deres Paradoxer ad Helvede	til, paa samme Tid faar jeg Dem ikke ud af mit Hoved». Det	var inte utan att Kielland, när han satt fet och förnöjd och	putsade sin blanka stålpenna, kände ett stygn av dåligt samve­	te: »var det ikke bedre at staa paa Gaden med Strindberg og	kaste Sten i de pene Vinduer». 
	Men livet hade format dem olika, slutade Kielland. »Og hvis	De vil overse min beklagelige Svaghed for Fruentimmerne og	tillade mig i omtrent alting vare uenig med Dem, saa haaber	jeg vi skulle forbli gode Venner og inderst inde i Forbund og	Slægtskab med hinanden» (A. Kielland, Samlede verker, 12,	1950, s. 209 f.). 
			 
 
		Förord till Giftas II	(den uteslutna senare hälften)								Som framgår av redogörelsen för tillkomsten för Giftas II tvinga­	des Strindberg i början av juni år 1886 stryka senare hälften av	bokens förord (se ovan s. 343). Ett antal exemplar av förordet	fanns då redan i en korrekturupplaga, särpaginerad med	romerska siffror, I–XLVI. Bonniers förlagsarkiv, Stockholm,	äger ett av dessa exemplar, tydligen det enda som bevarats.	Enligt en notis i Dagens Nyheter den 7 december 1919 har det	tidigare tillhört journalisten Georg Lundström, signaturen Jör­	gen, som då Giftas II tillkom hade goda förbindelser med såväl	Strindberg som dennes bror Axel. Bonniers exemplar har ut­	gjort förlaga till det här återgivna, tidigare uteslutna avsnittet	av förordet, sidorna XXII–XLV. 
	Exemplaret är försett med ett omslag som bär den hand­	skrivna rubriken: »Förord / till / Giftas. / Andra delen.» På om­	slagets tredje sida har samma hand (troligen Strindbergs egen)	skrivit uppsatsens ursprungliga titel: »Slaf eller Slafvinna /	Tvifvel och motsägelser i qvinnofrågan / af / August Strind­	berg.» Slutligen följer också (på sida nummer fem) en dedika­	tion: »Till / Fru Sofi Adlersparre. / ’Din vilja skall vara din	man / undergifven och han skall vara / din herre.’ / ’Gud.’» 
				 Medeltiden blir vittne till den mannens själssjukdom, som inslagen	 passion alstrar. Alla kvinnor ville nu föda barn utan man, alldeles	 som Madonnan och Phylloxeran, och därför höllos männen kort. De	 blevo galna naturligtvis, och riddarne drucko den skönas tvättvatten	 och kysste hennes avsöndringar.	 Dante letar Beatrice genom skärseld och helvete, och finner henne	 slutligen i himlen. Om han hittat henne i sin säng, skulle det löjliga	 poemet Divina Commedia varit oskrivet.	 
	 Boccaccio genomskådar sveket och avslöjar Ängeln, men detta har	 sådana obehagliga följder att han slutar med att gå i kloster.	 Har vår upplysta tid, som avslöjat de flesta samhällslögner, även	 avslöjat kvinnolögnen?	 Nej, gubevars!	 Republiken sitter ännu på Place de la République i skepnad av en	 kvinna; oaktat kejsardömet var en elak kvinnas skapelse. Julikolon­	 nen bär Friheten i kvinnogestalt oaktat franska revolutionens kvinnor	 alla voro reaktionärer och gingo med Girondiste-kompromissarierna.	 Helvétia, och Bavaria, Borussia och Italia äro alla kvinnor. Alla	 dygder avbildas som kvinnor till och med Justitia. Till och med	 Rättvisan, den dygd som kvinnan komplett saknar. Grekerna hade	 ännu så mycket bon sens att de avbildade Furierna uteslutande i	 kvinnlig form. Judarne hade så pass klipskhet att de skyllde syndafal­	 let på Eva. Men nordborna som alltid varit duperade av kvinnan de	 gjorde Loke, det godas besegrare, till en man. Likvisst hade de noga	 takt att göra Helvetets föreståndarinna till en gammal käring.	 
	 
	 
	 
	 I Courbevoie utanför Paris står ett monument upprest till minne av	 stadens hjältemodiga försvar. Det utgöres av en kolossal kvinnofigur.	 Det är det första man ser. Kommer man närmare, upptäcker man vid	 hennes fötter en liten man, sårad, döende. Han fick döden, han den	 tappre, men hon den fega, stortaliga ljugerskan, hon fick monumen­	 tet! O, I döende och dödade män!	 Egendomligt och bedrövligt är att det unga släktet upptagit ma­	 donnakulten i ännu mera fanatisk form. De lida av mänsklighetens	 lidande, och mannen som äger alla de ömma, alla de fina känslor,	 vilka han indiktat hos kvinnan, ser endast hennes bedrövliga ställ­	 ning, icke hennes skuld. Han glömmer att hon faller på sin gärning,	 och han förlåter och urskuldar henne, den lata, som är mindre	 beklagansvärd än den alltid trälande mannen. Och detta skriver han,	 detta talar han, under det hon så snart hon får fatt en penna, endast	 skäller (det är det rätta uttrycket!) och bannar på honom.	 Så har Zola i La Joie de Vivre så gränslöst sympatiskt ordat för den	 stackars flickans umbärande av livets glädje. Men han glömmer, att	 de pengar hon äger ej äro hennes, utan hoparbetade av en man, att	 de, som alla pengar, äro avsedda för familjeförsörjaren, ej för kvin­	 
	 nans njutningslystnad. Och den unge mannen, den beklagar han ej.	 Männen ha lidit tyst och släpat i alla tider, under hån, hugg och krav,	 så för dem finnes intet tröstens ord.	 Guy de Maupassant har också varit medeltidsriddare, då han i Bel-	 Ami låtit en man schavottera därför att han begagnar en kvinnas	 gunst, och exploaterar henne. En man exploaterar en kvinna.	 Och alla kvinnor, som ändock sedan världens skapelse exploaterat	 män, ända intill Rahel som hänger sig på Goethe och Annie Besant	 som plockar ben efter Bradlaugh.	 Ibsen har i Dockhemmet begått en ful självkränkning och predikat	 kvinnans tyranni i äktenskapet. Hon ljuger och bedrar mannen, han	 ger henne alla sina förtroenden. Och ändå, ändå, framställes han som	 den dåliga parten.	 Björnson har på äldre dagar önskat se rena ynglingar, som icke	 funnos i hans ungdom, och nu senast har han för Bergenserdamerna	 uttryckt sitt ogillande med att mannens arbete upptar främsta platsen	 i huset. Skulle det vara kvinnans arbete som då skulle göra det? Men	 hon arbetar ju icke. Hon grälar ju bara på pigorna!	 Hur kan Björnson förvåna sig över att det viktigaste, eller mannens	 arbete, på vilket huset vilar, intager den viktigaste platsen.	 I Sverige har Madonnakulten antagit än bedrövligare skepnad.	 Där kunde en gammal enfaldig dam få en process väckt mot en	 författare som skrivit en bok för kvinnans frigörelse, men försedd med	 obehagliga sanningar åt damerna. Hon kunde förmå förläggare och	 bokhandlare att undertrycka denna författares böcker.	 
	 
	 
	 
	 Fru Edgren skickar ut den ena luntan enfaldigare och karlilsknare än	 den andra. I Sanna Kvinnor vill hon att frun i huset skall få gömma	 av familjens gemensamma egendom i byrålådor. Mannen spelar!	 Varför? Kanske för att vinna till nya klänningar åt den söta dottren,	 eller hjälpa upp sin lilla lön, på vilken hustru och barn gnaga.	 
	 
	 Denna författare, som utgivit det mest radikala program för kvinnans frigörelse,	 förföljes av kvinnorna. Av 2.000 mottagna postförsändelser under ett år bortkom	 endast en: den utgjordes av ett manuskript, som var något oartigt mot damerna.	 Bokhandlaren, som distribuerade 2:a upplagan av Giftas, fick stänga sin butik!	 
	 Eller för något annat skäl?	 Häromdagen beklagade sig för författaren en engelsk dam över det	 missförhållandet att engelska gifta män kasta fotogenlampor i ansik­	 tet på sina hustrur. Författaren svarade med avsky: Gud, vilka kvin­	 nor ni måtte ha i England.	 Hon förstod naturligtvis icke vad jag menade.	 Jag undrar om Fru Edgren förstår, vad jag menar om den kvinna,	 vars man spelar.	 Den lata hustrun har ingen rätt att gnata på den flitige mannen,	 om han tar sig en förströelse utomhus. Arbetaren är sin lön och ett	 nöje värd, men den late, intet. Om damerna voro mera hyfsade i sitt	 sätt mot mannen, skulle han aldrig lämna hemmet ensam. Och det	 gör han för övrigt så sällan.	 Fru Agrell önskade jag helst förbigå med tystnad. Hon vet icke, när	 hon säger dumheter, och hon har mera hjärta för hundrackor än för	 de män, på vilkas bekostnad så många författarinnor i våra dagar få	 klåpa ihop böcker.	 
	 
	 
	 
	 När författarinnor skriva, är det alltid lögnaktigt, dumt eller elakt. De	 tro, att de ha idéer. Det finns icke en tanke de tänkt själva, utan de ha	 tagit allt vad de lärt av män, och servera det förfuskat.	 Det är alldeles onödigt att de skriva sin smörja, ty det förvillar	 endast och trasslar in de klaraste saker.	 Jag sade ovan, att kvinnans hjärna arbetar på annat sätt än	 mannens.	 Detta framgår av hennes märkvärdiga logik, som är något vilket	 förtjänade en speciell läkarundersökning.	 Om jag säger en dam, att jag nu ringaktar Tegnér, så vill hon beslå	 mig med inkonsekvens, därför att jag för 16 år sen berömt honom.	 Hon är så viss på att det är jag som är inkonsekvent. Att övertyga	 henne om att det är hon som är det, kan endast ske genom någon	 vidlyftig operation av hennes hjärna.	 Om jag ville dela lika en sparris med en dam, skulle hon ta ett	 metermått och skära den mitt itu i två lika långa bitar. Och så skulle	 hon anse delningen vara rättvis. »Hälften var», skulle hon säga! Att	 jag skulle bjuda henne välja av bitarne, det visste hon och att hon	 skulle ta den ätliga, det visste jag.	 Hon är så van att, orättvist, få ta först och bäst, att hon finner den	 enkla rättvisan orättvis.	 
	 Sålunda finner hon fullkomligt rättvist att gift kvinna skall äga	 privategendom, men gift man endast vara delägare i kommunalegen­	 dom; rätt att den förförda mannen sättes i fängelse, men den förfö­	 riska kvinnan går fri; rätt att hon nu bryter in i arbetsmarknaden,	 som är mannens med möda skapade tillhörighet och tar ifrån honom	 brödet; rätt att hon nu, när männen odlat litteraturen, filosofien,	 vetenskaperna, tränger sig fram och skummar av grädden, pryder sig	 i hans fjädrar och säljer dem.	 Kvinnan, som genom lättja och bedrägeri skapat sin ställning, har	 icke att pocka på rätt, endast på barmhärtighet, som ett barn vilket	 av dumhet och elakhet gått och skadat sig.	 
	 
	 
	 
	 Hon känner stundtals sin djupa förnedring och därför söker hon nu	 på sitt vanliga bedrägliga sätt att få försteget. Man skall aldrig se en	 kvinna gå fram sin egen väg genom egen förmåga. Överallt där en	 manlig talang träder fram skall en svärm medelmåttiga kvinnor	 hänga sig på. Gör en succé, och du skall få vänliga beskyddande brev	 av obegåvade fåfänga kvinnor, som vilja beskydda dig, det är: exploa­	 tera din succès, tumma din övertygelse med silkestassar och skrapa	 litet guld av dig till sin förgyllning.	 George Sand gick fram på Sandeau, plockade Musset, sög ut	 Chopin och lät dem sedan gå.	 Fru Edgren tog det unga Sverige i släptåg. Men när de fingo	 snubbor, desavouerade hon sällskapet. När så hon skulle presentera	 sig som chef inför Danmark, måste hon engagera Viktor Rydberg,	 Carl Snoilsky och August Strindberg för att gå i täten.	 Den sist nämnda lockades med svek att vara med, ty han fick aldrig	 veta, att han skulle spännas för Fru Edgrens triumfkärra.	 
	 
	 
	 
	 Det finns i Europa för närvarande tvenne mystiska rörelser i spiritis­	 men och teosofien. Dessa rörelser ledas och exploateras av kvinnor.	 Vad kan ligga bakom detta, har jag frågat mig i ett par års tid, som	 jag observerat dem. Är det månne kvinnan som nu i ett språng söker	 
	 att gå förbi de århundraden av långsam utveckling mannens tankeför­	 måga passerat, och genom föregiven högre kunskap inbilla männen	 att hon är före?	 Vem vet?	 
	 
	 
	 
	 Kvinnan har i sin enfald förklarat sina bästa och trognaste vänner	 krig. Inga män mer!	 I Paris sitter en dam (spiritist naturligtvis) som är styrande leda­	 mot i Ligan för Kvinnans rättigheter (inga skyldigheter!). Hon har	 öppet sagt åt fruntimmer, att hon om tjugofem år väntar en revolu­	 tion, då mankönet skall utrotas. (Hör män!)	 En alldeles meritlös dam har i Paris fått hederslegionen för att hon	 stiftat en förening för målande damer. Den orden var lätt förtjänt.	 En Mme Hubertine Auclert vägrade i Paris att betala kontribu­	 tionen, därför att hon ej hade rösträtt.	 Att hon icke gjort krigstjänst tog hon ej i betraktande, mycket	 mindre att det var orättvist, en kvinna skulle lagstifta för ett samhälle	 åt vilket hon aldrig arbetat.	 Den förmögenhet hon skulle skatta för hade hon genom gifte och	 arv plockat män på.	 Hon blev martyr och banbryterska. Ger ut en tidning: La Ci­	 toyenne. I våras recenserades tavlorna på Salongen. Ej en enda mans	 tavla blev omnämnd, men alla fruntimmers, och, se, alla blevo be­	 römda!	 Men under allt detta kan icke kvinnan underlåta att känna man­	 nens överlägsenhet och sin underlägsenhet. Varför hurra de så när en	 abnormitet som en matematiker födes i kvinnohamn? Är det så	 märkvärdigt att en kvinna kan detsamma som Scheutz räknemaskin?	 Det måtte väl vara något oväntat ändock? Varför kläda sig som	 karlar? Varför taga mannens fula vanor, som de så länge häcklat? För	 att höja sig till mannen.	 
	 
	 
	 
	 I våras utgavs av Göteborgs Kvinnoförening ett häfte sammanskrivet	 och tryckt av bara kvinnor. I programmet uppgavs föreningens ända­	 
	 mål vara att höja kvinnan i moraliskt avseende. Skulle hon verkligen	 inse sin djupa immoralitet?	 
	 
	 
	 
	 Jag läste häftet! Det var förfärligt. Men det öppnade mina ögon för	 kvinnans intellektuella vanförhet. Sexton års gossar skulle ej ha skri­	 vit sådan enfald som de gamla kvinnorna Fru Adlersparre och Agrell.	 
	 
	 
	 
	 Men de måtte ha fått opp ögonen själva, ty de ropade strax på hjälp	 av manfolk. Jag, August Strindberg, lockades med en anmodan att	 bidraga, och som bete sattes Jonas Lie och Carl Snoilsky på kroken.	 Jag nappade icke! Ve mig!	 Så fick jag ett brev till. Jag stred en bitter kamp, gick om kvällen in	 i mina barns rum och såg på dem för att förödmjuka mig. Dagen	 därpå svarade jag ja, och köpte en revolver!	 Utdrag ur Göteborgs Kvinnoförenings publikation:	 Några blad:	 »Om våra (kvinnornas) känslor icke precis äro lik, så äro de	 åtminstone skendöda, och tankar äro ofta som stora öknar utan en enda	 oas.»	 »Man och kvinna skola älska varandra uti idealet, uti realiserandet	 av släktidéen, men härtill fordras att de leva med varandra.»	 
	 
	 
	 
	 – Är er man .... anställd vid fabriken?	 – Min man är död för tre månader sedan, fröken, men annars var	 han verkmästare därnere vid fabriken och hade tjugo kronor i vec­	 kan.»	 Mark(Alma Åkermark?).	 
	 
	 Här synes författarinnan haft en svag känsla av att även mannen har för litet	 betalt.	 
	 »Det märkligaste av sådana kollektiva kärleksverk i preventivt (!)	 syfte, tillkommet helt och hållet på Fredrika Bremers initiativ, var	 Stockholms Fruntimmersförening för barnavård.»	 Sophie Adlersparre.	 
	 
	 »Den tjänande klassen befattar sig föreningen icke med.»	 C. Gohl.	 
	 
	 »Hon hade vant sig att göra efter allt, han gjorde – för det var rätt.	 Hon blev modig, gladlynt, givmild, fast hon var feg, rädd och snål. Ja,	 det visste hon, att hon var.»	 Alfhild Agrell.	 
	 
	 »Sedan urminnes tid har mannen tillvällat sig uteslutande rätt till	 ’sysslor, ämbeten och tjänster’ i staten och lejonparten av all	 arbetsförtjänst.»	 Eva Brag.	 
	 
	 
	 Emellertid, och sedan detta nedskrevs kommer första häftet av den	 bebådade tidskriften ut, och tillsändes mig jämte ett brev från redak­	 tören Alma Åkermark. Nu börjar en serie intressanta studier, vilka	 jag härmed lämnar till den manliga allmänhetens begrundan.	 Först Tidskriften, och först omslaget. »J. A. Wettergren et C:o,	 Klänningstyger etc.», så tituleras framtidsbladet. Men det kallas även	 Framåt. Så vinjetten: ett par stora änglavingar, som även likna	 åsneöron, två flaggor med orden Fritalan och Döm ingen ohörd; samt	 (äntligen!) rättvisans (?) vågskålar; det hela krönt av medborgare­	 krans och ett bål, på vilket kättare skola brännas som ej »tro på	 kvinnan».	 Därpå Prenumerations-anmälan: med stora namn Viktor Rydberg,	 Snoilsky o.s.v. Mitt namn saknades, men Herman Bang, som dömts	 av domstol för osedlighet, var med. (Mera härom nedan!). Vidare:	 Till Allmänheten. »Vad som av ovanstående synes, hava vi icke velat	 komma med en prenumerationsanmälan i den gamla vanliga stilen	 (originalitets-wut!) med många löften som litet var kan vara trött	 på. Men några ord om våra syften hoppas vi skola ersätta, vad	 möjligtvis en och annan kan tycka felas.» Därpå biograferar Ellen	 Key en finsk flicka som tagit akademiska graden, och blev	 
	 
	 D.v.s. till att arbeta.	 
	 sjuk av inslagen ärelystnad och för mycket läsning. »Redan på semi­	 narium hade hon börjat skriva åt sig en latinsk ordbok och en bok	 med latinska sentenser, dem hon sökte tolka, och av vilkas blotta	 ljudfall hon njöt, som ett barn framför en (ett?) förseglad(t?)	 julklappspaket.»	 S. A. Hedin skulle troligen anse denna njutning vara något bakåt.	 Vidare »Genom sina djupsinniga (?) och innehållsrika svar väckte	 hon uppmärksamhet hos den präst (!) som ledde konfirmationsunder­	 visningen (hm!).» Mera! »Utan någon framtidsmöjlighet att få stilla	 sin kunskapshunger kände hon livet som en börda och bad Gud om	 döden; ty i ett annat liv skulle, hoppades hon, någon välvillig profes­	 sor åtaga sig hennes undervisning!» En professor i det kommande	 livet också!	 Bakåt, bakåt!	 Fröken Key vet icke, att det fordras en viss grad av dumhet att ta	 akademisk examen. Så att någon banbryterska blir väl ej den förlästa	 magistern!	 Därpå följer några enfaldiga utlåtanden av Mlle Bremer om Sista	 Atenarn, som hon ej förstått naturligtvis.	 En teaterrecension. Poem. Ett vasst epigram av Fru Nyblom som	 lyder så här:	 
	 At skrive det er nok saa let (!)	 Om alt hvad det skal väre.	 Men det at kunne leve ret,	 Og det att kunne bäre	 Den onde som den gode Dag	 Ei tale blot, men vare,	 Aa ja, det är en anden Sag,	 Og det som vi skal läre.	 
	 Det är ju vasst nog, som ett epigram skall vara. »Från hennes	 barndom» av Skjalf. Om redaktören hade förstått denna djupsinniga	 och enfaldiga berättelse skulle hon (oaktat den vackra devisen Frita­	 lan) aldrig ha tryckt den. I Skjalf uppenbarar sig för första gången i	 Norden en kvinna som fått upp ögonen över sitt köns självförnedring	 och som med ädel harm reser sig mot den låga kvinnans tyranni för	 att rädda sig över hos mannen som sin enda bästa vän.	 Modren i berättelsen är enfaldig men inbilsk som nästan hela	 hennes kön och vill skänka sitt barn gamla unkna kulturavskräden.	 Dottren anar det, då hon säger: »När det är mörkt så här, då känner	 jag allt som mamma, men om dagarne, då tycker jag, att allt ä’ som	 pappa ä’. Varför är det så olika – ?»	 
	 »Steg hördes i tamburen, dörren lästes upp, en flod av ljus ström­	 made fram, en frisk kylig vinterfläkt pustade in i rummet, någon stod	 i dörren och en stark, vacker stämma sade:	 – »Är någon här? – Vad sitta ni i mörkret?» –	 Hon låg i hans famn med ett enda jublande skri, gömde ansiktet	 innanför hans rock, såg upp och skrattade med våta kinder.	 – »O pappa – pappa, min pappa!»	 Det är ett ångestskri, ett uppvaknandets halvkvävda rop från en ny	 kvinnosjäl, född med nya tankar, öppna ögon. Eller är det ej! Är det	 också ett misstag? Troligen!	 Slutligen ett brev från Amerika, där i anseende till kvinnobrist,	 kvinnan är ännu mer bortskämd än i Europa.	 Detta var den så kallade Framåt, efter vars genomläsning min	 misstanke om kvinnans underlägsenhet stigit till full visshet. Och jag	 är bedrövad på detta köns vägnar under vilket min mor, min hustru	 och mina döttrar höra.	 Så kommer brevet. Man får och bör icke trycka levande personers	 brev. Jag vill icke heller tala om innehållet. Men Boktryckaren Alma	 Psilander erhåller varma lovord för att hon slagit sig på en hantering.	 Varför eloger åt en kvinna, som börjat arbeta? Är det för tidigt? Eller	 är det icke enkelt att man arbetar, när nöden tvingar? Varför puffar	 man ej för alla manliga boktryckare som uppfunnit, förbättrat och	 utövat yrket? Är kvinnan för god att arbeta?	 Men så kommer en annan omständighet, som ej bör förtigas, när vi	 kommit in på fordringarne att tala sanning.	 Skulle det ej vara sannolikt att den berömda boktryckaren Psi­	 lander satt och tryckt den grisskrift som i förseglat omslag skickades	 till mig i Schweiz och vilken sändnings frimärke var stämplat Mast­	 hugget, Göteborg?	 Och skulle ej Boktryckaren Psilander i stället för beröm stånda	 lagligt ansvar (såsom Herr Albert Bonnier för den »fina och djup­	 tänkta» Giftas) för osedlig skrifts tryckande, eller åtminstone böta 200	 kronor för uraktlåtandet av tryckorts och tryckårs utsättande.	 Vad redaktör Åkermark angår, förefaller hon mig nu som en klar	 avslöjad Humbug, ty den som utan kunskaper, utan förmåga sätter	 sig i spetsen för en rörelse den man ej förstår, som ger ut en tidskrift	 utan att kunna skriva, och som puffar med stora författarnamn för att	 få prenumeration och annonser, den är en humbug, vare sig den är	 man eller kvinna.	 Lyckligtvis har hon erkänt det själv i sin Anmälan till Några blad:	 »Det är så gott att säga det först som sist, att bakom Några blad	 
	 döljer sig spekulationens månghuvade hydra.»	 Måtte Göteborgs Kvinnoförening, som angivit sitt mål vara »att	 verka för kvinnans höjande i intellektuellt och moraliskt avseende»	 utöva sin utlovade verksamhet på fröknarna Alma Åkermark och	 Psilander, vilkas intelligens och moral stå mycket lågt!	 
	 
	 
	 
	 När samhället skall omgöras och det ligger konjunktur i luften att det	 skall lyckas, nu när männen (de upplysta nämligen) vilja göra allt för	 att rädda kvinnan från hennes självförnedring, nu armbågar hon sig	 fram, varför? För att få vara med och taga äran av att ha rest sig själv!	 Hon ville ej ha mannen att tacka för sin räddning.	 
	 
	 
	 
	 En vilseförd, finkänslig duperad ung man avled nyligen och lämnade	 200.000 kronor efter sig. Han anslog dem till den sociala frågans	 lösning. Det var vackert. Men så satte han in i kommittén två fruar.	 Han trodde den präktige unge mannen att de enfaldiga fruarna	 skulle kunna lösa den sociala frågan. Hur komma de sannolikt att	 göra? Tillsätta en professorska i national-ekonomi! Eller en professor	 möjligen. Stackars unge man?	 
	 
	 
	 
	 Vid närmare eftersinnande förefaller det som om mannen skulle äga	 alla de vackra egenskaper han indiktat hos kvinnan.	 Hon skall vara öm. Finns det någon så elak, småaktig, lumpen,	 hård, hjärtlös som kvinnan? Har ännu någon kvinna fällt ett enda	 barmhärtighetens ord över den bedragne och förslavade mannen?	 Nej, men att kela med prostituerade kvinnor, smeka sig själva, bekla­	 ga sig! Hon tycker om att sköta sjuka och sårade, därför att de äro	 värnlösa, och i hennes ömhet mot dem ligger alltid en viss hårdhet.	 Jag såg en fru som knuffade en man i ryggen, därför att han icke ville	 ta in hennes droppar. Och ve den sjuke, som icke ville lyda hennes	 ordination!	 
	 Hennes hand är mjuk som en tass och sköter bra sår, men så kan	 den riva sår också.	 Kvinnan, som är så elak mot pigan, har lustigt nog stiftat en	 förening för pigans försörjande på ålderdomen. Varför icke för dräng­	 ens, som bär ved, och vatten åt pigan.	 Kvinnan vill bli älskad, försörjd, omhuldad, smekt, dyrkad, vår­	 dad. Mannen vill älska, försörja, omhulda, smeka, dyrka och vårda.	 Han vill lägga in hela sin överlägsna starka ande i hennes, han vill	 se sin sannfärdighet speglas från hennes ögon, han vill lyfta henne ur	 hennes förnedring, men hon spottar ut hans tankar, ler åt hans	 ömhet, gör allt för att dra ner honom, när hon ser, att hon ej kan lyfta	 sig.	 Jag har icke sett ett äktenskap, där ej mannen varit duperad,	 underkuvad, förnedrad av kvinnan.	 Stuart Mill förnedrades av den dåliga kvinna, han älskade, till att	 sätta sitt rena och stora namn på en usel bok, vilken rätteligen skulle	 hetat: Mannens underkuvade ställning.	 Jag vet en ömklig, obildad författarinna, som lever på sin mans	 bekostnad, det vill säga, är »hållen» av honom, och som ej vill ha	 barn, ej sköta hans hus för den mat hon äter. Hon anser sig vara ett	 högre väsen kallad att skriva. (Männen skriva utan att anse sig vara	 högre väsen.) Hennes man går som hennes slav och beundrar henne.	 Och ändå är denna man faktiskt henne överlägsen i intelligens och	 kunskaper! Det är upprörande!	 Kvinnan påstås vara mera moralisk än mannen. Den vackra tid­	 ningen La Citoyenne visade med statistik att de flesta brott begås av	 män. Men hon visade ej att de flesta brott, som begås av män, såsom	 stöld, förskingring, mord (i duell) o.s.v. begås för kvinnans skull.	 Den fega skickar alltid ut mannen. Men den franska domaren vet det,	 och därför frågar han med skäl, när han ser en brottslig man: où est la	 femme. Kvinnan påstås ha takt och smak. Jag har aldrig sett något	 brutalare och hänsynslösare än kvinnans uppträdande. När hon kom­	 mer till ett hotell, ställer hon sig att skrika på tjänarne, smäller i	 dörrar, sjunger i korridorer, likasom om inga andra funnes i huset,	 vilka hade rättighet till ro. Jag har sett kvinnor stå en halv timma	 utanför en järnvägslucka och fråga ut tjänstemannen om turerna, som	 stodo tryckta på anslag runt kring väggarne. En kvinna vid en table	 d’hôte lämnar aldrig karotten till grannen, när hon serverat sig. Jag	 hörde nyligen en dam vid en table d’hôte tillfråga den enda närvaran­	 de damen, om hon tillät att kyparen öppnade fönstret. Herrarne	 tillfrågades icke. Vilken brutalitet!	 
	 Kvinnans list, som lär övergå mannens förstånd, består innerst	 endast i en stor fördomsfrihet vid valet av medel. Heder är henne	 okänd.	 Kvinnan erkänner inga plikter, inga klockslag, inga åligganden.	 Att se ett fruntimmer få hysteri därför att ett järnvägståg gått ifrån	 henne, det är något kolossalt.	 En läkare som botade en kvinnas hysteri med en karaffin vatten	 måste lämna orten. Det var tacken det!	 Kvinnans oförskämdhet övergår alla gränser. Fru Nyblom har nyss	 smädeskrivit Ibsen för att han icke »tror på kvinnan»!	 Skall man tro på kvinnan, när man ej längre tror på Kristus såsom	 Gud? Huru anspråkslöst!	 Familistèren i Guise hade genom inrättande av ångkök och barn­	 hus befriat den gifta arbetar-kvinnan från omtanke om kök och barn.	 Hon satt komplett sysslolös och hade rösträtt över användandet av	 männens inkomster. Se där emancipationens yttersta mål: att sätta	 den lata och sysslolösa kvinnan till förmyndare över den tio timmar	 om dagen trälande mannen! Se opp män!	 Kvinnan som saknar alla ömmare känslor, fordrar först av allt att	 mannen, som skriver, skall skriva med hjärta. Vad menas med hjärta?	 Jo, att säga artigheter om damerna. Se på hur en kvinna läser en bok.	 Hon ögnar i den, om den skall innehålla några artigheter åt damerna.	 Att läsa Max Nordau kan intet fruntimmer, ty den förstår hon ej, men	 att han sagt sanningen åt fruntimren, det ha de tagit reda på.	 Nämn namnen Schopenhauer, Hartmann, Nordau och Napoleon I,	 och tag sedan din rock och hatt. Det är det bästa du kan göra. Med	 Bebel gick socialismen galant i damerna. Men de hoppade naturligt­	 vis över det viktigaste, socialistprogrammet. Boken var »för tung»,	 sade de! Få nu se om Bebel var tillräckligt slug!	 Sverige hade en mycket begåvad författare, Sturzen-Becker. Han	 dog. Så skulle hans samlade skrifter ut, men de förtegos. Varför? Han	 hade varit oartig mot damerna, särskilt mot den abnorma Fredrika	 Bremer.	 
	 
	 
	 
	 Vart det nu kommer att bära med hela kvinnorörelsen, det är svårt	 att förutsäga. Övertaget har kvinnan, det är ingen hemlighet, ty hon	 har övertaget över männen. Överallt bryter hon in. Då en överlägsen	 författare får gå i tjugo år för att få en pjäs spelad, en tidskriftsuppsats	 tryckt, där kommer en djärv slinka in genast. Även om hon är dum,	 blir hon hälsad snille!	 
	 Vari består då kvinnans överlägsenhet, då hon faktiskt är underläg­	 sen? Vilken man kan säga det? Är det för att hon gjort sig difficil?	 Kanske.	 Varför stiger en man opp när ett fruntimmer träder in i ett rum? Är	 det bara uppfostran?	 Är det mannens outgrundliga vördnad för modren? Men varför	 skall han vörda modren för en så enkel sak som att hon fött honom.	 En moder till ett oäkta barn är ej vördad. Och fadren då? Ingen talan	 om den stackarn!	 
	 
	 
	 
	 När kineserna flyttade in i Amerika, erkände amerikanarne att strid	 med dem var omöjlig. Voro de överlägsna? Nej, kineserna hade en	 annan moral. Det var deras överlägsenhet. Och med ohederliga skall	 alltid den hederliga (duperade) dra kortaste strået!	 Skola männen vakna och genomskåda sveket?	 Man kunde hoppas det, om den evolution som nu pågår i manliga	 hjärnor skall leda till att dessa skola kunna skilja synvillor från	 verkligheter. Men ännu har inga tecken till en sådan förbättring	 inträtt. Möjligen skall den demokratiska anda som regerar tiden,	 uppresa sig mot denna kvinnorörelse, som innerst är aristokratisk. Ty	 alla kvinnor äro aristokrater.	 Varje försök att säga damerna en oartighet straffas med pressförföl­	 jelse eller revolver.	 Det är full terrör och alla ledande män ligga i kvinnoslaveri.	 
	 
	 
	 
	 I Zürich hade 30 ryska flickor blivit medicine kandidater utan stu­	 dentexamen. De manliga eleverna klagade över denna orättvisa. Då	 blev ett anskri bland alla kvinno-tyranner. Man skrek på förföljel­	 se. (!)	 
	 
	 
	 
	 Viktor Rydberg, damernas professor, har förnedrat sig att påstå det	 kvinnans smycken äro minnen av slavinnans kedjor. (Slavinnans!)	 Han tror, att kvinnan icke vill pynta sig! Pariserslavinnan i Bou­	 logne-skogen skulle ha övertygat honom om motsatsen.	 
	 Men däremot tror han bestämt, att krigaren i forn- och nutid	 pyntat sig för egen skull. Han vet ej, att de pynta sig för att behaga	 slavinnorna!	 Redaktör Hedlund satte kvinnofrågan i första rummet, när en	 konkurrent tog prenumeranterna ifrån honom.	 Sven Adolf Hedin höll föreläsning om Franska Revolutionens	 Kvinnor, när han övergivits av alla partier och svikit sitt eget.	 Men vad skall en stackars man göra som lever i ett land där en	 kvinna regerar och där kvinnorna styra i kapp.	 
	 
	 
	 
	 Kvinnorna, eljes och förr rivaler, ha nu bildat en enda stor ring kring	 hela jorden. Möt ett motstånd, kör omkull på en sten som du ej	 märkt, träffa på en klippa i ditt farvatten. Har du på ditt samvete att	 ha kränkt de »heliga», att du varit oartig mot »slavinnorna», att du	 tystat ner de »stummas» svada, och du vet vilken osynlig hand som	 nådde dig. Du har ingen nåd att vänta av de ömma hjärtan, intet	 tröstens ord av de ljuva läppar, intet mjukt bröst att luta ditt trötta	 huvud vid. Du kan icke hata de falska och grymma, ty du är man, och	 ingen man kan vara kvinnohatare.	 Men så kunna kvinnor hata mannen i stället. Och i detta hat ligger	 troligen kärnan till hela den moderna kvinnorörelsen. Som genom	 svensk lag är mig förmenat offentliggöra mina tankar om orsaken till	 detta hat måste jag inskränka mig till en hänvisning till ett par	 utländska arbeten nämligen: Ribot: Maladies de la Personnalité och	 Garnier: Onanisme seul et à deux (se kapitlet Saphisme); samt arti­	 keln: Le Matriarcat, i Nouvelle Revue 15:e mars 1886.	 
 
		Ordförklaringar						Ord och uttryck som återfinns i O. Östergren & K.-H. Dahlstedt, Våra	vanligaste främmande ord (1979) eller i Skolordlista utgiven av Svenska Akademien och	Svenska språknämnden (1978) upptas i allmänhet inte i ordförklaringarna. Vik­	tig hjälp vid utarbetandet av dessa har jag haft av Mary Sandbachs kommen­	tarer till den engelska översättningen av Giftas, Getting married (London 1972).		 
 
	FÖRSTA DELEN	 FÖRETAL			 1	 
	 
	 Giftas	 gifta sig 
	 
	 
	 9	 
	 
	 rechute	 återfall	 
	 
	 9	 
	 
	 fyra undantagsfall	 syftar på Anne Charlotte Edgrens drama Sanna	 kvinnor (1883)	 
	 
	 9	 
	 
	 ett vidunders fall	 syftar på huvudpersonen, Nora, i Henrik Ibsens	 drama Et dukkehjem (1879)	 
	 
	 9	 
	 
	 en sexa på Stallmästargården	 etc. Strindberg syftar i det följande på	 inslag i novellerna Dygdens lön, Måste och Ett dockhem 
	 
	 
	 10	 
	 
	 nattskäror	 (variantform) nattskärror	 
	 
	 11	 
	 
	 giftorätten	 här: den gemensamma egendomen, som vid denna tid	 förvaltades av mannen ensam	 
	 
	 11	 
	 
	 »gift kvinnas äganderätt»	 rätt att själv disponera över sin egendom;	 kampen för att ge den gifta kvinnan sådan rätt var vid denna tid en av de	 centrala kvinnofrågorna 
	 
	 
	 12	 
	 
	 tuska om	 tufsa till, tukta 
	 
	 
	 14	 
	 
	 oskicklig	 här ungefär: klumpig	 
	 
	 14	 
	 
	 Tarantella-scenen	 syftar på den scen i slutet av andra akten i Et	 dukkehjem där Nora dansar tarantella 
	 
	 
	 16	 
	 
	 »knipa»	 här: vinna bifall, röra eller gripa 
	 
	 
	 20	 
	 
	 polyandri	 gifte med flera män samtidigt 
	 
	 
	 21	 
	 
	 Sveriges fyra nu skrivande författarinnor	 syftar på Anne Charlotte	 Edgren, född Leffler, Alfhild Agrell, Sophie Adlersparre, född Leijonhuf­	 vud (Esselde) och Mathilda Lundström (Mattis); de två senare var föga	 kända i skönlitterära sammanhang 
	 
	 
				 21	 
	 
	 Mamsell Bremer	 Fredrika Bremer	 
	 
	 21	 
	 
	 Lea	 pseudonym för författarinnan Josefina Wettergrund (1830–1903)	 
	 
	 21	 
	 
	 Fru Schwartz	 Marie Sophie Schwartz (1819–1894), en av de mest	 populära svenska författarna på 1800-talet	 
	 
	 21	 
	 
	 Grecicism	 här: homosexuell kärlek, vanlig i det klassiska Grekland	 
	 
	 21	 
	 
	 visade han i en revision av sin pjäs	 Ibsen gjorde en sådan revision	 av Et dukkehjem inför ett uppförande av pjäsen i Tyskland 1880 
	 
	 
	 24	 
	 
	 vad Cicero ansåg om Lucius Sulla	 den romerske filosofen och förfat­	 taren Cicero har uttalat sig om fältherren Lucius Sulla bl. a. i sitt	 försvarstal för Sex. Roscius Amerinus (80 f. Kr.) 
	 
	 
	 26	 
	 
	 lagbudet om varning av prästerskap eller obligatorisk »rym­	 ning»	 skilsmässa kunde vid denna tid erhållas antingen efter varnings­	 procedur och ett års skillnad till säng och säte eller genom att en av	 makarna ’förlöpte’ den andra genom att ’fara utrikes’, något som ofta	 utnyttjades inom högre socialskikt	 
	 
	 26	 
	 
	 mannens målsmansskap	 den äkta mannen fungerade som hustruns	 förmyndare	 
	 
	 26	 
	 
	 Äktenskapsförordet och Boskillnaden	 åtgärder som skulle förhind­	 ra den eljest gällande egendomsgemenskapen mellan äkta makar 
	 
	 
	 28	 
	 
	 Brand	 detta drama utgavs 1866	 
	 
	 28	 
	 
	 Gengangere	 drama utgivet 1881	 
	 
	 28	 
	 
	 FoIkefienden	 dramat En folkefiende (1882)	 
	 
	 28	 
	 
	 Kongsemnerne	 drama från år 1863	 
	 
	 28	 
	 
	 en filosofie kandidat i Helsingfors skriver en akademisk avhand­	 ling	 etc. Valfrid Vasenius, som 1879 publicerade avhandlingen »Hen­	 rik Ibsens dramatiska diktning i dess första skede» 
	 
	 
	 29	 
	 
	 Grundlagen vill ingens samvete tvinga eller tvinga låta!	 fritt citat	 ur § 16 i 1809 års regeringsform (»Konungen bör [– – – ] ingens samvete	 tvinga eller tvinga låta utan skydda var och en vid en fri utövning av sin	 religion» etc.)	 
	 
	 29	 
	 
	 Herr Bengts Hustru	 detta drama skrevs och uppfördes 1882	 
	 
	 29	 
	 
	 pensionen	 syftar på flickpensionerna, privata flickskolor där eleverna	 vanligen också var inackorderade; vid denna tid fanns det ännu inga	 statliga läroverk till vilka flickor hade tillträde	 
	 
	 29	 
	 
	 En romantisk dogg	 etc. syftar på Hugo Nisbeth, redaktör för tidning­	 en Figaro 1878–87, och dennes recension av Herr Bengts hustru i Figaro	 3/12 1882	 
	 
	 29	 
	 
	 har Dumas fils velat ge rösträtt	 etc. Alexandre Dumas d.y.	 
	 
	 
				  	 
	 
	  	 
		(1824–1895) hade framfört detta förslag i Les femmes qui tuent et les	 femmes qui votent (1880)	 
	 
	 29	 
	 
	 kejsarinnan Eugénie	 gemål till Napoleon III, fransk kejsare 1851–70 
	 
	 
	 
 
			DYGDENS LÖN			 32	 
	 
	 ungdomens farligaste fiende	 syftar på onanin som omtalades på	 detta sätt i den tyske pietisten S. K. von Kapffs bok »En ungdomsväns	 varning för ungdomens farligaste fiende» (svensk övers. 1860)	 
	 
	 32	 
	 
	 Chenopodium molle ß	 svinmollans latinska namn är Chenopodium	 album 
	 
	 
	 33	 
	 
	 Gartnersällskapet	 sammanslutning av trädgårdsmästare grundad	 1848 
	 
	 
	 34	 
	 
	 kompensationspendel	 pendel sammansatt av olika metaller; den an­	 vänds i urverk för att upphäva inflytandet av temperaturen, som ändrar	 pendelns längd och därigenom ökar resp. minskar hastigheten vid lägre	 resp. högre temperatur 
	 
	 
	 36	 
	 
	 den sköna ynglingens förvandling	 etc. syftar på Narkissos i Ovidius	 Metamorfoser; denne förälskade sig i sin egen spegelbild, tynade bort	 och dog, varvid han förvandlades till en blomma (narcissen) 
	 
	 
	 37	 
	 
	 elektrofor	 apparat som alstrar elektricitet; en gnista hoppar härvid	 från elektroforens positiva pol till dess negativa 
	 
	 
	 38	 
	 
	 Nassau	 syftar på drottning Sofia av Nassau, Oskar II:s gemål	 
	 
	 38	 
	 
	 Adolf Fredrik	 Adolf Fredriks kyrka 
	 
	 
	 39	 
	 
	 Arndts Andliga Morgonröster	 den tyske prästen F. Arndts »Ande­	 liga morgonröster i det kristliga hemmet» (svensk övers. 1850) 
	 
	 
	 41	 
	 
	 Ollendorffs Franska Grammatika	 syftar troligen på J. U. Grönlund,	 »Lärobok i fransyska språket, efter prof. H. G. Ollendorff utarbetad» (1	 uppl. 1856)	 
	 
	 41	 
	 
	 Talleyrands: Nej, språket är gjort för att dölja människans tankar	 
		detta bevingade ord av den franske statsmannen Talleyrand lyder på		originalspråket: »La parole a été donnée a l’homme pour déguiser sa	 pensée»	 
	 
	 41	 
	 
	 »Stå stark du ljusets riddarvakt»	 »Fansång» (1849) av J. Nybom	 (1815–1889), tonsatt av Gunnar Wennerberg	 
	 
	 41	 
	 
	 adelsbrev, studentbrev	 adelsbrev skriven handling varigenom adel­	 skap förlänades; studentbrev för den som blev inskriven på universitetet	 
	 
	 
				  	 
	 
	  	 
		utfärdade rektor ett särskilt studentbrev, som innehöll dels uppgift om		företedda betyg, dels en erinran om skyldigheten att rätta sig efter	 universitetets statuter	 
	 
	 41	 
	 
	 »togo paraden»	 följde vaktparaden 
	 
	 
	 42	 
	 
	 naivetet	 (ålderdomligt) naivitet	 
	 
	 42	 
	 
	 isagogik	 biblisk inledningsvetenskap som handlar om de bibliska	 böckernas ursprung och historia	 
	 
	 42	 
	 
	 tobaksbindare från Ljunglöf	 tobaksblad bands vid träribbor som	 upphängdes till torkning i s. k. tobakslador; Ljunglöf syftar på Ljunglöfs	 tobaksfabrik vid nuvarande Sveavägen	 
	 
	 42	 
	 
	 Tyskan	 Tyska kyrkan och tyska församlingen 
	 
	 
	 43	 
	 
	 bollen av handskskinn	 ett skydd på florettens spets	 
	 
	 43	 
	 
	 förstånd	 här: samförstånd 
	 
	 
	 44	 
	 
	 gav han över	 giva över här: kasta upp, kräkas	 
	 
	 44	 
	 
	 gaj	 (sjöterm i best. form gajen) tåg eller kätting för stöttning i horison­	 talled av bommar och dylikt	 
	 
	 44	 
	 
	 »fallet hade skäggat sig»	 fall här: (sjöterm) lina med vilken man	 hissar eller nedhalar segel, flagga m. m. i en fartygsrigg; skägga (sjöterm)	 haka upp sig, trassla till sig 
	 
	 
	 47	 
	 
	 Korsgångarne	 de båda ’gångar’ genom kyrkans skepp som korsar	 varandra i skeppens skärningspunkt	 
	 
	 47	 
	 
	 en bok om huru ynglingar dött	 etc. »En ungdomsväns varning för	 ungdomens farligaste fiende» av S. K. von Kapff, se ovan s. 369	 
	 
	 47	 
	 
	 lekstuga	 äldre benämning på lokal (stuga eller rum) där vuxna eller	 ungdomar kunde samlas för att dansa, leka o. dyl. 
	 
	 
	 48	 
	 
	 kadaverös	 (bildat till franska cadavéreux) likfärgad, likaktig	 
	 
	 48	 
	 
	 ’ris i råstun’	 bestraffning (med ris) i rådhusets fängelselokaler 
	 
	 
	 49	 
	 
	 Späker	 (ålderdomligt) Späken	 
	 
	 49	 
	 
	 Schartau	 kyrkomannen och predikanten Henrik Schartau (1757–	 1825) 
	 
	 
	 51	 
	 
	 Högstedts Piccadon	 nattvardsvin; Piccardon är ett sött muskatvin från	 trakten av Montpellier i Frankrike	 
	 
	 51	 
	 
	 65 öre kannan	 1 kanna rymde ca 2,6 liter	 
	 
	 51	 
	 
	 ℔	 skålpund; 1 skålpund=ca 0,4 kg 
	 
	 
	 53	 
	 
	 Ladugårdslandet	 äldre benämning på stadsdelen Östermalm	 
	 
	 53	 
	 
	 bottes-moller	 ett slags mjuka stövlar	 
	 
	 53	 
	 
	 percheronshäst	 hästras från le Perche i norra Frankrike	 
	 
	 53	 
	 
	 kartuschrem	 rem på uniformen med ammunitionsväska (kartusch) 
	 
	 
				 53	 
	 
	 festin	 festmåltid	 
	 
	 53	 
	 
	 gamla Baruch	 ungefär: ’gamla stofil’; skämtsam anspelning på den	 judiske profeten Jeremias vän och medhjälpare, betraktad som författare	 till den apokryfiska skriften Baruchs bok 
	 
	 
	 54	 
	 
	 omnibuss	 hästdragen buss	 
	 
	 54	 
	 
	 svendom	 manlig oskuld 
	 
	 
	 55	 
	 
	 fortepiano	 vanligt piano	 
	 
	 55	 
	 
	 Gounods Faust	 den franske tonsättaren C. F. Gounods opera Faust	 (1859)	 
	 
	 55	 
	 
	 Friskytten	 den tyske kompositören C. M. von Webers opera Friskyt­	 ten (1820)	 
	 
	 55	 
	 
	 erinrade trädgårdsmästare	 ledde tanken till trädgårdsmästare 
	 
	 
	 57	 
	 
	 Dagbladet	 Stockholms Dagblad	 
	 
	 57	 
	 
	 ville ta graden	 grad här: universitetsexamen 
	 
	 
	 59	 
	 
	 dimissionsexamen	 teoretisk teologisk examen	 
	 
	 59	 
	 
	 Karlsbad 
	 känd böhmisk kurort, särskilt berömd för sitt mineralvatten 
	 
	 
	 60	 
	 
	 Spa	 berömd belgisk kurort	 
	 
	 60	 
	 
	 en stor Evangelisk allians med sedeförbättrande syfte	 anspelar på	 den s. k. Federationen, en organisation med starkt kristen prägel som	 bekämpade prostitutionen; den skapades i England 1875 av Josephine	 Butler och fick en svensk avdelning 1878	 
	 
	 60	 
	 
	 ron	 höfter	 
	 
	 60	 
	 
	 Sophia Leidschütz	 namnet (’Sophia som skyddar lidande’) kan upp­	 fattas som en anspelning på Oskar II:s tyskfödda gemål Sophia (Sofia),	 känd som »beskyddarinna» för en mängd »skyddsföreningar»	 
	 
	 60	 
	 
	 »Jene Asra, welche sterben wenn Sie lieben»	 citat ur Heinrich	 Heines dikt »Der Asra» (i Romanzero, tr. 1851) där Heine med syftning	 på sagan om arabstammen Asra skriver: »und mein Stamm sind jene	 Asra /welche sterben wenn sie lieben» eller i svensk övers. (av Ture	 Nerman): »och min stam är dessa Asra/ vilka dör den dag de älskar	 
	 
	 
 
			KÄRLEK OCH SPANNMÅL			 62	 
	 
	 Guizot Civilisationens Historia	 syftar på något av fransmannen F.	 Guizots arbeten, t. ex. Europeiska civilisationens allmänna historia. Från	 romerska kejsardömets fall till franska revolutionen (svensk övers. 1851) 
	 
	 
	 64	 
	 
	 veilleuse	 nattlampa 
	 
	 
				 64	 
	 
	 fluss	 här: lättsmält glasmassa, mjölkglas	 
	 
	 64	 
	 
	 biscuit	 här: oglaserat porslin 
	 
	 
	 67	 
	 
	 Westerlingare	 J. U. Westerlings firma var ett av Stockholms största	 hyrkuskverk 
	 
	 
	 68	 
	 
	 dekontenansera sin man	 bringa sin man ur fattningen 
	 
	 
	 69	 
	 
	 Kornhamn	 här: Kornhamnstorg	 
	 
	 69	 
	 
	 en och femti kannan	 1 kanna rymde ca 2,6 liter 
	 
	 
	 70	 
	 
	 Pale	 ljus sherry 
	 
	 
	 
 
			FÖR ATT BLI GIFT			 73	 
	 
	 Torsslow och Högqvist	 Olof Ulrik Torsslow (1801–1881) och Emilie	 Högqvist (1812–1846), berömda skådespelare 
	 
	 
	 75	 
	 
	 Ravaillac	 ’Don Juan’, festprisse, skojare (efter kungamördaren Ra­	 vaillac som avrättades i början av 1600-talet)	 
	 
	 75	 
	 
	 strykstickor	 tändstickor 
	 
	 
	 77	 
	 
	 refus	 avslag 
	 
	 
	 80	 
	 
	 kona	 nedsättande ord för kvinna, ofta beteckning för sköka	 
	 
	 
	 
 
			MÅSTE			 81	 
	 
	 källare	 krog, värdshus	 
	 
	 81	 
	 
	 kastorhandskar	 handskar av mjukgarvat (’sämskat’) skinn från ren	 eller älg	 
	 
	 81	 
	 
	 Posttidningen	 Post- och Inrikes Tidningar	 
	 
	 81	 
	 
	 Dagbladet	 Stockholms Dagblad 
	 
	 
	 82	 
	 
	 rista blodörn	 fornnordisk metod för avlivning av fångar – revbenen	 skars loss från ryggraden och böjdes åt sidorna som vingar varefter	 lungorna drogs ut	 
	 
	 82	 
	 
	 Ladugårdslandet	 äldre benämning på stadsdelen Östermalm	 
	 
	 82	 
	 
	 som flydde till Sverige efter 64	 1864 slog Ryssland ned ett försök att	 befria den ryska delen av Polen från rysk överhöghet 
	 
	 
	 83	 
	 
	 skälskinnskoffert	 skäl (dialekt) säl 
	 
	 
	 85	 
	 
	 när var och en sin syssla sköter, så går allt väl evad oss möter	 slut­	 orden i den s. k. Hustavlan i Luthers Lilla katekes 
	 
	 
	 86	 
	 
	 Ladugårdslandskyrkan	 Hedvig Eleonora kyrka, även kallad Öster­	 malmskyrkan 
	 
	 
				 86	 
	 
	 kanoniärsextett	 kanoniär sjöartillerist	 
	 
	 86	 
	 
	 Den Svaga Sidan	 vaudeville av fransmännen L. F. Nicolaïe (Clair­	 ville) och L. Thiboust, uppförd i Sverige första gången 1859	 
	 
	 86	 
	 
	 Friskytten	 se ovan s. 55	 
	 
	 86	 
	 
	 skarpskyttarne	 en frivillig hemvärnsrörelse, som uppstod 1860 
	 
	 
	 87	 
	 
	 skovelslag	 ljud från skovlarna på hjulångare	 
	 
	 87	 
	 
	 antimakassar	 (ålderdomligt, numera antimakass) skyddsduk på stols­	 eller soffrygg mot hårolja, s. k. makassarolja	 
	 
	 87	 
	 
	 penntorkare	 användes for att torka av bläcket på bläckpennor 
	 
	 
	 88	 
	 
	 bonne	 barnflicka 
	 
	 
	 90	 
	 
	 mjölkmagasin	 mjölkbutik 
	 
	 
	 91	 
	 
	 sauterne	 sött, vitt Bordeauxvin	 
	 
	 91	 
	 
	 Kasper	 den viktigaste figuren i den dockteaterform som kallas Kasper­	 teater; en berömd sådan teater fanns på Djurgårdsslätten	 
	 
	 91	 
	 
	 Lyckans Stjärna	 ett slags tittskåp i vilket man bl. a. kunde få se sin	 tillkommande 
	 
	 
	 92	 
	 
	 dragharmonika	 dragspel	 
	 
	 92	 
	 
	 änkleken	 sista paret ut	 
	 
	 92	 
	 
	 spänntampar	 här: remmar i västen med vilka man reglerade vidden 
	 
	 
	 93	 
	 
	 »stå i brunn»	 en pantlek, där man bara kom ur ’brunnen’ om man	 omfamnade någon, i det här fallet en ek	 
	 
	 93	 
	 
	 »flå katt», »gå kräftgången»	 gymnastiska lekar (beskrivna i bl. a. J.	 G. Thulin, »Lekar», 5 uppl. 1949, ss. 191, 201)	 
	 
	 93	 
	 
	 Rabes Grammatika	 G. Rabe, Latinsk grammatik (1845)	 
	 
	 93	 
	 
	 »Nemo saltat sobrius, nisi forte insanit» Cic.	 citat efter Cicero (i	 »Pro Murena», 13): ’Ingen dansar nykter, såvida han inte är vansinnig’ 
	 
	 
	 94	 
	 
	 rapphönshund	 hund avsedd för rapphönsjakt, särskilt pointer eller	 setter 
	 
	 
	 98	 
	 
	 hipokrit	 (variantform) ’hypokrit’, hycklare	 
	 
	 98	 
	 
	 han ville lagen skulle straffa ungkarlsståndet såsom ett brott »det	 emot naturen är»	 i 18 kap. 10 § i 1864 års strafflag talas om »otukt,	 som emot naturen är»	 
	 
	 
 
			ERSÄTTNING			 100	 
	 
	 drack han som äldre student alltid brorskål	 den som hade den	 äldsta studentexamen fick föreslå titelbortläggning eller ’brorskål’ 
	 
	 
				 100	 
	 
	 landsman	 här: medlem av samma studentnation	 
	 
	 100	 
	 
	 apparenser	 här: utsikter	 
	 
	 100	 
	 
	 var förlovad en fattig flicka	 (ålderdomligt) var förlovad med en	 fattig flicka 
	 
	 
	 101	 
	 
	 häradshövding	 denna titel bars av jurist som genomgått tingstjänst­	 göring, s. k. vice häradshövding	 
	 
	 101	 
	 
	 Rosen i Nordanskog	 en troligen från tyskan översatt skilling­	 trycksvisa, som börjar: »Ensam i villande skog / en liten blomma stod»	 (tonsatt av C. L. Fischer)	 
	 
	 101	 
	 
	 antimakassar	 se ovan s. 87 
	 
	 
	 103	 
	 
	 hålldam	 älskarinna 
	 
	 
	 106	 
	 
	 »frun»	 här: barnmorskan 
	 
	 
	 
 
			OTUR			 109	 
	 
	 Irländska rörelsen	 syftar på den nationella rörelse med radikalt poli­	 tiskt och ekonomiskt program som organiserades på Irland 1879–80 
	 
	 
	 110	 
	 
	 rotpipa	 rökpipa av briar-rot (Erica arborea)	 
	 
	 110	 
	 
	 birdseye	 en tobakssort	 
	 
	 110	 
	 
	 blekingseka	 klinkbyggd allmogebåt med akterspegel, avsedd för både	 rodd och segling	 
	 
	 111	 
	 
	 chemise	 lintyg, linne 
	 
	 
	 112	 
	 
	 kvadrilj	 (variantform) kadrilj 
	 
	 
	 115	 
	 
	 polyandrist	 se ovan s. 20 
	 
	 
	 
 
			SLITNINGAR			 116	 
	 
	 zerrissen	 söndersliten 
	 
	 
	 118	 
	 
	 bonne	 här: barnflicka 
	 
	 
	 119	 
	 
	 trasskola	 (av engelskans ragged school) skola för fattiga eller kriminella	 barn som lämnats utan vård; mest känd i Sverige är J. O. Lindgrens	 trasskola i Stockholm, grundad 1870 
	 
	 
	 120	 
	 
	 sällskapsspektakel	 här: privat teaterföreställning	 
	 
	 120	 
	 
	 rappelleras här	 : hemkallas 
	 
	 
	 123	 
	 
	 lämnat riket enligt lagens föreskrift	 etc. se ovan s. 26	 
	 
	 123	 
	 
	 spanska stövlor	 tortyrredskap (underbenen sammantrycks och kros­	 sas med hjälp av taggförsedda plattor) 
	 
	 
				 123	 
	 
	 par préférence	 framför alla andra 
	 
	 
	 124	 
	 
	 chalet	 villa i schweizerstil 
	 
	 
	 125	 
	 
	 »Varg i Veum»	 fredlös brottsling, särskilt sådan som begått brott	 inom ett helgat område 
	 
	 
	 
 
			ONATURLIGT URVAL ELLER RASENS UPPKOMST			 129	 
	 
	 stor och ädel (verkligt introducerad!) harm	 introducerad anspelar på	 att introduktion eller inskrivning på Riddarhuset är en förutsättning för	 bevarande av svenskt adelskap	 
	 
	 129	 
	 
	 »Livsslaven»	 roman av den norske författaren Jonas Lie (1883) 
	 
	 
	 130	 
	 
	 Karlsbadervatten (äkta Sprudel)	 se ovan s. 59; Sprudel är en av de	 mest kända mineralkällorna i Karlsbad 
	 
	 
	 131	 
	 
	 den botfärdige rövaren	 den ene av de rövare som korsfästes bredvid	 Jesus, se Lukas 23: 39 och följ. 
	 
	 
	 132	 
	 
	 mjölkkastning	 sjukdom som antagits bero på att den normala mjölk­	 avsöndringen upphört och att mjölken ’kastat sig’ på inre organ 
	 
	 
	 
 
			REFORMFÖRSÖK			 134	 
	 
	 Passy	 förstad till Paris i närheten av Boulognerskogen	 
	 
	 134	 
	 
	 Bon!	 Bra! 
	 
	 
	 135	 
	 
	 pot-au-feu	 soppkittel eller köttsoppa med grönsaker	 
	 
	 135	 
	 
	 repartisera	 fördela kostnader lika	 
	 
	 135	 
	 
	 frukostrisp	 risp lätt måltid, ’matbit’, ’en sup och en smörgås’ 
	 
	 
	 136	 
	 
	 Hon trodde att det var tapeterna	 uppenbarligen samma misstanke	 om arsenikförgiftning som förekommer i novellen Kärlek och spannmål	 s.68 
	 
	 
	 
 
			NATURHINDER			 141	 
	 
	 flickpension	 se ovan s. 29	 
	 
	 141	 
	 
	 Det blev konvulsioner och vinättika!	 koncentrerad ättika användes	 som upplivande medel i s. k. luktsalt 
	 
	 
	 142	 
	 
	 Ladugårdslandet	 äldre benämning på stadsdelen Östermalm 
	 
	 
	 143	 
	 
	 tandslag	 kramptillstånd hos barn som ansågs bero på tandsprick­	 ningen 
	 
	 
		 
 
	ETT DOCKHEM			 145	 
	 
	 gigg	 (sjöterm) långsmal skeppsbåt för rodd, främst avsedd för fartygs­	 chefen	 
	 
	 145	 
	 
	 plikthuggare	 (sjöterm) den båtgast som ror första åran i en båt och år	 behjälplig vid tilläggning (med båtshake och fånglina) 
	 
	 
	 146	 
	 
	 förvaktens huggare	 förvakt (sjöterm) vakt på fördäck, beväpnad med	 huggare, en bredbladig, sabelliknande kniv	 
	 
	 146	 
	 
	 bron	 här: bryggan 
	 
	 
	 148	 
	 
	 ta en middagshöjd	 här troligen: ta en sup; egentligen: genom obser­	 vation bestämma middagshöjden, dvs. den vinkel som solen har i förhållan­	 de till horisonten då den står som högst på dagen	 
	 
	 148	 
	 
	 ejdrarne sträckte	 flockar av ejdrar flög fram över havsytan	 
	 
	 148	 
	 
	 gaska	 verb bildat till ordet gask, ett vanligt ’bud’ i viraspelet	 
	 
	 148	 
	 
	 Kronborg	 slott vid Helsingör i Danmark 
	 
	 
	 149	 
	 
	 topplänta	 (sjöterm) tåg eller talja som från rånockarna leder snett upp	 mot masten och som är avsedd att hålla rån i horisontalläge	 
	 
	 149	 
	 
	 6 glas på frivakten	 (sjöterm) sex halvtimmar, dvs. tre timmar, in på	 ’vakten’, som i sin helhet varar 4 timmar	 
	 
	 149	 
	 
	 katta	 (sjöterm) att med hjälp av en speciell talja, s. k. kattgina, hissa	 ankaret upp till kranbalk eller ankardävert	 
	 
	 149	 
	 
	 varpankare	 (sjöterm) ankare som fälles för att utgöra fäste då man vill	 förflytta, varpa, ett fartyg	 
	 
	 149	 
	 
	 pall	 här: (sjöterm) spärr som förekommer i bl. a. ankarspel och som	 vid hivning av ankaret hindrar spelets trumma från att rotera ’bakläng­	 es’	 
	 
	 149	 
	 
	 öron-klysen	 klys (sjöterm) mindre öppning i ett fartygs bog, sida eller	 däck varigenom ankarkätting eller förtöjningståg leds	 
	 
	 149	 
	 
	 ganz	 mycket, riktigt	 
	 
	 149	 
	 
	 förhyda	 (sjöterm) bekläda ett fartygs botten med metallplåt för att	 skydda den mot röta m. m. 
	 
	 
	 150	 
	 
	 ablativus	 ett kasus i bl. a. latinet	 
	 
	 150	 
	 
	 Kärleken är av himmelskt ursprung (Matt. XI: 22 o.f.)	 det angivna	 bibelstället handlar inte alls om kärlekens himmelska ursprung; vers 22	 lyder: »Men jag säger Eder; för Tyrus och Sidon skall det på domens dag	 bliva drägligare än för eder»	 
	 
	 150	 
	 
	 Faidon Bok VI kap. II § 9	 denna dialog av Platon brukar inte vara	 indelad i böcker och kapitel	 
	 
	 
				 151	 
	 
	 Vanadis	 anspelar på ångfregatten Vanadis, ett av den svenska flottans	 mest kända fartyg, som i december 1883 påbörjat en i tidningarna	 mycket uppmärksammad världsomsegling	 
	 
	 151	 
	 
	 röst-kaus	 av Strindberg konstruerat uttryck som knappast har någon	 rationell sjöteknisk innebörd; röst (sjöterm) planka eller plattform som	 skjuter ut horisontellt från skeppssidan mitt för masten, avsedd att	 utgöra fäste för sidostagen till denna; kaus (eller kås) ring av trä eller	 metall som skyddar repögla mot nötning	 
	 
	 151	 
	 
	 Il y a des choses qui se font mais qui ne se disent point	 ’det finns	 saker som låter sig göras men inte låter sig sägas’	 
	 
	 151	 
	 
	 la petite chienne veut, mais le grand chien ne veut pas	 ’den lilla	 tiken vill, men inte den stora hunden’	 
	 
	 151	 
	 
	 Ollendorff	 se ovan s. 41 
	 
	 
	 152	 
	 
	 Bon!	 Bra!	 
	 
	 152	 
	 
	 Gråter min son	 etc. anspelar på en ramsa i folksagan Lilla Rosa och	 Långa Leda; Lilla Rosa som förvandlats till en gyllene gås av sin elaka	 styvmor återvänder om nätterna från havet för att fråga hur det står till	 hemma på kungsgården: »Spelar min lind? / Sjunger min näktergal? /	 Gråter min lille son? / Gör min herre sig någonsin glad?» (Svenska	 folksagor, utg. av G. O. Hyltén-Cavallius och G. Stephens, 1, 1844, s.	 119) 
	 
	 
	 153	 
	 
	 Surabaja	 en ort på Java; men här är det framför allt ordets associatio­	 ner till sur och baj som det är fråga om	 
	 
	 153	 
	 
	 kattblock	 (sjöterm) den s. k. kattginans undre block, vars krok fångar	 upp ankaret	 
	 
	 153	 
	 
	 förtoppen	 (sjöterm) fockmasten eller dess Översta del	 
	 
	 153	 
	 
	 en bottenrevad NV t. N	 (sjöterm) vind av kulingstyrka från ’nordväst	 till nord’	 
	 
	 153	 
	 
	 handspak	 (sjöterm) hävstång av trä som användes för baxning av	 tunga föremål och för att dra runt, dreja, ankarspelet	 
	 
	 153	 
	 
	 andra backlaget	 backtag (sjöterm) grupp av besättningsmän som äter	 och sover på samma tid	 
	 
	 153	 
	 
	 skalkade luckor	 (sjöterm) däcksluckor som har tätats väl mot sjö och	 regn	 
	 
	 153	 
	 
	 märlspik	 (sjöterm) verktyg i form av en grov pryl av stål som an­	 vändes bl. a. vid splitsning	 
	 
	 153	 
	 
	 syskonhake	 (sjöterm) två hakar som är fästade spegelvända mot var­	 andra vid en ring och som därigenom bildar ett hopfästningsbeslag	 
	 
	 
				 154	 
	 
	 svabel	 (sjöterm) ett slags svabb som består av sammanbundna stum­	 par av kasserat tågvirke som hålls i en repända och som används för att	 torka eller fukta däcket	 
	 
	 154	 
	 
	 någon syfilitisk doktor	 etc. syftar på doktor Rank i Ibsens skådespel	 Et dukkehjem 
	 
	 
	 155	 
	 
	 skubbor	 möjligen nyskapelse av Strindberg med associationer både till	 snubbor och skubba ’gnida’, ’utöva tryck mot’	 
	 
	 155	 
	 
	 sticka ända	 (sjöterm) släppa ut på tåg	 
	 
	 155	 
	 
	 ertsch	 ljudhärmande återgivning av kommandoord 
	 
	 
	 156	 
	 
	 partie égale	 jämnt spel, samma villkor	 
	 
	 156	 
	 
	 Långa Raden	 sjöofficersbostäder på Skeppsholmen 
	 
	 
	 157	 
	 
	 prinsessan	 anspelar på prinsessan Eugénie, Oskar II:s syster, känd	 för sin välgörenhet och sitt intresse för kvinnofrågor 
	 
	 
	 158	 
	 
	 de sista broschyrerna om osedligheten	 anspelar troligen på den	 svenska Federationens tidskrift Sedlighetsvännen, där man ivrigt disku­	 terade sedlighetsstatistiken i början av 1880-talet; om Federationen se	 ovan s. 60 
	 
	 
	 159	 
	 
	 Holmbron	 troligen Skeppsholmsbron	 
	 
	 159	 
	 
	 sjana	 våpig eller hållningslös och slamsig kvinna 
	 
	 
	 160	 
	 
	 hast du mir gesehen	 ’har man sett på maken’, ’jo, det var snyggt’;	 det vanliga tyska uttrycket är hat man so etwas gesehen 
	 
	 
	 161	 
	 
	 rack	 stor släde med två par medar	 
	 
	 161	 
	 
	 glödgat vin	 upphettat vin, vinglögg	 
	 
	 161	 
	 
	 väntar på vidunder	 etc. anspelar på Noras tal om ’det vidunderliga’ i	 Ibsens skådespel Et dukkehjem 
	 
	 
	 
 
			FÅGEL FENIX			 162	 
	 
	 Fågel Fenix	 sagofågel som symboliserar pånyttfödelse eller återupp­	 ståndelse (genom eld)	 
	 
	 162	 
	 
	 ron	 höfter	 
	 
	 162	 
	 
	 skirad honung	 renad honung (man lät den rinna genom en sil för att	 befria den från vax etc.) 
	 
	 
	 163	 
	 
	 Kasper	 se ovan s. 91 
	 
	 
	 164	 
	 
	 bugglat	 (variantform) bucklat	 
	 
	 164	 
	 
	 strykstickor 
	 tändstickor 
	 
	 
	 166	 
	 
	 närt dem med sitt blod	 anspelar på en av sagorna om den självupp­	 offrande pelikanhonans kärlek till sina ungar 
	 
	 
		 
 
	ANDRA DELEN			 169	 
	 
	 Schopenhauer	 citatet är en fri översättning av ett avsnitt ur kapitlet	 Über die Weiber i Schopenhauers Parerga und Paralipomena II (1851);	 se A. Schopenhauer, Sämtliche Werke, utg. av P. Deussen, V, München	 1913, s. 679	 
	 
	 169	 
	 
	 Rousseau	 citatet är hämtat ur Rousseaus Émile (1762); se J.-J. Rous­	 seau, Œuvres complètes, IV, Bibliothèque de la Pleiade, Paris 1969, s.	 701	 
	 
	 169	 
	 
	 Aristoteles	 citatet är hämtat ur Aristoteles’ Politiken; se Aristotle,	 Politics, transl. H. Rackham, The Loeb classical library, London 1959, s. 134	 
	 
	 169	 
	 
	 Max Nordau	 tysk-ungersk författare och kulturkritiker (1849–1923);	 de citerade meningarna (som kombinerats av Strindberg) är hämtade ur	 den svenska utgåvan av Paradoxer (1885), s. 41	 
	 
	 169	 
	 
	 filiation	 (av franska filiation ’härstamning’, ’börd’) här: barnets äkten­	 skapliga börd	 
	 
	 169	 
	 
	 Godin	 den franske industrimannen J. B. A. Godin (1817–1888) skapa­	 de 1859 den s. k. familistären i Guise (i norra Frankrike), en social	 organisation som var inspirerad av försocialisten Charles Fouriers idéer;	 citatet är hämtat från Godins Solutions sociales, Paris & Bruxelles 1871,	 s. 130 
	 
	 
	 170	 
	 
	 Georg Brandes	 dansk litteraturkritiker (1842–1927); citatet är hämtat	 från uppsatsen Martin Luther om Cœlibat og Ægteskab i tidskriften	 Tilskueren 1885, s. 501	 
	 
	 170	 
	 
	 Herbert Spencer	 citaten är hämtade från den svenska utgåvan av	 Spencers Inledning till samhällsläran, 2 (1881), ss. 166, 167; den först	 citerade meningen är stympad och sammanställningen av de båda styc­	 kena har gjorts av Strindberg	 
	 
	 170	 
	 
	 Annie Besant	 engelsk författare och teosof (1847–1933); de båda	 styckena, som kombinerats av Strindberg, är hämtade ur den svenska	 utgåvan av Äktenskapet (1881), ss. 55, 119; Strindberg har övertagit	 denna utgåvas felöversättning av det andra stycket	 
	 
	 170	 
	 
	 »Om vi betrakta kvinnornas arbeten»	 etc. detta citat är liksom de	 sju följande hämtade från den svenska utgåvan av den engelske filosofen	 John Stuart Mills Qvinnans underordnade ställning (1869); citaten	 återfinns på följande sidor i denna utgåva: ss. 89, 93, 114, 119, 94, 78,	 61–62, 54 
	 
	 
		 
 
	FÖRORD			 175	 
	 
	 konstberiderska	 ryttarinna som ger uppvisning i ridakrobatik eller	 hästdressyr, t. ex. på cirkus	 
	 
	 175	 
	 
	 fortune	 här: framgång 
	 
	 
	 176	 
	 
	 Gift Kvinnas Äganderätt	 se ovan s. 11	 
	 
	 176	 
	 
	 giftorätt	 se ovan s. 11	 
	 
	 177	 
	 
	 Kan hustru genom eget arbete något förvärva, däröver må hon ock	 råda	 denna rätt fick den gifta kvinnan först 1874	 
	 
	 177	 
	 
	 Federationen	 se ovan s. 60 
	 
	 
	 178	 
	 
	 Mme Adam	 Juliette Adam (1836–1936), redaktör för tidskriften La	 Nouvelle Revue, där Strindberg ombads medverka 1885 
	 
	 
	 179	 
	 
	 delade den manliga matematiska professorns lön	 etc. 1884 inrätta­	 de Stockholms högskola en särskild professur i matematik åt den rysk­	 födda Sonja Kovalevsky vid sidan av den ordinarie professuren; lönen	 »delades» ingalunda, däremot fick Sonja Kovalevsky långt mindre betalt	 än sin manlige kollega	 
	 
	 179	 
	 
	 graduerade lärare	 som avlagt examen vid universitet, jfr ovan	 s. 57 
	 
	 
	 180	 
	 
	 Den första kvinna, som tog studentexamen i Sverige	 etc. Betty	 Pettersson från Visby som examinerades 1871, sedan kvinnor året innan	 erhållit rätt att avlägga studentexamen; hon dog 1885	 
	 
	 180	 
	 
	 Rabes grammatika	 G. Rabe, Latinsk grammatik (1845) 
	 
	 
	 181	 
	 
	 agrementet	 här: nöjet, behaget	 
	 
	 181	 
	 
	 Björnson	 etc. syftar på den norske författaren Björnstjerne Björnson	 och hans drama En hanske (1883)	 
	 
	 181	 
	 
	 den Stumma	 syftar på den norska författarinnan Camilla Colletts	 essäsamling Fra de Stummes Lejr (1877)	 
	 
	 181	 
	 
	 kvinnans tunga ända sedan Sokrates dagar	 anspelar på den grekis­	 ke filosofen Sokrates hustru Xantippa, som lär ha varit grälsjuk och	 argsint	 
	 
	 181	 
	 
	 Att hon icke talar i församlingen	 etc. anspelar på Pauli ord i 1	 Korintierbrevet 14: 34–35 
	 
	 
	 183	 
	 
	 Phylloxeran	 vinlusen (denna skadeinsekt härjade i vingårdar i Frank­	 rike under flera årtionden fr. o. m. 1860-talet)	 
	 
	 183	 
	 
	 gallgetingar	 getingar som inte kan fortplanta sig 
	 Paul Lafarguefransk sociolog (1842–1911) 
	 
	 
		 
 
	HÖST			 189	 
	 
	 ökor	 ekor 
	 
	 
	 192	 
	 
	 »Vad månd’ det landet heta»	 etc. sången »Månn tro? Jo, jo!» (1840)	 med text och musik av A. F. Lindblad 
	 
	 
	 195	 
	 
	 amplifiera	 utvidga 
	 
	 
	 
 
			BRÖDET			 199	 
	 
	 heltäckare	 stor flat halsduk, s. k. plastrong, som fyllde hela västöpp­	 ningen 
	 
	 
	 207	 
	 
	 nymalthusianismen	 en rörelse som syftade till att minska folkökning­	 en, inte genom avhållsamhet som T. Malthus (1766–1834) föreslagit,	 utan genom användande av preventivmedel; den utgick från The Mal­	 thusian League, som skapades i England på 1870-talet 
	 
	 
	 
 
			BARNET			 214	 
	 
	 snörliv	 äldre benämning på korsett 
	 
	 
	 219	 
	 
	 fallandesot	 fallandesjuka, epilepsi 
	 
	 
	 
 
			DEN BROTTSLIGA NATUREN			 222	 
	 
	 hackbräde	 (sjöterm) ett med hack försett plattjärn på högkant,	 varmed rorkulten vid behov kunde hållas i bestämt läge för längre eller	 kortare stund	 
	 
	 222	 
	 
	 »gofar»	 egentligen ålderdomlig benämning på äldre, vördad person 
	 
	 
	 223	 
	 
	 det började smått leva i jagarn	 leva här: fladdra; jagare här: trekantigt	 stagsegel för om klyvaren	 
	 
	 223	 
	 
	 flaggskeppare	 underofficer vid flottan 
	 
	 
	 225	 
	 
	 karakteristikan och mantissan	 i en logaritm kallas heltalssiffran	 karaktäristikan och decimalerna mantissan	 
	 
	 225	 
	 
	 Tummeliten	 hjälten i en mycket spridd folksaga 
	 
	 
	 226	 
	 
	 spens	 tröja eller rock med avskurna skört 
	 
	 
	 227	 
	 
	 bastingering	 (sjöterm) ett slags bröstvärn av plank som fortsatte far­	 tygssidan ovan däckslinjen 
	 
	 
				 227	 
	 
	 Som Sokrates älskade Alkibiades	 den berömde grekiske politikern	 och härföraren Alkibiades (omkr. 450–404 f. Kr.) var i sin ungdom en	 av filosofen Sokrates lärjungar 
	 
	 
	 228	 
	 
	 bestialitet	 här: sexuell dragning till djur, tidelag 
	 
	 
	 229	 
	 
	 akademien i Dijon [– – – ] frågan: varför man icke får skriva så som	 man talar	 någon sådan fråga hade Dijonakademien inte uppställt;	 Strindberg anspelar på Rousseaus berömda svar på akademiens pris­	 fråga 1749, den s. k. Första discoursen, där han gick till angrepp mot	 kulturen och krävde en större ’naturlighet’	 
	 
	 229	 
	 
	 en beskällare i Växjö	 syftar på Alfred Hedenstierna, signaturen »Si­	 gurd» (1852–1906), redaktör för tidningen Smålands-Posten; beskällare	 betyder ’avelshingst’, men här är det fråga om beskälla i betydelsen	 ’skälla på’ 
	 
	 
	 230	 
	 
	 Zeus tyckte ju om Ganymedes	 i grekisk mytologi rövar Zeus bort	 Ganymedes på grund av dennes skönhet och gör honom till gudarnas	 munskänk 
	 
	 
	 
 
			MOT BETALNING			 231	 
	 
	 rangrullan	 officiell ranglista över högre officerare och ämbetsmän	 m.fl. 
	 
	 
	 234	 
	 
	 stången	 här: del i stoets betsel	 
	 
	 234	 
	 
	 gick volten i rasande fart	 volt dressyrlopp i en kretsformad bana 
	 
	 
	 235	 
	 
	 en naturdrift, vars ohöljda framställning av en människa straffas	 med fängelse	 syftar på den bestämmelse i 1812 års tryckfrihetsför­	 ordning där »ohöljda och skändliga framställningar» av sexuellt um­	 gänge betecknades som missbruk av tryckfriheten varå fängelsestraff	 kunde följa	 
	 
	 235	 
	 
	 Corinne av Mme Staël	 den franska författarinnan Germaine de Staëls	 roman Corinne utkom 1807	 
	 
	 235	 
	 
	 imperialstil	 stort format 
	 
	 
	 236	 
	 
	 Illustrerad tidning	 syftar troligen på Ny Illustrerad Tidning	 (1865–1900) 
	 
	 
	 238	 
	 
	 Logården	 gården mellan de två östra flyglarna i Kungliga slottet i	 Stockholm 
	 
	 
	 240	 
	 
	 en docent i etik	 anspelar troligen på den kände filosofidocenten L. H.	 Åberg i Uppsala, som gjort en rad svårbegripliga och starkt idealistiska	 
	 
	 
				  	 
	 
	  	 
		inlägg i den äktenskapsdebatt som följde på Ibsens dramer Ett dukke­	 hjem och Gengangere	 
	 
	 240	 
	 
	 coexistensförhållande	 koexistens ’samtidig tillvaro’	 
	 
	 240	 
	 
	 confluera	 förena sig	 
	 
	 240	 
	 
	 postexistens	 livet efter detta	 
	 
	 240	 
	 
	 cohabitation	 äktenskaplig sammanlevnad 
	 
	 
	 241	 
	 
	 compatibilitet	 överensstämmelse, samstämmighet	 
	 
	 241	 
	 
	 sexus	 (latin) kön	 
	 
	 241	 
	 
	 homme-femme	 ’man-kvinna’; termen är hämtad från A. Dumas d. y.	 som 1872 utgav boken L’Homme-femme 
	 
	 
	 242	 
	 
	 Laokoon	 gestalt från berättelsen om det trojanska kriget, som dödades	 tillsammans med sina söner av två jätteormar; Strindberg kan emellertid	 också syfta på den s. k. Laokoongruppen, en berömd antik skulptur, eller	 på den tyske diktaren Lessings essä Laokoon (1766), som diskuterar	 skillnaden mellan diktning och bildande konst	 
	 
	 242	 
	 
	 Gillet	 berömd restaurang som låg vid Fyristorg i Uppsala	 
	 
	 242	 
	 
	 Katedralskolan	 läroverket 
	 
	 
	 243	 
	 
	 hoc est	 (latin) ’det är’ eller ’det betyder’	 
	 
	 243	 
	 
	 actus	 (latin) handling	 
	 
	 243	 
	 
	 progressus	 (latin) utveckling, framåtskridande	 
	 
	 243	 
	 
	 culmen	 (latin) kulmen, höjdpunkt	 
	 
	 243	 
	 
	 regressus	 (latin) tillbakagång, återvändande	 
	 
	 243	 
	 
	 heliotrop	 en ljusblå blomma, känd för sin vällukt 
	 
	 
	 245	 
	 
	 Allehanda	 Nya Dagligt Allehanda, konservativ kvällstidning	 
	 
	 245	 
	 
	 Integer vitæ scelerisque purus ... [– – – ] Purus! [– – – ] Nec venena­	 tis ... [– – – ] Fusce pharetra!	 citat ur den romerske diktaren Horatius’	 Ode I: 22 (23 f. Kr.), som förr ofta sjöngs som begravningshymn och som	 i sin helhet lyder: »Integer vitæ scelerisque purus / non eget Marius	 iaculis neque arcu / nec venenatis gravida sagittis / Fusce, pharetra»	 eller i svensk översättning (av Gerhard Benz): »Den vars själ är ren och	 vars hjärta skuldfritt / han behöver ej något moriskt kastspjut, / Fuscus,	 båge ej, och ej heller kogrets / giftiga pilar»	 
	 
	 246	 
	 
	 Carolina-farstun	 farstun till universitetsbiblioteket (»Carolina») i	 Uppsala 
	 
	 
	 247	 
	 
	 »Mitt liv är en våg»	 K. A. Nicanders Vågen (ur Dikter, häfte 2, 1826) 
	 
	 
	 249	 
	 
	 började kasta sig på bänknyckels-sidan	 syftar troligen på de över­	 klasskretsar där man hade nyckel till sin kyrkbänk i Blasieholmskyrkan,	 den mondäna nyevangelismens centrum	 
	 
	 
				 250	 
	 
	 Men de olyckliga som måste sälja sig	 etc. Helène företräder uppen­	 barligen Federationens idéer, se ovan s. 60 
	 
	 
	 251	 
	 
	 Sällskap där man har tråkigt	 den franske dramatikern E. Paillerons	 Le monde Où l’on s’ennui (1881) 
	 
	 
	 252	 
	 
	 lustre	 ljuskrona	 
	 
	 252	 
	 
	 spets-peignoir	 peignoir morgonklänning 
	 
	 
	 255	 
	 
	 det tjocka broscherade sarget	 det tjocka mönstrade sidenet	 
	 
	 255	 
	 
	 halsfräs	 halskrås	 
	 
	 255	 
	 
	 Fakultativ Sterilitet	 ’frivillig ofruktsamhet’; broschyren handlar up­	 penbarligen om metoder med vilka man försöker undvika att få barn 
	 
	 
	 
 
			UTAN VIGSEL OCH MED			 258	 
	 
	 Rotundan	 byggnad i Humlegården som stod på den plats där Linné­	 statyn nu står, den revs 
	 
	 
	 258	 
	 
	 en flaska äkta Liljeholmen	 troligen eau-de-cologne från Liljeholmens	 stearinfabrik	 
	 
	 258	 
	 
	 Ladugårdslandet	 äldre benämning på stadsdelen Östermalm 
	 
	 
	 259	 
	 
	 pacharer	 (av franska pacha) paschor 
	 
	 
	 
 
			TVEKAMP			 266	 
	 
	 häradshövding	 se ovan s. 101 
	 
	 
	 267	 
	 
	 rodockor	 lekdockor 
	 
	 
	 268	 
	 
	 drivet guld	 hamrat guld 
	 
	 
	 272	 
	 
	 Fortuna	 här: föregångare till alltjämt populärt kulspel, som spelas på	 en sluttande spelbräda 
	 
	 
	 277	 
	 
	 proportionaliter	 i proportion till 
	 
	 
	 278	 
	 
	 oxöga	 sluten teaterloge med rund eller oval öppning 
	 
	 
	 
 
			OMAKAR			 281	 
	 
	 Låtom oss skiljas	 den franske dramatikern V. Sardous pjäs Divorçons	 (1880) 
	 
	 
		 
 
	DET RÄCKER INTE!			 282	 
	 
	 Passy	 se ovan s. 134	 
	 
	 282	 
	 
	 salongen	 här: den årliga vårsalongen i Paris, viktig för den tidens	 målare 
	 
	 
	 283	 
	 
	 deux-battang	 dubbeldörr	 
	 
	 283	 
	 
	 hacka sitt bröst	 etc. se ovan s. 164 
	 
	 
	 284	 
	 
	 louis-d’or	 franskt guldmynt 
	 
	 
	 
 
			DEN STARKARE			 285	 
	 
	 fru X	 Marie Goegg född Poucholin (1826–1890), utgivare av Les	 États-Unis d’Europe, organ för La Ligue internationale de la Paix et de	 la Liberté	 
	 
	 285	 
	 
	 Saint-Simonister	 lärjungar till den utopiske socialisten Henri de	 Saint-Simon (1760–1825)	 
	 
	 285	 
	 
	 Victor Hugos begravning	 Hugo begravdes den 1 juni 1885	 
	 
	 285	 
	 
	 enbetsdroska	 droska förspänd med en häst 
	 
	 
	 286	 
	 
	 författaren till Napoleon den lille	 denna pamflett av Hugo (»Napo­	 leon le petit») publicerades 1852 
	 
	 
	 287	 
	 
	 Chislehurst	 stad i England där Napoleon III slog sig ned med sin	 familj som landsflyktig 
	 
	 
	 
 
			SOM DUVOR			 288	 
	 
	 societet	 här: societetshus, byggnad för sällskapsliv på badort 
	 
	 
	 289	 
	 
	 linea	 (latin) linje	 
	 
	 289	 
	 
	 Sagan om Tobias	 syftar på den apokryfiska Tobits bok 6: 13, där	 Tobias inte vill ta den brud som utsetts till honom därför att hennes sju	 tidigare män avlidit i den äkta sängen	 
	 
	 289	 
	 
	 sången om Asra	 se ovan s. 60	 
	 
	 289	 
	 
	 »En ungdomsväns varning»	 se ovan s. 32 
	 
	 
	 
 
			DE IDEALA KRAVEN			 290	 
	 
	 ateisterna-malthusianerna	 malthusianerna se ovan s. 
	 
	 
	 290	 
	 
	 ammonit-arterna	 ammoniter en utdöd grupp av bläckfiskar	 
	 
	 
		 
 
	HANS POEM			 292	 
	 
	 Gorgonskölden	 i den grekiska mytologin var gorgonerna tre bevinga­	 de vidunder vars blickar förstenade allt levande; mest känd är Gorgo	 eller Medusa; Perseus lyckades hugga av hennes huvud och fäste sedan	 detta på krigsgudinnan Pallas Athenas sköld; där hade det alltjämt	 förmågan att förstena var och en som såg det	 
	 
	 292	 
	 
	 Nordau kallar kvinnan	 etc. syftar på tankegångarna i kap. Bidrag till	 kärlekens naturalhistoria i Max Nordaus Paradoxer (svensk övers. 1885) 
	 
	 
	 
 
			LURAD			 295	 
	 
	 Dickson	 affärsmannen O. Dickson (1823–1897) fick titeln baron 1880	 
	 
	 295	 
	 
	 L. O. Smith	 politiker och affärsman (1831–1913), även kallad »bränn­	 vinskungen», fick Vasaorden 1880 
	 
	 
	 
 
			AFFÄR			 297	 
	 
	 föreningen för gift kvinnas äganderätt	 grundades 1873 av Anna	 Hierta, dotter till Aftonbladsredaktören L. J. Hierta	 
	 
	 297	 
	 
	 paktum	 äktenskapsförord 
	 
	 
	 298	 
	 
	 Berlinare	 bekväm fyrhjulig täckvagn med sufflett	 
	 
	 298	 
	 
	 Meissonier	 den franske målaren E. Meissonier (1815–1891) 
	 
	 
	 299	 
	 
	 repartisera	 här: bidraga; jfr ovan s. 135 
	 
	 
	 
 
			ÖVERTRO			 301	 
	 
	 utbrast icke nyligen en dam	 etc. syftar på författarinnan Helena	 Nyblom (1843–1926), som i artikeln Tre moderna författare i Ny Svensk	 Tidskrift 1885 bl. a. skrivit följande om Ibsens Vildanden: »I sina föregå­	 ende arbeten har han dock då och då haft ett slags tro på qvinnan; i	 detta sista stycke uppger han också henne» (s. 68)	 
	 
	 301	 
	 
	 Vildanden	 drama av H. Ibsen från år 1884	 
	 
	 301	 
	 
	 tärnversen	 ett (ofta versifierat) tal som hölls till tärnorna vid ett	 bröllop 
	 
	 
	 302	 
	 
	 Michelangelo gör Kristus i Yttersta Domen till en kvinna och i	 
	 
	 
	 
				  	 
	 
	 
	 Pietà lägger han	 etc. Michelangelos målning av Yttersta domen finns	 i Sixtinska kapellet i Vatikanen och hans skulpturala framställning av	 Maria med den döde Jesus (Pietà) i Peterskyrkan i Rom	 
	 
	 302	 
	 
	 Julikolonnen	 ett på Place de la Bastille i Paris uppfört minnesmärke	 över dem som stupade i julirevolutionen 1830	 
	 
	 302	 
	 
	 Bavaria	 latinsk benämning på Bayern	 
	 
	 302	 
	 
	 Svea på Davidsonska huset	 en skulptur föreställande Moder Svea på	 taket till det s. k. Davidsonska palatset i hörnet av nuvar. Kungsträd­	 gårdsgatan och Hamngatan, uppfört av källarmästare J. W. Davidson	 1879–81	 
	 
	 302	 
	 
	 kongestion	 tillfällig blodansamling i en kroppsdel eller ett organ (här	 åsyftas troligen hjärnan)	 
	 
	 302	 
	 
	 Blenda	 hjältinna i en småländsk folksägen: då danskarna en gång gick	 till angrepp medan alla män var på krigståg i Norge samlade Blenda	 kvinnorna till kamp; med list lyckades man nedgöra fienderna 
	 
	 
	 303	 
	 
	 Barbizon, målarkolonien	 i byn Barbizon söder om Paris skapades	 vid 1800-talets mitt den s. k. Barbizonskolan, som förnyade landskaps­	 måleriet 
	 
	 
	 304	 
	 
	 spanskt rör	 käpp av rotting 
	 
	 
	 
 
			HANS PIGA ELLER DEBET OCH KREDIT 
			 306	 
	 
	 boardinghouse	 pensionat 
	 
	 
	 308	 
	 
	 tramwayn	 spårvägen 
	 
	 
	 
 
			FAMILJEFÖRSÖRJAREN			 312	 
	 
	 Voilà le facteur!	 Se där kommer brevbäraren!	 
	 
	 312	 
	 
	 dejeuner	 lunch	 
	 
	 313	 
	 
	 Sanna Kvinnor	 se ovan s. 9 
	 
	 
	 314	 
	 
	 Luthers dissertation om hustrurnas rätt	 etc. Strindberg bygger i det	 följande på Georg Brandes artikel Martin Luther om Cœlibat og Ægte­	 skab i Tilskueren 1885 
	 
	 
	 315	 
	 
	 Ofta när nattens slöja	 etc. ur fransmannen F. Davids opera Lalla	 Roukh (1862; svensk övers. 1870) 
	 
	 
	 316	 
	 
	 ce n’est pas grand’chose	 det är inte mycket att ha	 
	 
	 
		 
 
	FÖRORD TILL GIFTAS II	(DEN UTESLUTNA SENARE HÄLFTEN) 
			 352	 
	 
	 Phylloxeran	 se ovan s. 183 
	 
	 
	 353	 
	 
	 Julikolonnen	 se ovan s. 302	 
	 
	 353	 
	 
	 Girondiste-kompromissarierna	 gironden ett politiskt parti under	 franska revolutionen	 
	 
	 353	 
	 
	 Helvétia	 latinsk benämning på Schweiz	 
	 
	 353	 
	 
	 Bavaria	 latinsk benämning på Bayern	 
	 
	 353	 
	 
	 Borussia	 latinsk benämning på Preussen	 
	 
	 353	 
	 
	 bons sens	 sunt förnuft	 
	 
	 353	 
	 
	 Furierna	 hämndegudinnorna	 
	 
	 353	 
	 
	 käring	 här: gudinnan Hel	 
	 
	 353	 
	 
	 La Joie de Vivre	 denna roman av Emile Zola utkom 1884 
	 
	 
	 354	 
	 
	 Bel-Ami	 denna roman av G. de Maupassant utkom 1885	 
	 
	 354	 
	 
	 Rahel	 den tyska författarinnan Rahel Varnhagen von Ense	 (1771–1833)	 
	 
	 354	 
	 
	 Annie Besant	 se ovan s. 170	 
	 
	 354	 
	 
	 Bradlaugh	 Charles Bradlaugh (1833–1891), engelsk fritänkare och	 politiker	 
	 
	 354	 
	 
	 Björnson har [– – – ] önskat se rena ynglingar	 syftar på de åsikter	 som Björnson först uttryckte i dramat En hanske (1883)	 
	 
	 354	 
	 
	 nu senast har han för Bergenserdamerna	 etc. syftar troligen på	 Björnsons drama »Geografi og kærlighed» (som hade spelats i Bergen i	 november 1885) och på författarens egen uttolkning av pjäsen i Verdens	 Gang 3/11 1885; denne sade sig ha velat visa »hvorledes en Mands	 Forretning altfor ofte æter sig ind over Huset, saa der ikke blir Rum nok	 for Kone, Barn, Huslighed»	 
	 
	 354	 
	 
	 en gammal enfaldig dam	 etc. Sophie Adlersparre (se ovan s. 21) som	 Strindberg misstänkte för att ligga bakom åtalet mot Giftas I	 
	 
	 354	 
	 
	 Sanna Kvinnor	 se ovan s. 9	 
	 
	 354	 
	 
	 ett manuskript	 etc. syftar troligen på manuskriptet till novellen Ny­	 byggnad, som kom på avvägar då det sändes till Strindberg våren 1885	 
	 
	 354	 
	 
	 Bokhandlaren, som distribuerade 2:a upplagan av Giftas	 den som	 Strindberg syftar på i noten var innehavaren av Holmbergska bokhan­	 deln, C. E. Ericsson; denne gjorde konkurs i början av år 1886 
	 
	 
	 355	 
	 
	 Fru Agrell	 se ovan s. 21 
	 
	 
	 356	 
	 
	 George Sand	 den franska författarinnan Aurore Dudevant (1804–	 
	 
	 
				  	 
	 
	  	 
		1876); hon publicerade sin första bok tillsammans med Jules Sandeau		och hade sedermera erotiska förbindelser med såväl författaren Alfred de	 Musset som kompositören Fréderic Chopin	 
	 
	 356	 
	 
	 Fru Edgren tog det unga Sverige i släptåg	 unga Sverige kallades en	 grupp unga radikala författare vid mitten av 1880-talet, innefattande	 bl. a. Gustaf af Geijerstam, Ola Hansson, Tor Hedberg, Oscar Levertin	 och Axel Lundegård; man samlade sig först kring den något äldre	 Strindberg, men efter Giftas I förklarade Bernhard Meijer i kalendern	 »1885» att denne ej var att betrakta som »chef» för den nya skolan, vars	 mest »typiska» representant i stället var Anne Charlotte Edgren-Leffler	 
	 
	 356	 
	 
	 presentera sig som chef inför Danmark	 syftar på den danska anto­	 logi som Anne Charlotte Edgren tog initiativet till år 1885: Fra Viktor	 Rydberg til Albert Bååth. Et udvalg af nyere svenske Forf:s arbejder	 (Köpenhamn 1885); antologin dominerades av »unga Sverige» men	 även Rydberg, Snoilsky och Strindberg deltog 
	 
	 
	 357	 
	 
	 Ligan för Kvinnans rättigheter	 Ligue française pour le droit des	 femmes, grundad av Marie Deraismes 1880	 
	 
	 357	 
	 
	 meritlös dam	 syftar möjl. på konstnärinnan Rosa Bonheur, som 1864	 tilldelades hederslegionen	 
	 
	 357	 
	 
	 Hubertine Auclert	 fransk feminist (1848–1914), utgav 1881–92 tid­	 skriften La Citoyenne	 
	 
	 357	 
	 
	 Scheutz räknemaskin	 maskin konstruerad av den svenske uppfin­	 naren G. Scheutz (1785–1873)	 
	 
	 357	 
	 
	 Göteborgs Kvinnoförening	 grundades 1884; den första ordföranden	 var Matilda Hedlund, dotter till Handelstidningens redaktör S. A. Hed­	 lund	 
	 
	 357	 
	 
	 ett häfte	 skriften Några Blad utgifna af Göteborgs kvinnoförening	 (1885) 
	 
	 
	 358	 
	 
	 Några blad	 de följande två citaten är hämtade ur artikeln »Lösryckta	 blad ur annotationsboken», av signaturen »Mark» (Några Blad, s. 31);	 citaten är inte helt korrekt återgivna; »Mark» var teckningslärarinnan	 Alma Åkermark (död 1933), redaktör för tidskriften Framåt 1886–88	 
	 
	 358	 
	 
	 Mark	 också detta citat är hämtat ur Alma Åkermarks ovannämnda	 artikel (Några Blad, s. 30); punkterna markerar en uteslutning 
	 
	 
	 359	 
	 
	 Sophie Adlersparre	 citatet är hämtat ur Sophie Adlersparres artikel	 »Om Fredrika Bremers sätt att öfva välgörenhet» (Några Blad, s. 56);	 kursiveringarna är Strindbergs	 
	 
	 359	 
	 
	 C. Gohl	 Cecile Gohl, som också skrev utländska korrespondenser till	 
	 
	 
				  	 
	 
	  	 
		Göteborgs Handels- och Sjöfartstidning; citatet är hämtat ur hennes	 artikel En qvinnoförening i nya verlden (Några Blad, s. 12)	 
	 
	 359	 
	 
	 Alfhild Agrell	 citatet är hämtat från Alfhild Agrells »skizz» Födelse­	 dagskakan (Några Blad, s. 12)	 
	 
	 359	 
	 
	 Eva Brag	 journalist, litteraturkritiker, författare (1829–1913); citatet	 är hämtat från hennes uppsats I kvinnofrågan (Några Blad, s. 18)	 
	 
	 359	 
	 
	 den bebådade tidskriften	 tidskriften Framåt (1886–88), sedermera	 känd för sin radikalism i sedlighetsfrågan; dess första nummer utkom 1	 jan. 
	 
	 
	 359	 
	 
	 J. A. Wettergren et C:o	 omslagets första sida täcktes av en annons för	 denna firma	 
	 
	 359	 
	 
	 Herman Bang	 etc. syftar på åtalet mot den danske författaren Her­	 man Bangs roman Haabløse Slægter 1880; boken förbjöds	 
	 
	 359	 
	 
	 Till Allmänheten	 denna rubrik återfinns på s. 2 i tidskriften; det	 följande citatet börjar: »Som», inte »Vad som»	 
	 
	 359	 
	 
	 originalitets-wut	 originalitetsraseri	 
	 
	 359	 
	 
	 Ellen Key	 författarinna (1849–1926); hennes uppsats heter »Från Fin­	 land» och handlar om Finlands första kvinnliga filosofie magister; citatet	 står på s. 4 
	 
	 
	 360	 
	 
	 S. A. Hedin	 liberal politiker (1834–1905), bl. a. känd för sin kamp mot	 »latinherraväldet» i skolorna	 
	 
	 360	 
	 
	 »Genom sina djupsinniga [– – – ]»	 citatet står på s. 3	 
	 
	 360	 
	 
	 »Utan någon framtidsmöjlighet [– – – ]»	 citatet står på s. 3	 
	 
	 360	 
	 
	 Mlle Bremer om Sista Atenarn	 artikeln Ur ett hittills otryckt bref	 från Fredrika Bremer till S. A. Hedlund	 
	 
	 360	 
	 
	 Ett vasst epigram av Fru Nyblom	 dikten Epigram av författarinnan	 Helena Nyblom (1843–1926); dikten är inte korrekt återgiven	 
	 
	 360	 
	 
	 Skjalf	 författarinnan Hilma Angered f. Strandberg (1855–1927); det	 följande citatet står på s. 14 
	 
	 
	 361	 
	 
	 lästes upp	 (ålderdomligt) låstes upp	 
	 
	 361	 
	 
	 ett brev från Amerika	 C. Gohl, Från Amerika, s. 15–16	 
	 
	 361	 
	 
	 Boktryckaren Alma Psilander erhåller varma lovord	 Alma Psi­	 lander berömdes redan i Några Blad (s. 4) som ett efterföljansvärt	 exempel; hon tryckte både Några Blad och Framåts första nummer	 
	 
	 361	 
	 
	 har hon erkänt det själv i sin Anmälan till Några blad	 etc. efter	 den mening Strindberg citerar fortsätter anmälan: »Först ha vi nämligen	 tänkt, att vi med denna lilla publikation skulle kunna vinna allmänhe­	 tens – i synnerhet den kvinligas – intresse och dernäst ha vi tänkt, att vi	 
	 
	 
				  	 
	 
	  	 
	 skulle vinna allmänhetens penningar utan afseende på kön.» 
	 
	 
	 362	 
	 
	 »att verka för»	 etc. citatet hämtat från föreningens stadgar som åter­	 gavs på s. 2 i Några Blad	 
	 
	 362	 
	 
	 En vilseförd	 etc. Viktor Lorén (1857–1885), som vid sin död done­	 rade ca 150 000 kr till den s. k. Lorénska fonden, inrättad för att främja	 socialvetenskaperna; Strindberg försökte få anslag från den; de två da­	 merna i kommittén var Sonja Kovalevsky och Anne Charlotte Edgren­	 Leffler 
	 
	 
	 363	 
	 
	 usel bok	 Qvinnans underordnade ställning (1869)	 
	 
	 363	 
	 
	 où est la femme	 var är kvinnan	 
	 
	 363	 
	 
	 table d’ hôte	 bord på ett hotell eller restaurang, där alla gäster äter	 samma mat efter en av värden uppgjord matsedel 
	 
	 
	 364	 
	 
	 har nyss smädeskrivit Ibsen	 syftar på Helena Nybloms uttalande om	 Ibsens Vildanden i Ny Svensk Tidskrift 1885; se ovan s. 301	 
	 
	 364	 
	 
	 Familistèren i Guise	 se ovan s. 169	 
	 
	 364	 
	 
	 Bebel	 den tyske socialdemokratiske politikern A. Bebel (1840–1913),	 författare till bl. a. Die Frau in der Vergangenheit, Gegenwart und	 Zukunft (1883) 
	 
	 
	 365	 
	 
	 difficil	 besvärlig, kinkig, svår att ha att göra med	 
	 
	 365	 
	 
	 terrör	 terror	 
	 
	 365	 
	 
	 30 ryska flickor	 vid universitetet i Zürich fanns i början av 1870-talet	 ett stort antal ryskor som utbildade sig till läkare; i motsats till de	 schweiziska studenterna behövde de inte avlägga något inträdesprov;	 efter protester från de manliga studenterna blev inträdesprov obligato­	 riskt för alla år 1872 
	 
	 
	 366	 
	 
	 Redaktör Hedlund	 S. A. Hedlund (1821–1900), redaktör för Göte­	 borgs Handels- och Sjöfartstidning	 
	 
	 366	 
	 
	 Sven Adolf Hedin höll föreläsning	 föreläsningen trycktes 1880 un­	 der titeln Franska revolutionens qvinnor	 
	 
	 366	 
	 
	 Ribot	 etc. T. Ribot, Les maladies de la personnalité, Paris 1885	 
	 
	 366	 
	 
	 Garnier	 etc. P. Garnier, Onanisme, seul et il deux, sous toutes ses	 formes et leurs conséquences, Paris 1884	 
	 
	 366	 
	 
	 Le Matriarcat	 denna artikel var skriven av P. Lafargue; se ovan s. 184	 
	 
	 
 
 
	Innehåll			FÖRSTA DELEN			 Företal9 
	 Dygdens lön 31 
	 Kärlek och spannmål 62 
	 För att bli gift 73 
	 Måste 81 
	 Ersättning 100 
	 Otur 108 
	 Slitningar 116 
	 Onaturligt urval eller Rasens uppkomst129 
	 Reformförsök 134 
	 Naturhinder 137 
	 Ett dockhem 145 
	 Fågel Fenix 162 
	 
 
			ANDRA DELEN			 Förord 173 
	 Höst 185 
	 Brödet 198 
	 Barnet 208 
	 Den brottsliga naturen 220 
	 Mot betalning 231	 Utan vigsel och med 258	 Tvekamp 265	 Omakar 280	 Det räcker inte! 282	 Den starkare 285	 Som duvor 288	 
	 De ideala kraven 290 
	 Hans poem 292 
	 Lurad 294 
	 Affär 297	 Övertro 301	 Hans piga eller Debet och kredit 306	 Familjeförsörjaren 	 311 
	 
 
 
 
	KOMMENTARER			 Tillkomst och mottagande 	 321 
	 Förord till Giftas II (den uteslutna senare hälften) 	352 
	 Ordförklaringar 	367 
	 
 
 
