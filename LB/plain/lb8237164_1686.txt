 
 
 
 
 
 
 
 
 
 
 
 
 
 
 
 
						 VALDA	 
	 
	 UNGDOMSDIKTER	 
	 
	 
	 AF	 
	 
	 JOSEF JULIUS WECKSELL.						 ÅBO,	 Frenckellska boktryckeriet, 1860.	 
 
 
		 Imprimatur. Carl von Schoultz.	 
 
 
				INNEHÅLL.				 Sid.	 Åbo Slott 1.	 Veteranens jul 3.	 Vid Schillersfesten 8.	 Till Lars Gustaf Montgommery 11.	 Finska vikens klippor 13.	 Skål för qvinnan 18.	 Har du mod? 20.	 Rosen i skogen 21.	 I en artists album 23.	 Fågeln 24.	 Mötet 25.	 Reminiscens från Piruvuori 28.	 Augustiaftonen 30.	 Söndagsmorgonen i staden 31.	 Tyrannens natt 33.	 Höststormen 35.	 Guds trädgård 37.	 Den vakande modren 41.	 Den vansinniga spinnerskan 42.	 Skridskoåkaren 44.	 Necken 46.	 Sjömansgossens afsked till sin brud 50.	 Demanten på Marssnön 53.	 Vårdroppen 54.	 I den älskades nejd 55.	 Hymn till kärleken 59.	 
	 I lifvets kamp 62.	 Det förtorkade trädet 65.	 Till Ellen 67.	 Till Minna 68.	 Rosor och kyssar 69.	 När och fjerran 70.	 Stjernorna 71.	 Varning 72.	 Afskedet 73.	 Nattstycke 74.	 Var det en dröm? 76.	 Till Helmi 77.	 Hjertats sång 78.	 I ensamheten 80.	 Till Helmi 81.	 Öfver en afplockad ros 82.	 Flickans afsked 84.	 I en konstälskares album 85.	 Vid invigningen af G. A. Wallins minnesten 86.	 Till den nygifta 88.	 I en ung flickas album 89.	 Invigningen af de döfstummas skola i Åbo 90.	 På Sofiadagen 92.	 På Professorskan S ***s 40:de födelsedag 94.	 Den profana kritiken 95.	 Till Helmi 97.	 Åsnan på examen 98.	 Englarna 101.	 Den lilla hedningen 102.	 Studentsång 104.	 
			 
 
 
 
			 
	 
	 
	 
	 
	 
	 
	 Åbo Slott.	 
	 
	 Hvita skepnad ifrån fordom, flydda tiders fallna borg,	 Der du blickar öfver fjärden, allvarsam och full af sorg,	 Monumentet uppå grafven, inom hvilken sekler gått	 Till att luta trötta hufvun, – men der ingen ro de fått!	 
	 
	 Vid din strand, den fordom stolta, stilla klagar vikens våg,	 Och så sällsamt klingar sångens djupa röst uti min håg;	 Ifrån nattens tusen stjernor blickar ner en evighet	 Uppå menskotankars svaghet, menskoverks förgänglighet.	 
	 
	 Hör din grafsång sjunger böljan, nattomskymd vid grustäckt strand,	 Och dödsfacklan lik går månen upp vid dunkla skogars rand;	 Brusten är din sköld och krossad, vapenlös och svag du står,	 Och det enda, som dig egnas, är en minnets vemodstår.	 
	 
	 
	 
	 Och ändå hvem älskar icke dina fallna murars grus?	 Du har skådat Finlands morgon, skimrat i dess rosenljus,	 Du har sett dess första strimma i vårt än så mörka land,	 Du har värnat korsets fana på vår vilda, öde strand.	 
	 
	 Du har sett dess första skördar spira upp ur oplöjd mark,	 Du för nattens anfall värnat dem så segerstolt och stark,	 Suomis skönsta minnen fläta kring din hjessa rikt sin dag,	 Himlens ljus och återspegling, religion och rätt och lag.	 
	 
	 Du var skölden, du var svärdet, – ljust och herrligt var ditt mål,	 Och du bjöd så gladt för segern fram ditt bröst af sten och stål;	 Stenen ramlat, stålet rostat, men den hand, som höjde dig,	 Vakar ännu öfver folken mäktig och evinnerlig.	 
	 1857.	 
	 
	 
	 
	 
	 
	 
	 
	 
	 
	 
			 Veteranens jul.	 
	 
	 Af stjernor hvalfvet gnistrar, mörk	 den gamla skogen står;	 Der glimmar i dess gröna skägg	 så mången frusen tår.	 Så tyst, så hemsk är nattens frid	 på snöbeslöjad mo,	 Och björn och varg blott fira här	 julqvällens säkra ro.	 
	 
	 Då ekar djupt i skog ett ljud	 af matta tunga steg,	 Hvem söker här från byn så långt	 en svår och enslig väg?	 Hvem djerfves störa furans lugn	 och nordens frusna fläkt	 Och värma drifvornas demant	 med lifvets andedrägt?	 
	 
	 
	 
	 Det är en gammal veteran	 från Finlands sista strid.	 Der går han fram, en skugga af	 förgätna hjeltars tid;	 Men än så hög, men än så varm	 att hvart hans blickar gå,	 Der skyllrar furan vördnadsfull	 och drifvan blixtrar då.	 
	 
	 På mossig sten han sätter sig,	 och hjessan silfverljus	 Så skönt och tankfullt böjer sig	 vid höga furors sus.	 På kinden rullar tyst en tår,	 men ögat hvilar gladt	 På högtidslugnet alltomkring	 i stilla stjernljus natt.	 
	 
	 Då talar han: jag helsar dig,	 mitt hjertas stolta brud,	 Du fura mörk, du natt så skön,	 du vildmark i din skrud!	 Jag känner dig igen, mitt land,	 säg, känner du också	 Din unge kämpabrudgum i	 den trogne gubben grå?	 
	 
	 
	 
	 Ack många år ha flytt, sen sist	 jag såg en natt som nu.	 Mitt hår blef hvitt, min panna blek, –	 blott evigt ung är du;	 Ännu så ung, så skön som då	 mitt svärd för dig jag drog,	 Och varma, röda kyssar af	 mitt hjerteblod du tog.	 
	 
	 Det är förbi sen många år;	 ett annat slägte står	 Med annan håg, med annat lif	 i Suomis nya vår.	 Den strid de kämpa är ej min, –	 ty evigt, hvart jag går,	 Bland brutna svärd, förspilda lik,	 vid Oravais jag står.	 
	 
	 Nyss satt ock jag en vördad gäst	 på stugans halm hos dem,	 Såg hopp och glädje bo ännu	 i finska hyddors hem.	 Än ville ock jag se engång	 dig, Suomis vinternatt	 Och helga drifvan med en tår	 som förr med blod så gladt.	 
	 
	 
	 
	 Han talte så, – men matt han log	 emot sin ungdomsbrud,	 Sitt vackra finska fosterland	 i vinterns högtidsskrud.	 Och hur han såg, – en glädjetår	 så ljuf hans öga fällt	 Som hade all hans lefnadskraft	 i denna tyst försmält.	 
	 
	 ”Förtrollningsljuft mig binder qvar	 ditt ljus, din skog, din sjö.	 Jag kan ej gå, – haf tack, o Gud,	 för att jag här får dö!	 Trött får jag luta grånad lock	 mot Suomis silfverbarm,	 Så trött som bössan fordom sof	 från striden på min arm.	 
	 
	 Och skogen skall omkring mig stå	 ett ståtligt monument,	 Den gamle gråe krigarens,	 som knappast någon kännt;	 Och furorna de sjunga då	 en psalm högtidelig	 Och natten kastar ned sitt dok, –	 mitt land, Gud skydde dig!”	 
	 
	 
	 
	 Han talte icke mer, han drog	 sin pels omkring sig blott	 Och knäppte sina händer hop	 och slöt så lugnt och godt.	 Men skogen kring hans dödsbädd stod	 i stjerneglans och sken	 Med julljus utaf silfver på	 hvarenda grönklädd gren.	 
	 1859.	 
	 
	 
	 
	 
	 
	 
	 
	 
	 
	 
	 
			 Vid Schillersfesten i Helsingfors	 
	 den 10 November 1859.	 
	 ”Till fest!” från land till land	 ett rop, ett gensvar mäktigt går,	 Och konstens tempel öppnar sig	 och högtidssmyckadt står,	 Och folken skönt förena sig	 båd när och fjerran från,	 Att minnas tidens störste tolk	 och sångens bäste son.	 
	 
	 Ty allt hvad skönt och himmelskt än	 uti ett hjerta brann,	 Uti din sång så hög och fri	 sitt skönsta uttryck fann;	 Och hvar den klang, der väckte den	 förtröstan, mod och hopp,	 Och lyfte evighetens dok	 för bländadt öga opp.	 
	 
	 
	 
	 En ny Tyrteus gick du fram	 i mensklighetens strid	 För friheten och sanningen,	 för andens ljus och frid;	 Och för hvar ton en fördom brast,	 en kedja söndersprang,	 Och till beundran för din fot	 tyrannerna du tvang.	 
	 
	 Och mäktigt flög det fria ord	 utöfver haf och land;	 För det är intet haf för vidt,	 för fjerran ingen strand.	 Ryck det ej bort från folken mer, –	 odödlig är dess gång;	 Det blommar der i evig sol	 af Schillers sköna sång!	 
	 
	 När lärkan sjunger vårens hymn	 i morgonljusets glans,	 Då lyssna, guldomgjutna, skog	 och våg och blomstrens krans,	 Tills, mäktigt gripne, sjelfve in	 de stämma med dess röst,	 Och skogen susar, böljan slår,	 ljuft doftar blommans bröst.	 
	 
	 
	 
	 Så sjöng ock du, när ny en dag	 gick öfver folken opp	 Med morgonluft och rosensken,	 på löften rik och hopp,	 Så fann ock hvarje ande djupt	 sitt hjertas tolk i dig,	 Och, mäktig stora värf och mål,	 lycksaligt kände sig.	 
	 
	 Och blektes många löften sen	 som dimmor i det blå,	 Din sång har menskligheten qvar	 och den kan ej förgå;	 Den krans, som sanningens triumf	 ej än förklara fick,	 Den lägger hon uppå din lock	 med varm och tårfull blick.	 
	 1859.	 
	 
	 
	 
	 
	 
	 
	 
	 
	 
			 Till Lars Gustaf Montgommery,	 
	 vid festen i Åbo den 13 Juni 1860.	 
	 
	 Ung engång i Suomis nejder,	 Här i blodigt sköna fejder	 Äran mot dig log;	 Och du stridde, led och blödde,	 Tills, då ödet allt förströdde,	 Sorgsen bort du drog.	 
	 
	 Bort du drog till andra trakter	 Och åt fridens milda makter	 Offrade din tid.	 Dock du Finland icke glömde,	 Stolt i häfdens blad du gömde	 Hennes största strid.	 
	 
	 O, du minns i sommarnatten	 Friden här kring land och vatten, –	 Dagens vilda strid!	 O, du minns på drifvor kalla	 Rosor glöda, kämpar falla	 Jublande dervid.	 
	 
	 
	 
	 O, du minns de enkla tjellen,	 Forsens vilda sång på hällen,	 Tallbevuxen hed,	 Folket der med enkla seder,	 Med sin dygd, sin tro och heder;	 Som dess son du stred.	 
	 
	 Och till oss en längtan drog dig,	 Och vårt folk i famnen tog dig,	 Kände dig igen;	 Kände blicken, silfverhåren,	 Kysste bort den ädla tåren	 Från sin gamle vän.	 
	 
	 Och det säger: än mitt hjerta	 Slår som förr, då du med smärta	 Afsked från mig tog,	 Ännu är jag ung som våren,	 Rask som du i ungdomsåren	 Svärdet för mig drog.	 
	 
	 Än i Suomi kämpas striden	 Gladt för ljuset, lyckan, friden	 Här på banad stig;	 Och det unga slägtet gömmer	 Fädrens minne varmt och tömmer	 Stolt sin skål för dig!	 
	 1860.	 
	 
	 
	 
	 
	 
	 
	 
	 
	 
	 
	 
			 Finska vikens klippor.	 
	 
	 Vi segla bränning och död förbi	 På fräsande, snöhvit våg,	 Och stormen dansar så vild och fri	 I skeppets tackel och tåg.	 Vi fara fram emot Finlands kust,	 Snart skåda tjusta vi den,	 Hvart hjerta slår utaf längtans lust,	 Hvart öga blixtrar igen.	 
	 
	 Se klippan der! det är finsk granit,	 Der skymta än fler också;	 De stå så mörka i bränning hvit	 Förutan en torfva på;	 Och dystra skåda de nu som sist	 Som när jag ser dem igen,	 Och dyster är deras saga visst; –	 Säg, vill du höra på den?	 
	 
	 
	 
	 När Wäinämöinen ur vågens glans	 Bjöd Finland stiga engång	 Med silfverfloder och björkars krans	 I solljus, blommor och sång,	 Med mörka furor på vilda skär,	 Guldvaggande sjöar blå,	 Skönt logo klipporna äfven här	 Emot sin skapare då.	 
	 
	 Och blomman bad uppå Finlands strand:	 O, växte med mig en mö!	 O, fick jag vårdas af hennes hand,	 På barmen blomma och dö!	 Jag gåfve henne min rosenvår,	 Min doft, min färg och min glans,	 Jag gåfve henne den klara tår,	 Som darrar skönt i min krans.	 
	 
	 Och furan bad på sin unga mark:	 O, kom du ynglingatropp!	 Vi skola brottas, min stam är stark	 Och smert och smidig min topp.	 Och björken: finge jag stå i ro	 Och böja grenarna ned	 Invid en hydda, der menskor bo,	 Ett godt och välsignadt träd!	 
	 
	 
	 Och insjön häfde sin silfverbarm	 I qvällens rosiga brand:	 O, fick jag gunga på vänsäll arm	 Ett älskadt par emot strand!	 O, fick jag kasta min silfvervåg	 Till gröna ängarnas börd	 Och spegla stilla med vänlig håg	 De gyllne nejdernas skörd!	 
	 
	 Och fjellet höjde sin tinning gladt	 Med svällda ådror af jern:	 O, fick jag bjuda min dolda skatt	 Till lugna hyddornas värn!	 O, fick jag resa ett altar opp	 Mot himlens strålande blå	 Och lyfta högt på min stolta topp	 Mot Gudar menskorna så!	 
	 
	 Men stum med kinden af tårar kysst	 Stod Wäinämöinen allen;	 I ödets stjernor han läste tyst	 Och sade sörjande sen:	 Här skola tusende hjertan slå	 I hög och strålande brand,	 Och ödslig, mörk är din lott ändå,	 Mitt unga älskade land!	 
	 
	 
	 
	 Ty drömmande på din unga strand,	 Du mö ur vågorna blå;	 En morgon vakna du skall i band,	 I sekler sörjande stå;	 I sekler vänta din frihet än	 Med stilla kämpande bröst;	 O, äg då ljuft uti kärleken	 Af ädla söner en tröst!	 
	 
	 Dock bäfvar du för ditt öde, säg,	 Vill förr du dö utan namn,	 Välan! – den bölja, hvarur du steg,	 Har qvar sin eviga famn.	 Men stum stod furan i skogen grön,	 Och fjällen, sjöarna blå.	 Blott strandens klippor i trotsig bön	 Till Wäinö talade så:	 
	 
	 Så häf oss ut uti hafvets famn,	 Der vilda bränningen slår!	 Vi vilja vara förutan namn,	 Förutan blommor och vår.	 Skall ingen menniskofot också	 Oss röra i frid, – hvad mer! –	 Vi fria, fria i stormen stå	 Och fria när hafvet ler.	 
	 
	 
	 
	 Och fri står klippan i bränning vred	 Och fri uti solens glans, –	 Står kal och mörk som en nattlig hed	 I silfvervågornas krans.	 Ej fåfängt flöt der en droppe blod,	 Ej gjuts der bitter en tår,	 Ty på dess strand ingen hydda stod	 Och intet hjerta der slår.	 
	 
	 Ej nånsin hafver en ovän rört	 Ditt fria, ditt stolta bröst.	 Hur tviflet suckar, du aldrig hört,	 Men heller ej hoppets röst.	 Ej steg en främling med svärd i hand	 På dina ödsliga skär,	 Men ingen älskar uppå din strand	 Och ber till himmelen der.	 
	 
	 Du blickar mörk öfver djupblå grund,	 Blott öde vatten du ser.	 Du blickar dyster mot hvalfvets rund,	 Kallt stråla stjernorna ner.	 Och evigt står du i skummets brand	 Så vild och öde som nu.	 O, hell dig Suomis väna land!	 Det bättre valde dock du.	 
	 1860.	 
	 
	 
	 
	 
	 
	 
	 
	 
	 
	 
	 
	 
			 Skål för qvinnan.	 
	 Vid en studentfest.	 
	 
	 Tag ditt glas uti hand,	 Låt det glimma till rand	 Med de blödande drufvor uti.	 Jag vill dricka en skål,	 Som att lemnas ej tål	 Ibland bröder och vänner som vi.	 
	 
	 Jag vill höja mitt ord	 För det ljufva på jord,	 För det skönsta i skapelsens hed,	 För den osedda gäst	 Uppå ynglingafest	 Som ändå i hvart hjerta är med;	 
	 
	 För den purprade skyn	 På den strålande hyn,	 För de drömmande blickarnas brand,	 För den snöhvita barm,	 Ber en kärlek så varm	 Slår för oss och vårt älskade land;	 
	 
	 
	 
	 För den slumrande blom,	 Som en qvinna så from	 Oss som barn uti hjertat har strött;	 För den sol, som den fick,	 Då den älskandes blick	 Sen i blomningens tider oss mött;	 
	 
	 För det ljufva farväl,	 Som hon helgar vår själ,	 Då vi måste långt från henne gå;	 För den Engel, hon ber	 Ifrån himmelen ner	 Vid vår sida att skyddande stå;	 
	 
	 Och för trohetens lön,	 Då ej blott i sin bön	 Hon oss sluter, men ljuft i sin famn;	 Då hon bär vid vår härd	 Såsom vi för en verld	 Vårt gemensamma lyckliga namn.	 
	 
	 O, hur ler hennes bild,	 O, hur rodnar den mild	 Öfver framtidens ljusnande rand!	 Så med hjertat i brand	 Som med glaset i hand	 Skål för qvinnan i Suomis land!	 
	 
	 
	 
	 
	 
	 
	 
	 
	 
	 
			 Har du mod?	 
	 
	 Har du mod att gå ut i lifvets strid	 Och dig hålla der som en man?	 Har du mod att sätta dig framom din tid	 Och dess villor, om du det kan?	 Har du mod att offra ditt hjerteblod,	 Din timliga lycka och fröjd	 För sanning och rätt? – då, yngling god,	 Träd in i vår krets förnöjd.	 
	 
	 Har du mod att tro på din skönaste dröm	 Trots det verkligas hånande röst?	 Har du mod att som droppen i djupaste ström	 Söka väg genom klippans bröst?	 Då låtom oss svärja ett fostbrödralag!	 Och offra det ande och blod,	 Och kraft som kamp få vi nog en dag,	 Om vi äga det sanna mod.	 
	 1857.	 
	 
	 
	 
	 
	 
	 
	 
	 
	 
	 
	 
			 Rosen i skogen.	 
	 
	 Vilda rosen skön i skogen står,	 Kalken strålar af en silfvertår,	 Och kring den liksom en purpurflod	 Strömmar rosens unga, friska blod.	 
	 
	 Mellan granar står dess skönhet gömd,	 Mindre skådad klart än ljufligt drömd.	 Med en varsam kyss den glada vind	 Andas kärlek öfver blommans kind.	 
	 
	 Stum af tjusning stilla skogen står,	 Trasten öm i nattens skymning slår,	 Morgonrodnans första stråle varm	 Perlbesmyckar rosens oskuldsbarm.	 
	 
	 Vandrarns själ hon stämmer mildt till bön,	 Der i rosig glans på tufvan grön	 Ljuft om himlens skönhet, jordens vår	 Talande sitt stumma språk hon står.	 
	 
	 
	 
	 Visst en engel i en sky af doft	 Flög hon ner en stund i jordens stoft.	 Nästa morgon synns hon icke mer, –	 Ack, mot döden blott så huldt hon ler!	 
	 
	 Så all skönhet blommar på vår jord	 Hastigt svunnen nästan förr än spord!	 Göm då själ dess bild, förrn den förgått, –	 Här den evig är i sången blott.	 
	 1860.	 
	 
	 
	 
	 
	 
	 
	 
	 
	 
	 
	 
			 I en artists album.	 
	 
	 Mycket finna, än mer spana,	 Uti allt det högsta ana,	 Älska mycket, mer förglömma,	 Gå i lifvet ut och – drömma,	 Gudar tjena, guld försaka,	 Ge och fordra ej tillbaka,	 Hjertat offra, hjertan vinna,	 Kyla möta och dock brinna,	 Äran älska, ej begära,	 Skapa, bilda, pröfva, lära	 För ett mål, som aldrig hinnes,	 För en efterverld, som vinnes,	 Sen dig verlden mer ej når:	 Det är konstnärns lott på jorden. –	 Endast så odödlig vorden	 In till gudarna han går.	 
	 1859.	 
	 
	 
	 
	 
	 
	 
	 
	 
	 
	 
			 Fågeln.	 
	 
	 Der sitter en liten fågel	 På hafvets vilda strand.	 Långt borta uppgår solen	 I gyllene morgonland.	 
	 
	 Der vinkar emellan rosor	 En port af rubiner och gull.	 Det växer i fågelns hjerta	 En lust så längtansfull.	 
	 
	 Han flyger mot morgonrodnan,	 Skön vinkar dess purpurkust;	 Han flaxar med svaga vingar,	 Han sjunger med mäktig lust.	 
	 
	 Allt längre, allt längre han ilar,	 Han skådar bakom sig ej mer,	 Tills, hvart han vänder blicken,	 Blott öde vatten han ser.	 
	 
	 Han flyger, tills vingen brister,	 Han sjunker i böljande haf, –	 Och aftonen ler i rosor	 Och stjernan i guld på hans graf.	 
	 1860.	 
	 
	 
	 
	 
	 
	 
	 
	 
	 
	 
	 
			 Mötet.	 
	 
	 Hit med bägarn! Låt oss dricka	 Än ett glas och ännu ett.	 Ler du, syndens mörka flicka?	 Kom och i min famn dig sätt.	 Ha, hur rosig kinden flammar	 Och hur yppig barmen slår! –	 Vet du, hvarfrån elden stammar,	 Som uti oss båda rår?	 
	 
	 Luta locken mot min panna,	 Sök att få mitt hjerta gladt.	 – Kan min oro du ej stanna,	 Gif dock nöje, vilda natt! –	 Stunden flyger, rosenkransen	 Vissnar, flicka i ditt hår.	 Hör musiken! kom i dansen!	 Klangfull midnattstimman slår.	 
	 
	 
	 
	 Ha! hur ljuft att med dig sväfva,	 Fram i glad och nyckfull lek,	 Hur de väna kullar bäfva	 Vid hvar tryckning vild och vek!	 Stunden, rummet, minnet ilar	 Bort i toner, ljus och doft,	 Och en verld af vällust hvilar	 I en handfull lifvadt stoft.	 
	 
	 Se gemaket, hur det vinkar	 Hemligt, tjusande och stumt!	 Matt en ensam lampa blinkar,	 Allt är redo, tyst och skumt.	 Sätt dig här! Divanen sväller,	 Hur du darrar vek och varm,	 Och ditt sköna hufvud fäller	 Drömmande mot smyckad karm!	 
	 
	 Ögats glober hvälfva klara	 Simmande i eld och natt,	 Hvita armar sno sin snara,	 Sucken lockar öm och matt.	 O, nu är mig ljuft att drömma	 Med min tinning i ditt knä, –	 Saligt vill jag allt förglömma,	 Ditt och mitt och allas ve.	 
	 
	 
	 
	 Säg min ros, du dunkelröda!	 Säg hvar stod ditt barndomshem?	 Hör din moder till de döda?	 Dina syskon – minns du dem?	 Har du någonting på jorden	 Som du älskar, lefver för.	 Ha! du spritter till vid orden	 Och din hand till bröstet för.	 
	 
	 Och ett svar du vill mig bringa,	 Rycker fram en medaljong ...	 Denna ked och denna slinga!	 Jag har sett dem förr engång.	 Ve! det anlet som der strålar,	 Var ju din förförare?	 Ve! den bilden, som den målar,	 Fordom var min egen, ve!	 
	 
	 O, så är då du densamma,	 Som min första tjusning var!	 Bort! du bleka offerflamma!	 Bort! jag aldrig kännt dig har.	 Ut inunder molnens hvimmel	 Evigt störtar jag från dig.	 Ve! hvar stjerna på Guds himmel	 Ropar och förbannar mig.	 
	 1860.	 
	 
	 
	 
	 
	 
	 
	 
	 
	 
	 
	 
			 Reminiscens från Piruvuori.	 
	 
	 I tusen stycken ligger fjellet splittradt,	 Och tusen år ha stenarna förvittrat,	 Men än de lika hemskt och hotfullt stupa	 Uppå hvarann i dalen ned, den djupa,	 Der block på block i vild oordning ligga	 Och om en oträngd plats förgäfves tigga.	 
	 
	 Der stå de liksom grafvar och ruiner,	 I halft förvissnad tall en vindkår hviner,	 I remnorna roffåglar byggt sig nästen;	 Här smyger vargen, kända vintergästen,	 I bondens stall, han tar der hvad han kräfver,	 Här blodig matta sen på drifvan väfver.	 
	 
	 Och sommarsolens glans, som vänligt skiner,	 Kallt återkasta klippornas ruiner;	 Förgäfves vinden mull i remnan sopar,	 Ur hvilken våren blommor små framropar.	 
	 I Karkku vid Kulovesi.	 
	 
	 
	 
	 I mörka djupet, som derunder grinar,	 Allt ramlar ned och sjelfva mossan tvinar;	 Så skall det evigt stånda sönderstyckadt,	 Blott af sin egen hemska skönhet smyckadt.	 
	 
	 Ruiner, menskohand ej vid er rörde,	 När er man skapade och er förstörde, –	 Men här har mörkrets engel stått på fjellet	 Engång och sett hur soln gick upp kring stället	 Och tänkt: hur många hjertan i den natten,	 Som brusto törstande och ej fått vatten,	 Hur många, som i dunkelt qval sig vredo,	 Då inga stjernor ljus i mörkret spredo,	 Hur mången engel, som sin vinge miste,	 Fast Gud och hon och – Satan blott det visste,	 Hur mången tärna ljuft om vännen drömde,	 Som henne då i vilda lag fördömde.	 Och gällt ett hånskratt öfver menskligheten,	 Det godas afbild, frädt för evigheten,	 Gaf Satan till, och eko sjöng i fjellet,	 Så det i tusen stycken flög på stället, –	 Likt hjertan, som för onda makter klinga	 Och sen med alla strängar sönderspringa.	 
	 1859.	 
	 
	 
	 
			 
	 
	 
	 
	 
	 
	 
	 Augustiaftonen.	 
	 
	 I azur och silfver månen går	 Och glimmar i vikens vatten, –	 Så tyst och tankfull skogen står	 Och drömmer och susar i natten.	 
	 
	 En julle lätt öfver vågen far	 Mot fiskarkojan på näset,	 Ur jullen klingar en röst så klar,	 Och elfvorna lyssna i gräset:	 
	 
	 ”Blif när oss Herre Jesu Christ!	 Din nåd intill oss ile,	 Ty aftonen är nu kommen visst,	 Men ljuft i din hägn vi hvile!”	 
	 
	 Och månen log på sin silfverthron,	 Ett ljus upptändes i tjellet, –	 Och länge bortdog psalmens ton	 I fjerran blånande fjellet.	 
	 1859.	 
	 
	 
	 
			 
	 
	 
	 
	 
	 
	 
	 Söndagsmorgonen i staden.	 
	 
	 Gården är sopad, och mellan hvar sten	 Gräset det glittrar i morgonens sken,	 Blommorna nicka för fläcktamas kyss. –	 Hörde du lärkan från landsbygden? – lyss!	 
	 
	 Trädgården står uti grönska och blom,	 Dufskaran trippar så vänlig och from	 Efter en flicka, som barnslig och glad	 Hoppar och kastar små kornen i rad.	 
	 
	 Hej, på en käpphäst en riddare stolt	 Sitter en pilt i sin nyss-strukna kolt.	 Hoppsan min brunte! nu skynda med hast,	 Att dig ej abctuppen får fast.	 
	 
	 Tvenne små flickor med blommor och band	 Sitta på trappan och skratta ibland,	 När lilla Brunte för istadig är,	 Sparkar upp jorden än här och än der.	 
	 
	 
	 
	 Pappa och mamma i fönstret de stå,	 Tysta de se på de lekande små, –	 Handen till ögonen skymmande går	 Kanske för solstrålen eller en tår.	 
	 
	 Klockljuden kalla från templet och klar	 Klingar en psalmton och moder och far	 Ropa de små, och den larmande hop	 Kommer så tyst vid föräldrarnas rop.	 
	 
	 Klädda till högtid i kyrkan de gå.	 Allt blef så stilla i hemmet derpå,	 Som om en engel med vinge och palm	 Ilat ditin med den klingande psalm.	 
	 1855.	 
	 
	 
	 
			 
	 
	 
	 
	 
	 
	 
	 Tyrannens natt.	 
	 
	 Så tung står natten i sorgflor klädd,	 Tyrannen vakar på purpurbädd,	 Hans enda son uppå svartklädd bår	 Från slottet förde man bort i går.	 
	 
	 Med öppet öga, med dystert sinn	 I mörka natten han skådar in,	 Der ljusnar, rör sig en fjerran punkt,	 Den kommer närmre, – han andas tungt.	 
	 
	 Han ser sin son uti snöhvit skrud	 På vingars guld, som han fått af Gud.	 Han sväfvar sakta till bordet, der	 Den gyllne konungakronan är.	 
	 
	 Han börjar plocka demanterna,	 Så sorgligt skiner hans gloria.	 ”Jag får ej ro i min trånga graf,	 Förrän jag alla har plockat af. ”	 
	 
	 
	 ”Min far dem köpt genom mord och död	 För undersåtares blod så röd;	 De döde fordra af mig dem nu.	 För min skull hafva de offrats ju.”	 
	 
	 Till purpurmanteln han sedan går,	 Den droppar blod som af djupa sår.	 Bekymrad torkar han den ibland,	 Alltmer den blöder för snöhvit hand.	 
	 
	 ”Jag kan ej lefva, jag kan ej dö,	 Förrn denna mantel är hvit som snö.	 Med mina tårar jag tvager den,	 Med vingen torkar den om igen.”	 
	 
	 Och bleka spöken kring gossen stå,	 Med vilda blickar till honom trå,	 Han gråter sakta, han blir så matt, –	 De gripa honom med hånfullt skratt.	 
	 
	 Blek springer kungen ur bädd så snar,	 Allt är försvunnet, det ljusnat har, –	 Än bordet oskadd hans krona bär	 Och lika blodröd hans mantel är.	 
	 1859.	 
	 
	 
	 
			 
	 
	 
	 
	 
	 
	 
	 Höststormen.	 
	 
	 Naturen är i uppror. Svartklädd höst	 Sig hugger girigt fast vid jordens bröst	 Och dödskallt flämtande så vildt och kort	 Dess sommarlif och skönhet suger bort	 Lik en vampyr och sveper lömsk och bråd	 I drifvans likduk offret för sitt dåd.	 
	 
	 Högt ryter hafvet, ty den himmel blid,	 Som darrande i guld i qvällens frid	 Med sol och ljus har hvilat i dess famn	 Vill hösten rycka bort; sin huldas namn	 Det ropar högt, hvar bölja fåfängt ber	 Och störtar hvit i egen afgrund ner.	 
	 
	 Se, eken kämpande på fjellet står,	 Sin ärekronas dunkelgröna vår	 Förgäfves skakar den och full af harm	 Mot höstens stormbud lyftar mergfull arm.	 Det hvisslar hånfullt åt den starkes hot	 Och strör dess ära vissnad för dess fot.	 
	 
	 
	 Och blomman, som de starkes öde ser,	 Står mild och lugn och ej om skoning ber,	 Blott gömmer tårdränkt kalk i mossans hägn;	 Men stormen ser det och med iskallt regn	 Den späda piskar fram derur, i stoft	 Förtrampar oskuld, skönhet, bön och doft.	 
	 
	 Snart furan blott står grön, en minnesvård,	 Och hafvet stannar med en dödsaccord.	 Sitt värf har stormen fyllt och hvilar nu,	 De mörka skyar dela sig itu –	 Och oförgänglig stjernehimmel ser	 I jordens stumma ödemarker ner.	 
	 1859.	 
	 
	 
	 
			 
	 
	 
	 
	 
	 
	 
	 Guds trädgård.	 
	 
	 Jag minns en flicka glad som våren,	 Som våren i vår barndomstid,	 Då löjet ler i sjelfva tåren	 Och själen är en bäck så strid,	 Men frisk och klar och oerfaren,	 En öppen, skämtfull breflapp till	 Den hela verld, – vi få sen svaren	 Med svarta kanter, svart sigill.	 
	 
	 Hon var så skön, den lilla flamman!	 Vi lekte ”far och mor” vi små,	 – Det var en fröjd, det var en gamman! –	 Men blott så ingen hörde på.	 Vi nära intill kyrkan bodde	 Och sprungo i dess vigda mull,	 I pastorns trädgård, som vi trodde,	 Af kors och vackra blommor full.	 
	 
	 
	 Dock undrade vi många gånger	 På dem, som kommo dit, att de	 Just sågo ut som mormors sånger	 Så sorgsne och andäktige.	 En gaf en krans, en gaf en blomma,	 En gaf en tår åt trädgården, –	 Vi stodo der med händer tomma	 Och hade endast leenden.	 
	 
	 Ibland dock liksom tala hördes	 Det der i granens gröna topp.	 Sirenens hvita blommor rördes	 Och nickade än ned, än opp.	 Men länge kunde vi ej drömma,	 Vi lekte glada om på nytt	 Bland korsen natthugg, kurra gömma	 Och skreko: ”fick du fatt?” – ”jo pytt!”	 
	 
	 Engång en gubbe silfverhårig	 Jag frågte: hvems är trädgården?	 Han log med blick så skön och tårig	 Och svarte: ”det är Guds, min vän! ”	 Guds trädgård, jublade vi åter,	 Ej underligt att skönt här är.	 Hvad Gud är god, som dock oss låter	 Bland sina blommor leka här.	 
	 
	 
	 Men när vi lärt oss stafva sedan	 ”Här hvilar” uppå hvarje grift,	 Då ljusnade det litet redan.	 Inunder denna gyllne skrift	 Guds englar visst bland blomstren sofva	 Uti Hans trädgård hvarje natt	 Och lemna qvar en vacker gåfva	 Af tusen perlors silfverskatt.	 
	 
	 Dock tyckte vi det lustigt bara	 En engel klockartitel ha	 Och riddare en annan vara,	 Det passade ej riktigt bra!	 En qväll jag gömde mig, att höra	 På engeln, när till sängs han gick, –	 Men hotfullt granen sågs sig röra,	 Jag sprang, och intet se jag fick.	 
	 
	 Men hastigt mina lekars syster,	 Min lilla brud, min bästa skatt	 Blef sjuk – och förr så glad och yster	 Der log hon nu mot mig så matt.	 Jag handen höll den magra, lilla	 I min och grät: gå ej från mig!	 ”Jag blir en engel, log hon stilla,	 I trädgården jag möter dig.”	 
	 
	 
	 
	 De flytt för längesen de åren,	 Med dem min barndomshimmel blå;	 Nu bor i sjelfva löjet tåren,	 Dock tror jag ännu såsom då.	 Och blir den strid, vår kraft förnöter,	 Mig stundom här för tung och hård, –	 Då går jag glad på nytt och möter	 Min Engel i Guds blomstergård.	 
	 1859.	 
	 
	 
	 
			 
	 
	 
	 
	 
	 
	 
	 Den vakande modren.	 
	 
	 Derute stormen mot rutan slår	 De svarta vingar och natten rår,	 Men slumra stilla, min rosenkind,	 Du vackra morgon, du unga vind!	 Mitt barn jag vaggar med sånger in,	 Det hör ej stormen, blott rösten min.	 
	 
	 En skugga hemsk sig derute rör	 Och täljer synder som ingen hör,	 Men slumra stilla min engel mild,	 Du kärlekstanke, du oskuldsbild!	 Du lutar dig på min arm så godt,	 Du ser ej skuggan, mitt löje blott.	 
	 
	 Den vida verlden derute står	 Och ropar på dig om några år,	 Men än du slumrar i fridsäll hamn,	 Din lugna verld är en moders famn.	 O, minns i villande verldens gång	 Som nu du hör den, din moders sång!	 
	 1860.	 
	 
	 
			 
	 
	 
	 
	 
	 
	 
	 Den vansinniga spinnerskan.	 
	 
	 Hon sitter vid rocken så knotig och grå	 Och väter och spinner den surrande trå,	 Hemskt hvirflar hon hjulet i taktmessig gång	 Och småler och sjunger en underlig sång:	 
	 
	 Ej är jag en gumma, fast er synes så,	 Med aftärda händer och lockar så grå,	 Jag är ju en jungfru så dejlig och fin	 Och tvinnar med rosiga fingrar mitt lin.	 
	 
	 En sjöman så rask är min fästeman huld	 Och trogen jag vill honom vara som guld.	 Vid afskedet sa’ han: var lugn nu, min vän!	 Snart gifta vi oss, när jag kommer igen.	 
	 
	 Jag stod uppå stranden tills solen gått ner,	 Sen tycktes väl tiden gå framåt än mer,	 Han tycktes ock komma från resan igen,	 Men såg icke på mig, han glömde sin vän.	 
	 
	 
	 
	 Och så stod hans bröllop i sus och i dus,	 Härute var natt, men derinne var ljus,	 Jag stod bakom fönstret och grät mången tår, –	 Derinne gick bruden med myrtenprydt hår.	 
	 
	 Hans ärliga ögon hur sveko de så?	 Ej falskhet kan bo uti himmelens blå.	 En drömbild det är och jag drömmer ...ja, ja!	 Men ve, ingen ände den drömmen vill ta!	 
	 
	 Snart hafver jag spunnit väl ut denna trå;	 Ur drömmen den hemska uppvaknar jag då.	 Så irra, du hjul, uti lusteligt mod,	 Och sjung, du mitt hjerta, om vännen så god!	 
	 1858.	 
	 
	 
	 
			 
	 
	 
	 
	 
	 
	 
	 Skridskoåkaren.	 
	 
	 Öfver solbeglänsta fjärdar,	 Mellan tvenne blåa verldar,	 En i spegeln, en deroppe,	 Raskt jag ilar som en vind.	 Stålet mot min fot jag spänner,	 Lustigt öfver isen ränner,	 Frosten i en silfverdroppe	 Smälter på min varma kind.	 
	 
	 Vill du veta, hvart det bärer?	 Se det namn, som stolt jag skärer	 Uti blanka fjärdens yta,	 Uti stelnad silfvervåg.	 Nästa vår, när böljan lossas,	 Här det ljufva namnet krossas,	 Går dock aldrig ur mitt hjerta,	 Aldrig ur min glada håg.	 
	 
	 
	 
	 Vinden silfverblommor plockar	 Uti rimbeströdda lockar,	 Svala kyssar kinden gifver,	 Men den glöder blott dess mer;	 Ty, när hjertat trofast brinner,	 Ingen vinter på mig vinner,	 Och min segers runor skärer	 Jag i isen stolt och ler.	 
	 
	 Din är segern, sköna flicka!	 När de klara himlar blicka	 I min själ, hvad ljufva vårar	 Väcka de ej saligt der.	 När din stämma mot mig klingar,	 Orden fly på englavingar,	 Och den Amors pil, som sårar,	 Full af himmelsk balsam är.	 
	 
	 Vänta mig då, sköna flicka,	 Efter mig åt fjärden blicka,	 Varmare, när in jag träder,	 Mig du trycker då i famn.	 Kommer qvällen sen den tysta,	 Ömt bli dina läppar kyssta, –	 Aftonstjernan, huldt oss viger	 Utan ord och utan namn!	 
	 1856.	 
	 
	 
	 
			 
	 
	 
	 
	 
	 
	 
	 Necken.	 
	 
	 Glädjens, böljor! skimren klara	 Öfver fina, mjuka sanden!	 Dofta, vackra blomsterskara,	 Dofta sällt vid insjöstranden.	 
	 
	 Trenne systrar, yra, sköna,	 Komma hit i dag att skalkas,	 Sola sig på mattor gröna	 Och i blåa böljor svalkas.	 
	 
	 Hör, ett skratt i skogen klingar!	 Ripan deras ankomst bådar.	 Sorgfri ungdom äger vingar,	 Ren vid udden man dem skådar.	 
	 
	 Snart de hafva stranden hunnit,	 Banden lossas under hatten, –	 Liten fot, som frihet funnit,	 Plaskar i det friska vatten.	 
	 
	 
	 
	 Äldsta systern Anna sänker	 Tankfullt på en al vid stranden	 Kransen, som hon gifva tänker	 Åt den vän, hon lofvat handen.	 
	 
	 O, hur sällsamt ljuf är vinden!	 Menar Linda, öppnar barmen,	 Och den varma purpurkinden	 Stöder lätt med hvita armen.	 
	 
	 Skälmskt en törnros Thilda kastar	 Ned i Lindas liljenejder.	 Denna yr till systern hastar, –	 Och nu börjas vilda fejder.	 
	 
	 Ty den ena vill den andra	 Ned i svala böljor rycka, –	 Böljorna så lugna vandra,	 Brudgumssäkra om sin lycka.	 
	 
	 Obemärkt då Anna sänker	 Sig i vågen skön att skåda, –	 Och en skur af perlor stänker	 Öfver sina systrar båda.	 
	 
	 
	 
	 Huh! de ropa, fy då Anna!	 Och i vattnet ner de ila,	 Solen ler på deras panna,	 Liljorna bland vågor hvila. –	 
	 
	 Uppå alen hänger kransen	 Vissnande i solens hetta.	 Anna ser det, upp hon ilar	 Den på lockens guld att sätta.	 
	 
	 Blommor, valda bland de bästa,	 Friska vågen skall er smeka, –	 Systrar, jag vill Necken fresta,	 Med den gamle ungkarln leka.	 
	 
	 Vig hon simmar som en löja,	 Silfverskum mot barmen spritter,	 Hvita nacken ses hon höja,	 Kransen lätt på locken sitter.	 
	 
	 Och hon skrattar: sista gången	 Hafvets gubbe du mig smeker;	 Snart, i ljufva bojor fången,	 Med min brudgum blott jag leker.	 
	 
	 
	 
	 Doften rosor och jasminer,	 Lätt ej Necken er bortplockar.	 Skälmska, sköna amoriner	 Flyga vakt kring mina lockar.	 
	 
	 Trotsigt nu hon ned sig doppar,	 Silfver omkring locken glimmar,	 Kransen lös på vågen hoppar,	 Raskt och vigt hon efter simmar.	 
	 
	 Fåfängt ropa invid stranden	 Systrarna: o, kom tillbaka!	 Efter kransen sträfvar handen,	 Ej hon vill sin lek försaka.	 
	 
	 Kransen sjunker, ... ned hon skjuter	 Som en pil, ... likt guld det glimmar;	 Handen, hvilken blomstren sluter,	 Öfver ytan redan simmar.	 
	 
	 Kransen, handen, gyllne ringen	 Våldsamt vågen åter sväljer. –	 Hennes strid i djupet ingen	 Skådat, ingen den förtäljer.	 
	 1858.	 
	 
	 
	 
			 
	 
	 
	 
	 
	 
	 
	 Sjömansgossens afsked till sin brud.	 
	 
	 Farväl, min unga sköna brud!	 Jag måste bort från dig,	 Och när vi träffas, vet blott Gud,	 Igen på lifvets stig.	 Hör, redan afskedstimman slår,	 O, torka bort ditt ögas tår.	 
	 
	 Nej, låt den stråla än en stund	 Mot mig i ögats frans;	 Der ler på trohets azurgrund	 En evig kärleks glans.	 I höstlig natt vid stormens strid	 Blir den min andes ljus och frid.	 
	 
	 Säg, minns du än den mörka lund,	 Der frid och skugga bo,	 Der vi en stjernströdd aftonstund	 Hvarandra svuro tro,	 Och kyssen brann uppå din munn,	 Inseglet uppå vårt förbund?	 
	 
	 
	 
	 Ack, gles och gul är lunden nu,	 Och stormen hviner: höst!	 Dock hopp och minne skapa ju	 Ny vår i våra bröst.	 Vi skiljas, – men med tro och hopp	 Mot samma himmel se vi opp.	 
	 
	 En kyss ifrån din rosenmunn,	 Du hulda, gif mig den	 Och luta dig som förr en stund	 Emot mitt hjerta än!	 Sen får jag drömma blott om dig	 Derute uppå stormars stig.	 
	 
	 När, flicka, på din fönsterkarm	 En svala sätter sig	 Och sjunger flämtande och varm	 Sitt qvitter gladt för dig,	 Tro att jag då har sändt dig den,	 Tro att den kommit från din vän.	 
	 
	 Gråt ej, om i det vida haf	 En enslig bädd jag får.	 Kan du ej pryda der min graf	 Med blommor och en tår,	 Du minns ju stundom mig ändå	 Och längtar till mig i det blå.	 
	 
	 
	 
	 Men rostar ringen på din hand,	 Din kärlek och din tro,	 Då res ett kors på hafvets strand,	 Der storm och bränning bo,	 Då först som död du sörje mig,	 Död för min hembygd och för dig.	 
	 
	 Hvi blir du blek? jag vet förväl	 Det kan ej blifva så.	 Med varma strålar ser din själ	 Ur trogna ögon blå,	 Du himmelsdröm i lifvets natt,	 Du själens fröjd, du hjertats skatt.	 
	 
	 Ännu en kyss, en enda blott!	 Och sen – farväl, farväl!	 Ännu en blick, – det känns så godt,	 Så himmelskt i min själ.	 Min ros är du, en vind jag är,	 Farväl! – o, hur du är mig kär!	 
	 1856.	 
	 
	 
	 
			 
	 
	 
	 
	 
	 
	 
	 Demanten på Marssnön.	 
	 
	 På drifvans snö der glimmar	 En diamant så klar.	 Ej fanns en tår, en perla,	 Som högre skimrat har.	 
	 
	 Utaf en hemlig längtan	 Hon blänker himmelskt så;	 Hon blickar emot solen	 Der skön den ses uppgå.	 
	 
	 Vid foten af dess stråle	 Tillbedjande hon står	 Och kysser den i kärlek	 Och smälter i en tår.	 
	 
	 O, sköna lott att älska	 Det högsta lifvet ter,	 Att stråla i dess solblick	 Och dö, när skönst den ler!	 
	 1860.	 
	 
	 
	 
			 
	 
	 
	 
	 
	 
	 
	 Vårdroppen.	 
	 
	 I morgonstundens vår	 Vid lärkors glam	 På molnets kant en tår	 I solljus samm.	 
	 
	 På jord som i det blå	 Klang fröjdens ljud.	 Gif mig ett lif också!	 Hon bad till Gud.	 
	 
	 Och liten englahand,	 Som molnet höll,	 Tog sakta på dess rand,	 Och droppen föll. –	 
	 
	 Och speglade en stund	 Guds verld så skön,	 Guldmolnig, himmelsrund	 Och jorden grön.	 
	 
	 Föll så i hafvets famn	 Och gömdes der. –	 Hvem frågade ditt namn,	 Hvem såg dig här?	 
	 1860.	 
	 
	 
	 
			 
	 
	 
	 
	 
	 
	 
	 I den älskades nejd.	 
	 Lärkan:	 
	 
	 Högt i morgonskyn jag svingar,	 Högt i purpurlågor,	 Jublar säll på lätta vingar,	 Förd af luftens vågor.	 Öppet Helmis fönster står,	 Hon mig hör, till fönstret går.	 Se, hon tjust en slängkyss kastar,	 Solen ler i blickens glans.	 Som en pil jag nederkastar	 Längst på blomrabattens krans.	 
	 Blommorna:	 
	 Doftande på ängens tufva	 Leende vi lyssna.	 O, hvar dröjer hon den ljufva?	 Tystna, fågel, tystna!	 Klinga ren ej Helmis steg,	 Perlomglimmade på väg?	 
	 Kanske skall i dag hon kransa	 Barmens bölja med min vår,	 Kanske skall i qväll hon dansa	 Med min krona i sitt hår.	 
	 Björken:	 
	 Susen sakta, gröna hängen,	 Guld och perlbestänkta,	 Stilla skuggen blomstersängen	 Längtansfullt försänkta!	 Här uti min skugga nyss	 Satt hon blyg som vårens kyss,	 Svärmande som fågelsången,	 Skön som morgonskyn i brand.	 Ack, hur mången tår, hur mången	 Gjöt jag ner på snöhvit hand.	 
	 Vågorna:	 
	 Glittrande vi nacken böja,	 Randa fina sanden.	 Skymtar ren ej Helmis slöja,	 Fladdrande mot stranden.	 Ljuft är himlen famna få,	 O, hur ljufvare ändå	 Tätt sig till den hulda gjuta,	 Brusa, sucka, stilla dö.	 Kom, o kom vår kyss att njuta,	 Rena, hvita, vackra mö!	 
	 
	 
	 
	 Älskaren :	 
	 Vågor, o brusen!	 Dofta du blomma!	 Björkar, o susen!	 Ville hon komma!	 Blomma, i drömmar	 Kysser jag dig!	 Glittrande strömmar,	 Hvisken om mig!	 
	 
	 Fåglar, som svingen	 Jublande opp,	 Längtande klingen	 Glädje och hopp!	 Finge jag vara,	 Sjunga som I,	 Älskande fara	 Vingad och fri!	 
	 
	 Neder jag sköt då	 Helmi på arm,	 Kanske hon slöt då	 Mig till sin barm;	 Bäst hon mig kysste,	 Bytte jag hamn,	 Slöt henne tyst i	 Ynglingafamn.	 
	 
	 
	 
	 Hjerta, var stilla	 Glöd så ej du!	 Är det en villa?	 Kommer hon nu?	 Blommorna lyssna,	 Vinden bortdog,	 Vågorna tystna, –	 Göm mig, o skog!	 
	 1860.	 
	 
	 
	 
			 
	 
	 
	 
	 
	 
	 
	 Hymn till kärleken.	 
	 (Förut tryckt i Lännetär.)	 
	 Kärlek, flamma från det höga,	 Tänd i menskohjertat opp,	 Strålande ur solens öga,	 Glödande ur rosens knopp!	 Gud i skapelsesekunden	 Jorden gaf din kyss så varm, –	 Evigt, evigt sen den stunden	 Glöder den i jordens barm.	 
	 
	 Minsta blomma skönt dig röjer,	 Ljuft du andas i dess doft,	 Lunderna de gröna höjer	 Du ur jordens mörka stoft,	 Du i fågelsången klingar,	 Du omstrålar himmelen,	 Tigerns grymhet du betvingar	 Och till ömhet lockar den.	 
	 
	 
	 
	 Flickans öga du bestänker	 Med en himmelsk tjusningsglans,	 Du i ynglingsblicken blänker,	 Der han står med ärans krans.	 Blott med dig hon drömma vågar,	 Blott med dig hans morgon gryr,	 Och ditt rosenaltar lågar	 Och din fest i kyssar flyr.	 
	 
	 Skön du hvälfde qvinnobarmen	 Till din andes helgedom,	 Mjuk du bäddar modersarmen,	 Ler ur barnets blickar from.	 Mannen gör du stark att strida	 Hur än ödet vänder sig;	 Allt med dig vi kunna lida,	 Säll är ingen utan dig.	 
	 
	 Folken öfver öde hafven	 För du i hvarandras famn,	 Ljust blir lifvet, ljus blir grafven	 Vid ditt segerrika namn.	 Lugnt vi följa dig i fjäten	 In i dödens dunkla land,	 Frukta ej för evigheten,	 Ty du väntar på dess strand.	 
	 
	 
	 
	 Gud i skapelsesekunden	 Jorden gaf din kyss så varm,	 Evigt glöder sen den stunden	 Du i alla slägtens barm.	 När vi för Hans öga hamna,	 Flammar i vår själ den än,	 Saligt skall Han oss omfamna,	 Evigt ta sin kyss igen.	 
	 1860.	 
	 
	 
	 
			 
	 
	 
	 
	 
	 
	 
	 I lifvets kamp.	 
	 
	 Du måste framåt, du får icke falla,	 Hur stormmolnen svalla	 Och åskorna knalla.	 Framåt med blicken mot fjerran mål,	 Med själ af eld och med arm af stål!	 Med hopp och tro,	 Utan rast och ro	 Framåt, framåt	 På din eviga stråt,	 Oroliga, eviga ande!	 
	 
	 Du får icke dröja der rosorna glöda,	 Der drufvorna blöda.	 De döda, de döda!	 Hur fröjden dig manar i tjusningens famn,	 Hur drömmarna vinka till njutningens hamn,	 Med hopp och tro,	 Utan rast och ro	 Framåt, framåt	 På din eviga stråt,	 Oroliga, eviga ande!	 
	 
	 
	 
	 Du måste framåt genom öknarnas salar,	 Som blommornas dalar.	 Dig intet hugsvalar.	 När utom är strid, då är inom dig frid,	 När utom är frid, då är inom dig strid.	 Med hopp och tro,	 Utan rast och ro	 Framåt, framåt	 På din eviga stråt,	 Oroliga, eviga ande!	 
	 
	 Se äran, – på stridernas blodiga lansar	 Framför dig hon dansar,	 Och räcker dig kransar;	 Nu eviga segrar besjunga ditt namn, –	 O stanna ej, lyssna ej! falskt är ett namn.	 Med hopp och tro,	 Utan rast och ro	 Framåt, framåt	 På din eviga stråt,	 Oroliga, eviga ande!	 
	 
	 Må sångarn vid sorlande vågorna drömma,	 Den vise förglömma,	 Hur hastigt de strömma, –	 Men sjelf är jag vågen, som mäter mig, men	 Blott med oceanen och himlen om dem.	 
	 
	 
	 
	 Med hopp och tro,	 Utan rast och ro	 Framåt, framåt	 På din eviga stråt,	 Oroliga, eviga ande!	 
	 
	 Hvad är du, hvad vill du, hvart stöder du stegen,	 Hvar finnes belägen	 Väl gränsen af vägen?	 Du vet ej, blott hör den Osynliges röst	 Från fjerran som när, från ditt eget bröst.	 Med hopp och tro,	 Utan rast och ro	 Framåt, framåt	 På din eviga stråt,	 Oroliga, eviga ande!	 
	 1860.	 
	 
	 
	 
			 
	 
	 
	 
	 
	 
	 
	 Det förtorkade trädet.	 
	 
	 Qvittra, du min lilla fågel,	 Qvittra i den torra linden!	 Tro dock ej din sång uppväcker	 Den till grönska och till glädje.	 Vet du, hvarför linden torkat,	 Vet du, hvarför kronan vissnat,	 Och den fasta stammen murknat?	 Uti stammen skuro tvenne	 Unga hjertan in sin kärlek.	 Dessa hjertan skilj des sedan	 Brustna här i lifvets stormar.	 Ynglingen bedrog sin flicka,	 Flickans brudsäng blef då grafven.	 Under träden är hon myllad,	 Sköna blommor gro kring linden.	 Flickans hjerta har för roten	 Talat om sin dystra smärta;	 Roten det för stammen talat,	 Stammen det för grönklädd krona.	 
	 
	 
	 Derför sörjer grönklädd krona,	 Derför murknar tjocka stammen,	 Derför vissnar starka roten.	 Qvittra fågel, fåfängt qvittra!	 Linden aldrig mer skall grönska,	 Ty en gäckad kärleks tårar	 Bränna på dess merg och rötter.	 
	 1856.	 
	 
	 
	 
			 
	 
	 
	 
	 
	 
	 
	 Till Ellen.	 
	 
	 Flicka, skönare än källans	 Klara, fria, vackra våg, –	 O, behåll som hon för evigt	 Denna friska barnahåg!	 
	 
	 Flicka, skönare än stjernans	 Milda glans i aftonen, –	 O, behåll som hon för evigt	 Dig ett rum i himmelen!	 
	 
	 Flicka, skönare än rosens	 Friska daggbestänkta vår, –	 O, behåll den doft för evigt	 Som dess väsen genomgår!	 
	 
	 Glöm dock ej ibland att tänka	 På din yra fjäril ock, –	 Ljuft du bundit har hans vinge	 Med din nattligt ljufva lock.	 
	 1856.	 
	 
	 
	 
			 
	 
	 
	 
	 
	 
	 
	 Till Minna.	 
	 
	 Skönt du log bland ängens blommor	 Qvittrade bland skogens fåglar.	 Intet öga var så vänligt	 Såsom ditt i hela verlden,	 Ty utur ett himmelskt hjerta	 Sändes dina varma blickar.	 Som en vårsols milda stråle	 Föll din blick och rosor väckte	 Ynglingshjertats första blommor.	 Hvarför skulle dem du väcka,	 Endast för att dem förbränna?	 Men det vet ej solens stråle	 Och skall aldrig det få veta.	 Gerna blommorna förbrännas,	 Hviska med en tår i ögat:	 Lif du gaf oss, – tog ock lifvet!	 
	 1855.	 
	 
	 
	 
			 
	 
	 
	 
	 
	 
	 
	 Rosor och kyssar.	 
	 
	 Vi gingo tillsamman, vi unga,	 Längs ängens blommande rand.	 Långt efter oss blefvo de gamla,	 Vi voro på tu man hand.	 
	 
	 Nog tänkte jag något säga,	 Men tyst jag en törnros bröt.	 Hon gjorde detsamma, men tyckte	 Att min var ”alltför söt”.	 
	 
	 Då bytte vi om behändigt.	 Hon log och rodnade lätt,	 Och ros efter ros vi bytte	 Och bundo hvarandras bukett.	 
	 
	 Snart bytte vi mer än rosor:	 De sötaste kyssar små, –	 Men, ack, att de gamla voro	 Bakom oss alltid ändå!	 
	 
	 
	 
			 
	 
	 
	 
	 
	 
	 
	 När och fjerran.	 
	 
	 Emellan oss var skog och sjö	 Och höga fjell med evig snö, –	 Och ändå var du mig så när,	 Som himlen för den fromme är.	 
	 
	 Ty mellan oss en engel flög	 Och jemt med helsningar han smög,	 Och drömmar om en evig tro	 Vi närde djupt i själens ro.	 
	 
	 Så gingo några år förbi,	 Och åter råkades nu vi;	 Hur mycket du förändrad var!	 Och jag också, du förebar.	 
	 
	 Och mellan oss en öken låg	 Så lång att ej dess slut jag såg,	 Och ändå var du mig så när,	 Som grafven för en dödssjuk är.	 
	 
	 
	 
			 
	 
	 
	 
	 
	 
	 
	 Stjernorna.	 
	 
	 På den östra himlastranden	 Står en stjerna silfverklar,	 Fjerran på den vestra randen	 Den sin vän och älskling har.	 
	 
	 Fast de från hvarandra tindra	 Mer än millioner mil,	 Inga rymder kunna hindra	 Gyllne blickens säkra pil.	 
	 
	 Ej de veta att de båda	 Äro mörker blott och stoft, –	 Skönt de i hvarandra skåda	 Guld och rosor, ljus och doft.	 
	 
	 
	 
			 
	 
	 
	 
	 
	 
	 
	 Varning.	 
	 
	 Lägg, yngling, handen på ditt bröst –	 Hvad klappar rastlöst der?	 Det kan bli dina dagars tröst,	 En stjerna ljus och skär,	 I stormens dån en engels röst,	 En eternell i lifvets höst, –	 Lek ej med elden der!	 
	 
	 Lägg, yngling, på ditt bröst din hand, –	 Hvad klappar fridlöst der?	 Det kan bli dig en helfvetsbrand,	 Som all din ro förtär,	 Ett sår, som blöder utan band,	 En afgrund utan ljus och rand, –	 Lek ej med elden der!	 
	 
	 
	 
			 
	 
	 
	 
	 
	 
	 
	 Afskedet.	 
	 
	 ”Godnatt, du goda flicka!	 Godnatt ännu engång,	 Jag måste gå, det skymmer	 Och vägen är så lång.”	 
	 
	 ”Godnatt, du goda gosse, –	 Men glöm dock något qvar,	 Så har du skäl att komma	 Igen om några dar.”	 
	 
	 Han gick, hon honom lyste	 Med lampan i sin hand;	 Så mörk var mörka locken,	 Så röd var kindens brand.	 
	 
	 ”Godnatt!” – ”godnatt!” de sade,	 Förstulet blicken brann, –	 Och båda något glömde	 För evigt hos hvarann.	 
	 
	 
	 
			 
	 
	 
	 
	 
	 
	 
	 Nattstycke.	 
	 
	 Nu hvilar hon ljuft och stilla	 Bak nedfälld rullgardin;	 Små ljufva englar vagga	 Den slumrande saligt in.	 
	 
	 Bland englarna har sig smugit	 En gud, och han vingar bär!	 Hvem månde af dem få hvila	 I natt hos min hjertans kär?	 
	 
	 En engel: o, får jag dig föra	 En stund till din barndomstrakt,	 Der tempelklockorna ringa	 Med sällsam tjusningsmakt?	 
	 
	 En annan: o, får jag dig gifva	 Min harpa af renaste gull	 Och lära en sång dig sjunga	 Af himmelska toner full?	 
	 
	 
	 
	 En tredje: o, skola vi flyga	 Med molnet i strålande brand	 Och skåda i månskenets silfver	 Mångtusende städer och land?	 
	 
	 Då smyger den vingade guden	 Sig tätt till hennes famn	 Och lyfter på mörka locken,	 Och leende hviskar – ett namn.	 
	 
	 Då spritter hon till, hon sträcker	 Mot honom sin hvita arm, –	 Hon rodnar med slutna ögon,	 Han hvilar på hennes barm.	 
	 
	 
	 
			 
	 
	 
	 
	 
	 
	 
	 Var det en dröm?	 
	 
	 Var det en dröm att ljuft engång	 Jag var ditt hjertas vän? –	 Jag minns det som en tystnad sång,	 Då strängen darrar än.	 
	 
	 Jag minns en törnros af dig skänkt,	 En blick så blyg och öm;	 Jag minns en afskedstår, som blänkt, –	 Var allt, var allt en dröm?	 
	 
	 En dröm lik sippans lif så kort	 Uti en vårgrön ängd,	 Hvars fägring hastigt vissnar bort	 För nya blommors mängd.	 
	 
	 Men mången natt jag hör en röst	 Vid bittra tårars ström:	 Göm djupt dess minne i ditt bröst,	 Det var din bästa dröm!	 
	 
	 
	 
			 
	 
	 
	 
	 
	 
	 
	 Till Helmi.	 
	 
	 Den tår för dig jag gjuter	 Är bitter och ljuf ändå; –	 Det bittra är mitt hjerta,	 Det ljufva din blick den blå.	 
	 
	 
	 
	 
	 
	 
	 
	 
	 
	 
			 Hjertats sång.	 
	 
	 Hjertat har ingen ro,	 Hjertat törs intet tro,	 Klappar i oro blott; –	 Hvem har dess suck förstått?	 
	 
	 Strålande öga blå,	 Hvarföre stråla så,	 Tjusande leende,	 Hvarför så himmelskt le!	 
	 
	 Evigt du tog min ro,	 Hjertat törs intet tro,	 Ett blott det säkert vet, –	 Kärlekens evighet.	 
	 
	 Drömmer, – dess dröm är strid,	 Vaknar – och får ej frid,	 Brister – och kan ej dö,	 Lågar i is och snö.	 
	 
	 
	 
	 Hoppas – och gäckas jemt,	 Tviflar – och af ett skämt	 Lugnas, – för att igen	 Klappa dess värre än.	 
	 
	 Stod jag vid grafvens rand,	 Lika dock brann dess brand;	 Droge jag hjelm och svärd,	 Stred blott för dig, min verld.	 
	 
	 Vore jag stjernors gud,	 Du blefve dock min brud;	 Vore min tiggarns lott,	 Dig dock jag tiggde blott!	 
	 
	 
	 
			 
	 
	 
	 
	 
	 
	 
	 I ensamheten.	 
	 
	 Det suckar i himmel,	 Det suckar på jord,	 Och menskorna sucka	 I sånger och ord.	 
	 
	 Och hvart än jag blickar,	 Är allting så skumt,	 Så ovisst och dunkelt,	 Så sorgset och stumt.	 
	 
	 Då ville jag fly	 Till den älskades bröst, –	 Men fjerran hon vandrar	 Och hör ej min röst.	 
	 
	 
	 
			 
	 
	 
	 
	 
	 
	 
	 Till Helmi.	 
	 
	 Toner djupa, underbara	 I mitt hjerta länge slumrat.	 För en blick ur dina ögon	 Till odödligt lif de väcktes;	 
	 
	 Några till en evig smärta,	 Andra till odödlig glädje.	 Halft i löjen, halft i tårar	 Mellan den min ande sväfvar.	 
	 
	 
	 
	 
			 
	 
	 
	 
	 
	 
	 
	 Öfver en afplockad ros.	 
	 
	 Du unga blomma i purpurblod,	 Hur blek du hvilar i handen.	 Nyss frisk och doftande fri du stod	 Uti de blommande landen.	 Men ack! hvi log du så varm och rik,	 En jungfru vän i din oskuld lik,	 Och hvarför såg du på mig så skön?	 Att bruten dö blef din lön.	 
	 
	 Och dock ännu du så vänligt ler	 Mot mig, ehur jag dig brutit,	 Ehur från grenen jag tog dig ner,	 Der ljuf din vårdag du njutit,	 Ehur jag ingenting kan dig ge,	 Än blott med tjusning uppå dig se	 Och andas stilla din vällukt in	 Och glädjas att du är min.	 
	 
	 
	 
	 O, finge jag åt en älskad brud	 Dig ge, du ljufvaste blomma;	 Men som en vind är min suckans ljud	 I rymder öde och tomma;	 Och såsom du är mitt hjerta visst	 En blomma, bruten ifrån sin qvist,	 Som ditt så flyger dess lif sin kos.	 O, vissna, vissna min ros!	 
	 
	 
	 
			 
	 
	 
	 
	 
	 
	 
	 Flickans afsked.	 
	 
	 Goda gosse, du skall resa,	 Svårt du har att lemna mig.	 O, det bästa af mitt väsen	 Tager du ändå med dig.	 
	 
	 Mina ögons ljufva glädje,	 Kindens rodnad, hjertats tro,	 Mina kyssar och min kärlek,	 Mina tankar och min ro.	 
	 
	 Så mitt väsen skall dig följa,	 Huru långt du dig beger.	 O, förskjut det ej derborta! –	 Hem det hittar sen ej mer.	 
	 
	 
	 
			 
	 
	 
	 
	 
	 
	 
	 I en konstälskares album.	 
	 
	 Det finns en konst att evigt vara ung,	 Fast locken glesnar, hjessan böjes tung.	 Hur snabb och mäktig tiden äfven svingar,	 En genius finns, som äger bättre vingar;	 Hur djup och hård sin runa tiden skär,	 En genius finns, som den i blommor klär:	 Det sköna älska. Njut det i naturen,	 Lef blommans lif, lef stjernans i azuren.	 Njut det i konstens rika underverld,	 Der sången blommar och musiken klingar,	 Der tanken ilar jemt på himmelsfärd,	 Men jordens rosor rodna på dess vingar.	 Då gjutes evig ungdom i din själ,	 Der den bland stora andar ofta dröjer,	 Tills lifvets sorger små, dess flärd och fel	 En skugga bli, som ljuset mer förhöjer.	 Den glada vishet konstens lära är,	 Och evig ungdom dig, sin vän, beskär;	 Ty det, som lefver öfver skiften, öden,	 Du njöt i lifvet, har till vän i döden.	 
	 1860.	 
	 
	 
	 
			 
	 
	 
	 
	 
	 
	 
	 Vid invigningen af G. A. Wallins	 minnesten.	 
	 (Melodi: Fraa issefjorden etc. af Hansen.)	 
	 På öknens slätter i natten	 En beduin framfar,	 Kamelen vaggar sakta	 Och himmelen tindrar klar.	 In slumra öknens vågor	 Vid vandrarns aftonpsalm.	 Vid vägen i toppen bruten	 Står vissnad ung en palm.	 
	 
	 ”Dig stormen bröt i din blomning, –	 Stor Allah är som var!”	 Så beder beduinen,	 Till tömmen han åter tar.	 En reskamrat från fordom	 Då minnes hastigt han.	 Han nämnde sig Abdul Waly; 
	 Det var en trofast man.	 
	 Wallins i öknen antagna namn.	 
	 
	 
	 
	 Han minns hur der vid hans sida	 En stjernklar natt han red,	 Den resliga gestalten	 Med stål uti hvarje led.	 ”Hvar månne nu han resa	 I öken eller stad?”	 En sörjande vindfläkt susar	 I palmens vissna blad.	 
	 
	 Han vet ej att högt i norden	 Han ligger gömd i frid,	 Att här han föll likt palmen	 I blomningens bästa tid;	 Vet ej hvad allt förloradt	 Med honom gömdes sen; –	 Vi veta det vi dess mera,	 Som reste denna sten.	 
	 
	 
	 
			 
	 
	 
	 
	 
	 
	 
	 Till den nygifta.	 
	 
	 Du sluter honom till ditt varma hjerta,	 Det varma hjertat, som han älskat så,	 Och ljuft han lofvar att i fröjd som smärta	 Med dig förenad lifvets kamp bestå.	 
	 
	 Väl strålade den friska myrtenkransen,	 Nathalia, skönt på dina lockars natt,	 Dock ännu skönare log kärleksglansen	 Ur dina ögon, ler der än så gladt.	 
	 
	 Och derför, fast i dag du bort skall fara	 Ifrån det hem, der du har fostrats opp,	 Se, sällhet bor dock i de tårar klara	 Och ur din makes strålar samma hopp.	 
	 
	 Så går du hän med fröjdomstrålad smärta,	 Invigd prestinna för den altarhärd,	 Hvars offerflamma är ditt eget hjerta,	 Hvars tjenst – din ära och din efterverld.	 
	 
	 Gå till den sällhet, som dig himlen ämnar,	 I lycka mild, i sorg bekymmerfri, –	 O, gå välsignad af det hem du lemnar	 Till det, der du välsignelsen skall bli.	 
	 1860.	 
	 
	 
	 
			 
	 
	 
	 
	 
	 
	 
	 I en ung flickas album.	 
	 
	 Du söker vänners tro och tröst;	 Sök den ej i de skrifna orden.	 Var vän med engeln i ditt eget bröst –	 Då har i lifvets vår som höst	 Du vänner nog i himlen och på jorden.	 
	 
	 
	 
			 
	 
	 
	 
	 
	 
	 
	 Invigningen af de döfstummas	 skola i Åbo. 
	 
	 
	 Hvad klang den psalm, som stilla mot det höga	 På denna dag ur rörda hjertan bröt,	 Hvad sken i tåren, som ur månget öga	 I högtidsstunden klar och himmelsk flöt?	 En glädje, högre än den stunds, som svingar	 Med dans och blommor bort på flärdens vingar,	 Ty skönt gick upp en hoppfull gryningstid	 För nyss så hopplöst bundna andars frid.	 
	 
	 De stodo der de tolf i mängdens hvimmel	 Och sågo kring sig stilla undrande,	 Men ljus var blicken, ty mot Fadrens himmel	 De redan lärt sin stumma bön att be.	 O! denna blick skall bli allt mer vältalig,	 Och denna bön allt mera lugn, lycksalig	 För fröjden att få lefva, älska här; –	 Du trötta mensklighet, gå dit och lär!	 
	 De inskrifne eleverna voro till antalet 12.	 
	 
	 
	 
	 Lär här hur denna lycka dock är ringa,	 Som här du sökt, mot den du fått, men glömt:	 Att ha en Gud, till hvilken du kan svinga	 I bön och kärlek, som dig älskar ömt;	 Att bröder ha, dem du får älskad trycka	 Till hjertat ljuft i vänskaps stilla lycka,	 Att ha ett fosterland, uti hvars värf	 Du offra kan din andes ringa skärf.	 
	 
	 Den lyckan skola dessa njuta lära,	 – Af jordens lycka all är den blott sann, –	 Och med sitt lif en evig lager skära	 Åt anden, som uppå naturen vann.	 De skola gå i Finlands skilda trakter	 I tjenst hos kärlekens och ljusets makter	 Och som de stummas tolf apostlar se	 Till bröder, hårdt vanlottade som de.	 
	 
	 Så varde ljus för dem, – som strålen ilar	 Från himlen ljudlös genom natten lång!	 Och själens strängaspel, som stumt nu hvilar	 Skall stämmas här att klinga klart engång,	 När döden tecknar: kom! och själen svingar	 Befriad upp till Gud på lösta vingar;	 Der skall dess stämda strängars första ljud	 Bli det: jag tackar dig för lifvet Gud!	 
	 1860.	 
	 
	 
	 
			 
	 
	 
	 
	 
	 
	 
	 På Sofiadagen	 
	 (till en mor af hennes barn.)	 
	 Det blir en tid, då böljan fridfullt flyter	 Bland blomstren, dem hon väckt på stranden opp,	 Då uti ljufva vemodsminnen byter	 Sig hvarje barndomsdröm och ungdomshopp,	 Då själen icke mer bland goldmoln ilar,	 Men tyst och tänkande sin vinge hvilar	 Och ser, hur fjerran invid himlens rand	 Uppstiga klara stjernor efterhand.	 
	 
	 Den tidens slag du slår, o modershjerta!	 Som unga blommor knoppas vi kring dig.	 Vår fröjd är din och din är ock vår smärta,	 Med oss du går igen din ungdomsstig.	 O, må vår fröjd då ren och ädel vara,	 Vår smärta, stilla qvälld ur källa klar!	 Det är blott så en lön vi kunna spara	 Åt den, som vid sin hulda barm oss bar.	 
	 
	 
	 
	 Med goda föresatser, varma böner	 Vi vilja fira din Sofiadag,	 De likna vårens grönska, hvilken kröner	 Det bord, vi sirat ut åt dig i dag;	 Så svag är den, är blott ett hopp i Herran,	 Men växer, blommar i Hans kraft engång, –	 Så äfven oss Hans kärlek är ej fjerran,	 Han skall ge mening åt vår enkla sång.	 
	 1856.	 
	 
	 
	 
			 
	 
	 
	 
	 
	 
	 
	 På Professorskan S***s 40:de	 födelsedag.	 
	 
	 Hvi står ditt hem i dag	 I blommor och i strålar,	 Hvi slår med högre slag	 Hvart hjerta här i dag?	 Hvad är den fröjd, som mild och klar	 I allas blick sig målar?	 O klinga sång till svar!	 
	 
	 Vi fira här den dag,	 Då första gång på jorden	 Ditt varma hjerta slog,	 Ditt milda öga log;	 Då in du vegs till lifvets strid,	 En herrlig seger vorden	 Med kärlek, hopp och frid.	 
	 
	 Så blef ett lif åt dig	 Så lugnt och lyckligt gifvet,	 Och kärlek innerlig	 Med blommor strör din stig.	 O, bind än länge minnets krans	 I njutningen af lifvet!	 Det ler i hoppets glans!	 
	 
	 
	 
			 
	 
	 
	 
	 
	 
	 
	 Den profana kritiken.	 
	 
	 En ung konstnär i Athen, den staden,	 Der snillen växte som frukt bland bladen,	 Han hade huggit af sten en bild,	 En skön gestalt både stolt och mild.	 Apollo skulle den der framställa	 Och som en urbild af skönhet gälla.	 Men full af ifver nu konstnärn lopp	 Och ställde den uppå torget opp.	 Att höra hur man hans verk bedömde,	 Han sjelf sig unnan i hopen gömde;	 Der kom en kritiker gammal och tung,	 Han tyckte bilden se ut för ung,	 Der framsprang skallig och tunn en annan,	 ”För fet är guden, för låg i pannan.”	 Der kröp en kyckling utur sitt ägg,	 För långt han tyckte Apollos skägg.	 Der kom en pösig patron, han sade	 Att guden hade för ussel vade.	 Der skrek en oppnäst mamsell med tant:	 ”Han snabel har som en elefant!”	 
	 
	 
	 
	 Der svor en skräddare, fromt tillade:	 ”Hur fräckt! om ändå han byxor hade!”	 Der var stenhuggaren ock tillreds:	 ”Den stenen passar ju ingenstäds.	 Konstnärns medbröder de värsta voro	 Från upp till ner de med bilden foro;	 ”Hur många fel uti smått som stort!” –	 Det värsta var dock att han den gjort.	 Och konstnärn, vred att på mera höra,	 Gick hem – att nya statyer göra.	 
	 
	 
	 
			 
	 
	 
	 
	 
	 
	 
	 Till Helmi.	 
	 
	 Söndan nämns bland dagar perlan,	 Helmi det bland flickor är;	 Och en sann och äkta perla	 I det radband, som jag bär.	 
	 
	 I det ”radband” utaf sköna	 Milda qvinnoanletsdrag,	 Hvaruti mitt stackars hjerta	 Insnördt är till domedag.	 
	 
	 Till den stora ”domedagen”,	 Då jag ut att fria går,	 Och af alla, först af Helmi,	 Korgen för min djerfhet får.	 
	 
	 ”Korgen”, hvari sen jag kastar	 Verser, fulla utaf sorg.	 O, förskona allmänheten,	 Helmi, för min papperskorg.	 
	 
	 
	 
	 
			 
	 
	 
	 
	 
	 
	 
	 Åsnan på examen.	 
	 
	 Sultanen han satt i sin mjuka divan:	 ”Inkalla min storvizir!	 Han skall vara fiffig af sjelfvaste fan;	 Vid det jag ren utledsen blir.	 I dag det mig lyster att pröfva min man.	 Låt se, hvad den gunsti’ herrn kan.”	 
	 
	 Viziren kom in och i golfvet sig slog:	 ”Hvad vill ni er ringa slaf?”	 Och paschan en rök utur chibuken drog	 Och dystert det svaret gaf:	 ”Det sägs ni den visaste är i stan;	 Lär min åsna läsa koran.”	 
	 
	 Viziren blef gul som en kramad citron:	 ”Omöjligt, o Herre! det är.”	 ”Nåväl, – röt sultanen i vredens ton, –	 ”Vid Gud och profeten jag svär,	 Lär ni ej min åsna att läsa i bok,	 Så hänger jag upp er på närmaste krok.”	 
	 
	 
	 
	 ”Profeten mig hjelpe! Er vilja ju är	 Min lag i evinnerlig tid.”	 Och bort går viziren och puttrar och svär.	 Och åsnan den lunkar bredvid.	 ”Det har man för visheten! hängd jag nu blir.	 O, vore jag åsna och åsnan vizir!	 
	 
	 Dock karlen var fiffig som sjelfve Le Tort;	 Ett medel i nöden han fann.	 Ett korn vid hvar punkt i koranen han sår,	 Der lågo de tätt vid hvarann;	 Och åsnan fick lära att söka sin mat	 I heliga boken, begagnad som fat.	 
	 
	 Allt tunnare kornen nu sådde han ut,	 Allt större blef åsnans aptit.	 Med tungan den vände hvar sida till slut	 Och läste med synnerlig flit;	 Och såg den ett korn på sitt heliga fat,	 Den skränade gladt som den fått pastorat.	 
	 
	 Och sedan den fastat en dag och fått skick,	 Så leds till sultanen dess fjät.	 Med hufvu’t på sned den begrundande gick,	 Så from som en hungrig asket.	 I salen på bordet der låg en koran,	 Kring den sutto alla förnämste i stan.	 
	 
	 
	 
	 Upp slog nu viziren den heliga bok	 Och examinandus steg fram,	 Och vände hvar sida så flitig och klok	 Och qvidde af hunger och skam;	 Men hur han studerar från upp och till ner,	 I boken ett endaste korn han ej ser.	 
	 
	 Förvåning till stenar församlingen slog,	 Det var ett för kosteligt djur!	 Sultanen i skägget med undran sig tog,	 ”Vizirn är en äkta filur!	 På fläcken han genast professor skall bli	 Och åsnan dervisch i mitt fästuteri!”	 
	 
	 Hans Helighet åsnan till titel nu fick	 Och hafra i krubba af gull.	 Stolt i processioner bland paschar han gick,	 Och hopen af undran var full,	 Der han som ett helgon i gloria sken,	 Men annars ett tecken på fetma hos fän.	 
	 
	 Så ställes han engång igen för koran.	 Men boken han den och den ger,	 Han ylar och sparkar för folk och sultan.	 Viziren till jorden föll nu;	 ”O, Herre, hör sjelf huru framåt han gått!	 Han läser ej mer, – nu predikar han blott”.	 
	 
	 
	 
			 
	 
	 
	 
	 
	 
	 
	 Englarna.	 
	 
	 Du min hulda, sköna engel!	 Jag som fästman sjöng hvar qväll,	 Och min engel var en liten	 Dygdeädel, täck mamsell.	 
	 
	 Snart min hulda, sköna engel	 Blef min egen muntra fru,	 Och vi glömde hela engeln	 För det enkla ”kära du!”	 
	 
	 Hur det gick och hur det hände,	 Hon en liten gosse fick.	 O, du lilla, söta engel!	 Nu det hette hvart man gick.	 
	 
	 Snart den lilla, söta engeln	 Blef en bängel, stor som jag,	 Och nu har han sjelf en engel,	 Som han tillber natt och dag.	 
	 1859.	 
	 
	 
	 
	 
			 
	 
	 
	 
	 
	 
	 
	 Den lilla hedningen.	 
	 
	 Helmi, du frågar, hvi stundom jag är	 Sorgsen, orolig m. m.	 Derför, min vän att – alltmer jag blir kär,	 Att, huru kristligt vårt samhälle är,	 Rår här en hedning, som alla oss snär,	 Och öfverallt får husera.	 
	 
	 Jemt uppå resa kring jordringen vår	 Ordning och lugn han ombringar,	 Far in i hjertan och dörren tillslår;	 Amor som ”namn” uti respasset står,	 Verldarnas början hans ”födelseår”,	 ”Tecknet”: guldlockar och vingar.	 
	 
	 Jägare är han till sin profession,	 Jemt han på tjufskytte ilar.	 Ingen dock fångar hans lilla person;	 Konung och statsman, polis och spion	 Herrskar han öfver, har dock ingen thron,	 Endast ett koger med pilar.	 
	 
	 
	 
	 Hvarthän han kommer, blir oro och strid,	 Allt om hvartannat han kastar,	 Slägten, familjer och tycken och tid.	 Fäderna mörkna förgäfves dervid,	 Ungdomen bleknar och mister sin frid,	 Pilten han ler och borthastar.	 
	 
	 Ner han mig kunde från himlen förmå,	 Ner till två jordiska himlar,	 Helmi, de der uti ögonen blå;	 Och hur mot honom predika jag må,	 Sitter han der nu och tjusar mig så	 Att i min hjerna det hvimlar.	 
	 
	 Adertonhundra och sextio år	 Verlden har ren varit kristen,	 Öfver oss alla den skalken dock rår.	 Liten han är, men en stor matador;	 Och huru spelet i verlden här går,	 Han gör trumfviv eller – sisten!	 
	 
	 
	 
			 
	 
	 
	 
	 
	 
	 
	 Studentsång.	 
	 
	 Nu , bröder, må vi sjunga	 En rask och samfälld chör!	 På oss studenter unga	 Så gerna Finland hör.	 Så må då sången skalla	 Allt upp till polens rand,	 Tills finska hjertan alla	 Stå lyssnande i brand!	 
	 
	 Vi äro trogna bröder	 Af samma fosterbygd,	 Och hvarje hjerta glöder	 För fädrens tro och dygd.	 Vi täfla med hvarannan	 Och strida som sig bör,	 Men klarhet bor på pannan	 Och vänskap innanför.	 
	 
	 
	 
	 Vi äro bra rekryter	 I ljusets kämpahär,	 Jag ej mot något byter	 Den långa kampen der.	 På djupet går den striden	 Sitt lugna, tysta tåg;	 Sin vinge hvilar tiden	 Och badar i dess våg.	 
	 
	 Från Bottenvikens stränder,	 Vår bildnings gamla bygd,	 Ifrån Karelens länder,	 Den finska sångens skydd;	 Från trakt, der norrskensflamman	 Omsprakar snöklädd pol,	 Vi strömmat hit tillsamman	 För fröjd och lif och sol.	 
	 
	 Hvart hjerta står i lågor	 På fjäll, i skog, i dal.	 Du räknar hafvets vågor,	 Ej våra drömmars tal.	 De äro blott ej drömmar,	 De blifva verklighet,	 Så sant som dagen strömmar	 I morgonrodnans fjät.	 
	 
	 
	 
	 Som stjernan står i natten	 Med skuggor rundtomkring	 Och hvälfver silfverskatten	 Och fruktar ingenting,	 Så skall det ädla lefva	 Och blomma i vår barm,	 Som skuggan ondskan bäfva	 Så mörk och tom och arm.	 
	 
	 Friskt mod i lifvets stunder,	 Friskt mod i dödens famn!	 Det låga skall gå under	 Förutan barn och namn.	 Det eviga, det sanna	 Ej krälar fram i grus,	 Det går med öppen panna	 Igenom natt – i ljus!	 
	 
	 Så må då sången skalla	 Allt upp till polens bloss!	 Se, Finlands slägten alla	 De hoppas uppå oss!	 Omätlig är vår bana,	 Men blicken målet når.	 Framåt! – vår enda fana	 Är fädrens röda spår!	 
	 
	 
	 
	 Vi äro bra rekryter	 I ljusets kämpahär,	 Jag ej mot något byter	 Den långa kampen der.	 På djupet går den striden	 Sitt lugna, tysta tåg,	 Sin vinge hvilar tiden	 Och badar i dess våg.	 
	 
	 
	 
 
 
