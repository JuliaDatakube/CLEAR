 
 
 
 
 
 
 
 
 
 
 
 
 
 
 
 
		August Strindbergs Samlade Verk		Nationalupplaga					UTOPIER I VERKLIGHETEN					 
 
			 August Strindbergs Samlade Verk	 
	 · 19 ·	 
	 
	 
	 
	 
	 UTOPIER	 I VERKLIGHETEN	 
	 FYRA BERÄTTELSER																			 Texten redigerad och kommenterad av	 
	 Sven-Gustaf Edqvist	 
	 
	 NORSTEDTS	 
 
		Denna nationalupplaga av	August Strindbergs Samlade Verk utges	av Stockholms universitet genom dess litteraturvetenskapliga institution med	stöd av humanistisk-samhällsvetenskapliga forskningsrådet och statens kulturråd.	Ansvaret för utgivningen ligger hos en av Stockholms universitet, humanistisk-	samhällsvetenskapliga forskningsrådet och statens kulturråd tillsatt ledningsgrupp	och en av denna utsedd redaktionskommitté.			Upplagan består av textvolymer med kommentarer och separata kommentarvolymer;	den kompletteras av mikrokort som återger Strindbergs handskrifter m.m. och av en	konkordans på mikrokort till texten. Strindbergs texter samt konkordanser och	ordindex till dessa är tillgängliga för forskningsändamål i datorläsbar	form på Institutionen för språkvetenskaplig databehandling,	Språkdata, vid Göteborgs universitet.			Redaktionskommitté	Bo Ralph (ordförande), Bo Bennich-Björkman,	Lars Dahlbäck, Gunnel Engwall, Sigurd Fries, Rune Helleday (adjungerad),	Björn Meidal, Bertil Molde (adjungerad), James Spens (biträdande huvudredaktör),	Barbro Söderberg			Huvudredaktör	Lars Dahlbäck								 © Stockholms universitet	 Stockholm 1990	 Formgivning av Karl-Erik Forsberg	 Printed in Sweden by Almqvist & Wiksell Tryckeri, Uppsala 1990	 ISBN 91-20-06576-0	 
	 
 
		 
 
																								På föregående sida återges en teckning av Familistären i Guise (ur: J.-B. Godin,	Solutions sociales, 1871); jfr beskrivningen av anläggningen i novellen Nybyggnad,	s. 62 ff. 
 
 
 
		 
	 
	 
	 
	 
	 
	 
	 
	 FÖRORD	 
	 
	 
	 
	 
	 
	 
	 
	 
	 
	 
	 
	 
	 
	 
	 Denna bok är ett angrepp på överkulturen eller degenera­	 tionen.	 Utvecklingsteoriens anhängare hava i utvecklingen genom	 naturligt urval och ärvda ändamålsenligheter endast sett fram­	 åtskridande mot ett bättre. Men utveckling är icke alltid fram­	 åtskridande mot ett bättre. Ty en sjukdom utvecklar sig mot	 kris och död, ett sjukligt anlag utvecklar sig till sjukdom.	 Sålunda kan även urartning bli ärftlig och oändamålsenligheter	 även utvecklas och ärvas.	 Naturen gör stundom själv återgångar för att rätta misstag.	 Haeckel anser musslan vara en återgången snigel som förlorat	 huvudet. Nu är musslan bättre skyddad genom sina två skal i	 kampen för tillvaron än snäckan med ett. Men snäckan anses	 ändå vara en utvecklad form som står högre. Vad menas med	 högre och med mera utvecklad?	 Det skulle menas att vara bättre utrustad för existensen.	 Sedan vi nu strukit ut en personlig styrande vilja ur skapelsen,	 kunna vi också saklöst stryka hela utvecklingen såsom liktydig	 med framåtskridande. Tillvarons ändamål är tillvaron och fort­	 varon. I så fall står ostran mycket högt, ty den har skydd för	 individen mot klimat och konkurrenter, i högre grad än männi­	 skan och den behöver såsom hermafrodit icke utsätta sitt liv i	 kampen om honan.	 Jag kan icke heller finna stenkolsflorans härliga kryptogamer	 stå lägre än våra späda dikotyledoner. Varför äro dikotyle­	 doner högre än monokotyledoner och kryptogamer?	 Kryptogamerna skydda bättre sina fortplantningsorganer än	 dikotyledonerna som exponera dem.	 
	 Är icke hermafroditens självalstring mera ändamålsenlig än	 diklinens. Är icke dioecistens fortplantning ändamålsvidrig	 rent av. Att överlämna åt slumpen (insekten eller vinden) att	 ombesörja släktets fortvaro?	 Var icke mastodonten bättre utrustad än elefanten? Och är	 icke vår björn en urartning av grottbjörnen. Stod icke plesio­	 saurus ofantligt högt i ändamålsenlighet?	 Det förefaller ju som om den organiska naturen urartat.	 Kanske oändamålsenligheterna nedärvts mera än Darwin tror.	 Och människan som dör av köld om hon icke har kredit hos	 skräddaren har bestämt urartat sedan hon röck håren ur päl­	 sen, och det var bestämt mera ändamålsenligt att springa i	 ingens skog på allas fält och ha tillgång till existensmedel, låt	 vara med strid, än som nu använda sin list på att få slava åt en	 annan eller söka borgen på ett kreditiv.	 Men hon har vetenskap, konst och uppfinningar.	 Ja, men hon saknar det första: existensmedlen.	 De största uppfinningar gå endast ut på att utfinna surrogat	 för förlorade färdigheter.	 Nationalekonomien skall utleta medel att omsätta de obefint­	 liga produkterna och flytta dem i rätt tid till rätt plats.	 Filosofien skall utröna tillvaron av en Gud som ej finns.	 Astronomien skall leta stjärnor som icke angå oss.	 Det var bättre att ha sin goda syn i behåll än uppfinna lins­	 slipning.	 När människan tog omvägar och sökte det oändamålsenliga	 då gick hon ifrån naturen. Jag menar således med en återgång	 till naturen en återgång till det ändamålsenliga.	 Samhället är en organisk produkt säger man och allt som är	 är natur.	 Kolerabacillen är också en organisk produkt, men därför icke	 ändamålsenlig för oss. Samhället är en för oss oändamålsenlig	 produkt.	 Allt som är är natur. Ja, men det finns sund natur och osund.	 Det finns rubbningar i naturen som vi ha fixerat.	 Den odlade vinrankan är en organisk produkt som genom	 överflödig näring ger oss vin, sålunda blivit ändamålsenlig för	 oss men oändamålsenlig för sin art, ty den har urartat genom	 
	 kultur (våld på dess natur) och därför har den i gamla vinlän­	 der överfallits av fylloxeran.	 Vi hava genom kultur (uppfostran = inlärandet av sociala	 fördomar) blivit ändamålsenliga för Samhället, men kunna	 knappast vara ändamålsenliga för oss. Vi ha förlorat hälsa, en	 hel mängd fina själsförmögenheter och hela det nuvarande	 destruktiva arbetet som yttrar sig i kampen mot Samhället är	 endast en naturlig återgång till det tillstånd då vi voro mera	 och bättre rustade för tillvaron.	 Denna återgång är icke en »tillbakagång», och vi behöva icke	 bli olyckligare därför, lika litet som musslan är olyckligare än	 snigeln.	 Vad är Samhället? En exploatering. I överklass, de exploate­	 rande och underklass de exploaterade, ligger samhällets hem­	 lighet.	 Däri ligger även källan till urartningen. De tärande försvagas	 av för litet arbete och de närande av för mycket.	 Underklassen har hittills sprängt sig i sin fåfänga ävlan att	 stiga till överklass. Nu vill den i stället avskaffa en tärande	 överklass och nu är den på rätta vägen.	 Men de som tro på överkulturens fortvaro med en frigjord	 underklass hava räknat illa. Det är endast med slavar en sådan	 dårskap som en pyramid kunnat göras. En sådan onyttighet	 som Peterskyrkan skall aldrig göras om och ingen Rafael skall	 få tid att utbildas när alla måste direkt anskaffa existensmedel	 och icke vara uppassade. Ty det är icke bara industri-arbetarne	 som skola emanciperas, det är även tjänarne, torparne och	 statkarlarne.	 Skall det bli tråkigt att leva i världen då? Ingalunda. De som	 tycka så nu, de få aldrig se den världen. Och den enda rena	 glädjen i livet som består i en stark kropp och vissheten om	 existensmedlens tillräcklighet skall ersätta alla griller om det	 där »högre».	 Det är denna återgång som nu håller på att arbeta i mänsko­	 släktet och den går sin väg med stormsteg.	 Det nya Samhället, som icke mera räknar med illusioner eller	 ideal, bygger sig på den enda realitet på vilken byggas kan:	 egoismen. Egoismen är ett fult namn på mänskans härligaste	 
	 gåva: självupphållelsedriften. Hittills ha mänskorna icke för­	 stått sitt eget intresse och delvis varit narrade av överklassens	 fundamental-sats: arbeta för din nästa. Genom sammanslut­	 ning av allas enskilda intressen i association kommer det enskil­	 da intresset att tillgodoses mer än förut, och därmed allas.	 Detta är socialismen. När man säger sig vilja bekämpa	 socialismen så utsäger man en lika stor dumhet som om man	 skulle vilja säga sig bekämpa politiken. Det är nonsens helt	 enkelt.	 Det är alltså icke kulturen jag angriper utan överkulturen. Vi	 ha blivit för fina, därför är råheten ett symptom av den sunda	 återgången. Det är fint att ljuga och rått att säga sin mening.	 Låtom oss uppfostra oss till mera råhet.	 Den vita handen duger icke mer att frambringa existensme­	 del, men den är mycket fin, en degenererad ram. Det är därför	 oftare den än den hårda näven som håller växelförfalskarens	 penna. 
	 
	 Denna bok handlar om arbetet på Samhällets förbättrande, och	 om redan utförda reformförsök med lycklig utgång. De spela	 alla i utlandet, naturligtvis, ty i Sverige går utvecklingen sni­	 gelns gång till ostran. Och ändå tycker den vise att det går för	 fort. 
			 
	 
	 
	 
	 
	 
	 
	 
	 NYBYGGNAD	 
	 
	 
	 
	 
	 
	 
	 
	 
	 
	 
	 
	 
	 
	 
	 Det var majafton vid Lac Léman, när vinstockarne skjutit sina	 första skott, när näktergalen sjöng hela dygnet i Libanoncedern	 i Beau-Rivage, när rosorna klädde murar och väggar; när	 bambun svajade för den varma sjövinden och fikonträden löva­	 des. De nymålade lustbåtarne lågo gungande i den lilla ham­	 nen innanför vågbrytaren och hade hissat alla nationers flaggor	 som vajade i fredlig lek, snärtande varandra som badande	 gossar, slingrande sig om varandra, den bleka halvmånen vid	 sidan av det lysande stjärnbaneret, den svarta örnen smekande	 trikoloren, Albions blodröda duk med sitt blåmärkta hörn som	 minne av systerlandets bloddränkta blåa berg och sjöar, Spani­	 ens rödgula och Greklands blåvita, alla för tillfället lysta i Guds	 fred av Edsförbundets vita kors på röd grund, alla belysta av	 samma aftonsol och tecknande sig mot det fridlysta Savojens	 alper där endast stengetsjägarens bössa får störa tystnaden	 efter de sista för alltid utvisade kanonernas och chassepotgevä­	 rens skrällar.	 Glada vänliga människor strömmade ner till parken i Beau-	 Rivage för att se Magnolian blomma. Där stod underträdet	 med sina mörka, smidiga grenar utan ett löv, men klädd från	 topp till rot i väl tusen vita klockor, med violetta bottnar.	 Trädgårdsmästaren hade huggit ut plats för henne bland lagrar	 och japanska misplar, så att hon drottningen från främmande	 soliga land kunde visa sin skönhet för beundrande människor.	 Man nalkades henne med vördnad, skratten upphörde och	 främlingarne som sågo henne första gången stannade med	 allvar och häpnad såsom inför en uppenbarelse. Man ville	 komma henne närmare, för att vidröra, känna henne med	 sinnena, men den välklippta gräsmattan höll de profane på	 
	 avstånd. De skrikande tulpanerna på rabatten nertystades av	 den enkla, vita blomsterskruden, vit som brudens eller likets,	 och den svarta cedern sträckte sina långa grenar med de uppåt­	 böjda årsskotten såsom finger signande den skönaste på vårens	 stora bröllop.	 På en bänk nere vid sjökanten sutto tvenne gamla damer,	 båda klädda elegant kanske i något för livliga färger och mo­	 derna snitt för fyllda femtio år. Den ena hade i handen en	 Saturday Review vars typografi hon betraktade genom en bino­	 kel i guldbågar; hennes ansikte var härjat, vitgult, strängt, och	 hennes näsa hade fått den där förnäma form som skall uttrycka	 rika föräldrar och ett ädelt sinnelag. När hon tittade upp ur	 boken och såg ut på den vackraste vy i världen, var det också	 med en rynkning på näsan såsom om det fanns något fel i	 anordningen av alperna och solen!	 Den andra damen, hennes syster såg ut som välviljan, över­	 seendet, förnöjsamheten, och hennes runda fryntliga ansikte	 nickade bifall till allt vad hon såg, och hon undvek alla skug­	 gor, alla fläckar, och när hon icke kunde undkomma dem,	 blundade hon och tänkte på något vackert. När någon ville tala	 om en olyckshändelse, ett brott, så bad hon få slippa höra; det	 bara gjorde henne ont och hon kunde ingenting göra åt saker	 som ej kunde hjälpas. Hon fläktade sig med en hopviken	 tidning.	 Mellan de båda damerna satt en ung flicka med den i	 Schweiz såsom skön ansedda typen: ovalen, den låga pannan,	 den raka smala näsan som mödrarne söka åstadkomma genom	 att flitigt trycka in och ihop barnets trubbiga näsa; högbarmad	 och med raka skuldror, smalt liv, som medeltidsmodet på	 kvinnan var. Men hennes hår var vitaktigt. Hon hade en bok	 på knäet och såg oroligt ut och omkring sig, på allt och på alla.	 Hon såg på svanen som sam i sjökanten med sina nyss kläckta	 ungar; hon såg på de amerikanska gossarne som med simkläder	 gingo ner till badhuset; hon såg på segelbåtarne som kryssade	 ute på sjön; hon såg på måsarne som flögo fram och åter vart	 de ville. Slutligen, när hon sett på allt, smällde hon hop boken	 och sade med en trött stämma:	 – Den som vore en svan ändå!	 
	 – En svan? svarade den stränga ogifta fastern. Sådana infall!	 Och få fem ungar var april månad!	 – Hur är det med min Blanche i kväll? sade den välvilliga	 fastern, som var änka och hade ett dött barn.	 – Åh, det är ingenting, svarade Blanche och rodnade.	 Det blev tyst igen. Nu passerade en trupp alpister, engelska	 gossar och flickor med alpstavar och ränslar. De gingo arm i	 arm och sågo glada och lyckliga ut. Vad de flickorna sågo	 manliga ut, tänkte Blanche, då hon såg deras damasker, korta	 kjolar och skotska yllemössor. Och de skulle sova i chalet om	 natten och i soluppgången gå upp på alpen; och äta ost och	 bröd och dricka vitt vin! Utan föräldrar, tanter eller lärarinnor.	 Hon kände sig som en fånge, bevakad av två vakterskor som	 aldrig kunde somna. Om hon bett få bada, hade de följt henne	 med två termometrar; hade hon bett få ro på sjön hade de tagit	 tre karlar och två psalmböcker med sig; hade hon bett få gå ut	 med kamrater hade de följt med! Tänkte hon en gång en ostyrig	 tanke, så läste de båda fastrarne den genast och ertappade	 henne; erfor hon känslor av upprorisk art, blev hon genast	 genomskådad. Hon hatade dem! Hon ville springa från dem,	 kasta sig i sjön, men så kände hennes väl dresserade hjärta ett	 stygn: Hon var otacksam; dessa två människor levde endast för	 henne och hon var deras enda glädje. Hon var deras glädje,	 men vad gåvo de henne för glädje? Jo, de gåvo henne levnads­	 kost och uppfostran, men ett barn kan icke känna sig tacksamt	 för levnadskost, ty det har ännu icke upptäckt att man får vara	 tacksam för att bara få leva.	 Men uppfostran! Det var sant; hon var utsedd att hämnas	 hela sitt kön, hon skulle bli student och visa världen att kvin­	 nan icke var mannen underlägsen, något som världen aldrig	 betvivlat, men som den stränga fastern hade alldeles klart för	 sig – Hon skulle hämnas, hämnas den stränga fasterns oförrät­	 ter som hon lidit av allt mankön, emedan ingen enda av hennes	 friare varit löjtnant vid kavalleriet. Hon skulle dessutom ersätta	 den välvilliga fastern hennes förlorade man och döda barn.	 Hon skulle utstå all den ömhet som varit tillämnad dessa i	 livet. Detta var hennes dubbla uppgift, men den gjorde henne	 icke nöjd. Hon hade nyss läst om de antropomorfa aporna, som	 
	 tyranniserades av en hane, vilken lät hela den unga truppen	 leva för honom, tills de unga vuxit upp, då de regelbundet	 gjorde revolt och frigjorde sig. Naturens ordning tycktes vara	 olika i naturen.	 Nu kom en skara studenter under sång och med trummor	 och fanor ner till stranden, där flaggande båtar väntade att få	 föra dem ut på en regatta. Deras kulörta mössor, deras brokiga	 förenings-band utanpå västarna, deras lediga rörelser i båtar­	 ne, trummornas uppryckande skrällar, allt gjorde Blanche	 ännu oroligare.	 Fastern med Reviewn såg upp på dem genom sin binokel,	 med ett grått, ondskefullt öga som om hon tänkt: vänta ni! –	 Men Blanche tänkte: om tre veckor är jag också student! Men	 vad mer! Jag blir ändock aldrig man!	 Vad är denna kvinnosläktets suckan som hörs genom tidens	 stormar: om jag vore man! Är det upproret mot de manliga	 förtryckarne! Nej, Blanche var ju förtryckt av två kvinnor, och	 alla män ryta också mot förtrycket! Är det kulturens dom över	 sig själv? Är det den stympade, underkuvade naturen som	 hellre vill intet, förintelse av kön, naturlagar, än halvt intet,	 halvt något! Är icke kvinnans längtan efter frihet detsamma	 som mannens! Blanche kände sig sjuk. Hon ville gå hem. Det	 började bli kallt. Gummorna stego upp och den stränga fastern	 Berthe som hade svårt för att gå, tog av gammal vana Blanche	 under armen. Och så gingo de: steg för steg. Blanche hörde	 studenternas sång ute på sjön. Och nu måste hon vända ryggen	 åt den soliga tavlan och gå tillbaka upp till den gråa staden.	 Och hennes fötter ville springa, men fasterns arm höll henne,	 som en krycka; hon kände hennes magra arm gripa om sin; hon	 var fastlåst vid ålderdomen, klavad vid den själviska ömheten	 som trodde sig giva där den endast tog.	 Steg för steg, som en vandring till graven gick återfärden till	 järnvägsstationen och litet emellan måste de stanna för att tant	 Berthe skulle få andas.	 Och så kröpo de in i kupén, sutto och stirrade på sta­	 tionsväggens annonser, och så släpades de genom tunnlarne	 upp till staden Lausanne. 
	 
	 
	 
	 
	 
	 Efter supéns slut skulle Blanche få gå över gatan till några	 väninnor som firade födelsedag, men jungfrun skulle komma	 och hämta klockan tio. Blanche var illamående och föredrog att	 stanna hemma, ty hon hade huvudvärk och frös. Hon gick in i	 sitt rum som låg innanför fastrarnes, och hon bad få vara	 ensam emedan hon skulle läsa. Det var ett stort vackert rum,	 överfyllt med små lyxartiklar. Möblerna voro stoppade och	 belagda med kuddar, golvet var täckt med mattor, väggarne	 klädda med tavlor. Men i stället för toalett fanns en skriv­	 chiffonjé, i stället för byrå ett kolossalt mahognybord med lådor	 och fack, och två väldiga bokhyllor paraderade på var sida om	 fönstret. I boksamlingen lyste den beskedliga Revue Suisse med	 sina blåa omslag, Revue des deux Mondes med sina köttröda;	 där stod Thomas a Kempis och Bunyan, Currer Bell, Mrs Gore	 och Miss Kavanagh. Skrivbordet var belastat med skolböcker	 och temaböcker. Blanche satte sig vid bordet och bläddrade.	 Här lågo sålunda befriarne som skulle göra henne lika med	 mannen. Underligt var det, tyckte hon, men icke hade hon	 märkt någon befrielse. Hennes huvud var tyngre, men hennes	 tankar ofriare. Hon hade icke läst ett frigörelsens ord i alla	 dessa böcker, gillade och garanterade av staten. De handlade ju	 endast om overkligheter, om det som varit, om det som aldrig	 kunde bli mer; men om det nu levande livet, om framtiden stod	 där ej ett ord. Det var ju bara ett förhärligande av den mänsk­	 liga dårskapen. Där stod den store reformatorn Calvin som	 nyss sluppen ur lågorna för att han ej trodde på nattvardens	 mysterium lät bränna Michel Servet för att denne trodde att	 tre-enigheten var en självmotsägelse. Där prisades menedaren	 och anarkisten Wilhelm Tell som »strängt taget» ej var heder­	 lig karl då han bröt ed och viglade upp folket. Hon undrade hur	 hon skulle kunna komma en pilfink så nära att hon skulle	 kunna hinna räkna täckfjädrarne för att icke taga den för en	 gråfink. Hon var alldeles viss på att hon ej skulle ta en tordyvel	 för en sandjägare fast hon ej summerade lederna i tarserna och	 på torget skulle hon nog skilja en mört från en abborre utan att	 veta hur många fjäll den ena och den andra hade i sidolinjen.	 Hon hade intet hopp att någonsin i livet träffa en rätvinklig	 triangel och få nöjet övertyga en klentrogen att kvadraten på	 
	 hypotenusan var lika med kvadraterna på de båda kateten.	 Hon visste ej vad hon skulle använda logaritmerna till, då hon	 ej ville bli sjökapten och Christofer Columbus dessutom upp­	 täckte Amerika utan logaritmer vilka Leibniz först ett par	 hundra år senare roade sig med att uppställa. Hon förstod ej	 vad hon skulle med Astronomiens nyare gissningar då redan	 egypterna utan Herschels teleskop uppsatt almanackan; begrep	 ej vad hon skulle med Archimedes satser och Mariottes lagar	 då Edison uppfunnit telefonen utan desamma. Vari låg då	 böckernas frigörelse? I diplomet eller hämnden som faster alltid	 talade om. Men vem skulle hon hämnas på? Några män hade	 aldrig förtryckt henne, men alla kvinnor. Hennes avlidna mor	 hade bevakat henne; fadern var aldrig hemma; hennes lärarin­	 nor hade läst in henne som en fånge; några lärare hade hon	 aldrig haft, utom en spel-lärare en gång, vilken velat gå i döden	 för henne och därför blev avskedad; hennes fastrar hade vallat	 henne som ett får! Varför? För att skydda henne för fallande	 takpannor, för eldsvådor och jordbävningar? Nej bevars! För	 något annat? Vad för annat? För elaka gossar? Gossarna voro	 alltid vänliga och tjänstaktiga och hon tyckte mer om dem än	 väninnorna, som bara voro avundsjuka och elaka. Varför skulle	 hon nu skyddas för dem, och varför hämnas? Skulle hon en	 gång komma till makten att hon kunde lyfta sin hand mot	 fiender, så skulle det icke bli mot männen! O, om det fanns en	 man som ville komma och befria henne! Han skulle få ha leriga	 stövlor, lukta tobak och vara orakad, allt egenskaper som faster	 Berthe avskydde.	 Hon såg sig omkring i sitt rum såsom efter en utgång; det	 fanns ingen; det var en säck, en råttfälla, och utanför lågo	 kattorna och väntade. Hon steg upp och började gå på mattan	 av och an som en fånge. Hennes huvud värkte. Hon tog fram en	 flaska ättika ur ett skåp, ty en student skulle ej ha toalett sade	 faster Berthe. Hon blötte en handduk i ättikan och svepte om	 pannan. Därpå tittade hon sig i spegeln; hon var alldeles röd	 utom kring ögonen. Var det hälsan som böckerna ej lyckats	 alldeles förstöra eller sjukdom? Hur det var, men den röda	 färgen tycktes ej behaga henne och hon satte flaskan för	 munnen, drack en klunk utan att grimasera likasom om hon	 
	 vore van vid drycken och ställde därpå undan flaskan. Hon	 slog upp fönstret och sökte andas djupt, men luften var het och	 torr och la bise hade rivit upp mycket damm så att hon genast	 stängde och fällde gardinen. Hon tände lampan, ställde den på	 divansbordet. På etagèren bredvid stod ett skrin med parfymer.	 Blanche kastade ögonen på detsamma, tittade åt dörren, smög	 med tysta steg fram, lyssnade, och så sköt hon för rigeln. Gick	 till skåpet och tog fram en pelisse fodrad med blått siden; drog	 den över axlarne, kröp opp i soffhörnet och satte skrinet i sitt	 knä.	 Det var något obestämbart, bastardaktigt över denna tavla	 som lampans dämpade sken belyste. Kammaren, en kroasering	 av en flickas boudoir, ett studentrum och ett grosshandlarkon­	 tor. Ägarinnan i soffan, en flickas ansikte, en pojkes nacke, en	 skrivares bläckiga fingrar och en danserskas högvälvda fötter.	 Den uppstående skjortkragen med sjömansknuten ovanför den	 kvinnliga barmen. Ättikans vidriga lukt som nu blandades med	 parfymens, vilken hon stänkte omkring sig. Först kom det ett	 regn av ylang-ylangs narcissdoft som dövande fyllde rummet.	 Blanche öppnade näsborrarne och med vidöppen mun andades	 hon den berusande luften under det blodet steg in i kindernas	 av ättikan bleka hudkärl. Därpå följde ett duggregn av muguet,	 kyskt som liljekonvaljens rena vårdoft. Nu slöt hon ögonen som	 om hon såg syner, försommarlandskap med oslagna ängar och	 blommande fruktträd, lekande barn och tågande skyar; hon	 hörde alphorn och bäckbrus, ångbåtsklockor och ynglingskö­	 rer. Hela hennes trista, jämngrå ungdom var glömd: böner och	 skolböcker, kataplasmer och kamfert, bänknycklar och konfe­	 renser, examenstal med tacksamhetskrav, ömhet med käx och	 kärlek med bakläxor. Drömmarne började dunsta bort, tavlor­	 na bleknade och minnena från verkligheten stego fram. Hon	 öppnade skrinet igen och ut över mattan susade ett nytt regn	 och nu var det eftersommarn med nyslaget hö: ängarne mejade,	 blomstren hade blivit väl torkat foder färdigt att förvandlas i	 exportsmör; solen går tidigt till sängs som en gammal männi­	 ska; fåglarne sluta sjunga och valnötsträden stå ruggiga men	 fulla med nötter. Sommaren är förbi och hösten är när. Nej,	 icke höst än! Och Blanche tog en ny flaska: violette. Och nu	 
	 sprungo åter violer och tazetter upp ur den dammiga mattans	 rutor och zigzag, duvor kuttrade och snön smälte; svanorna	 smektes och fiskarne lekte, syrsorne krickade och kastanjens	 kådiga knoppar sprängdes för att blomman skulle komma fram	 och i solljuset fylla sin bestämmelse. Nu slöt hon ögonen och	 barmen hävdes under det blodet steg i flammor på hennes	 kinder. Hon var i katedralen i Fribourg, en sommarafton;	 orgeln spelade i halvskymningen; dörren till heliga gravens	 kapell står öppen; där ligger frälsaren död; bredvid stå kvinnor­	 na sörjande; orgeln dånar och brusar: dies irae dies illa, dies	 irae, dies illa; det är människoröster, det är änglaröster, det är	 titanstämmor som vilja lyfta valven; men utanför mörknar det	 allt mer och mer, och de målade fönstren med kungar och	 helgon mista sin färg; pelarnes stammar rycka närmare var­	 andra som en poppelallé, bänkarne och bönpallarna skocka sig	 som en människomassa; då höres ett dån som om man körde	 kanonvagnar på koppartaket, en violett blixt slår mitt igenom	 valven och lyser upp altartavlan i Sankt Franciscus kapell; och	 där blir så klart att man kan läsa de textade orden: korsfäst	 köttet! Men orgeln som överröstas av åskan börjar sin tvekamp;	 den osynliga orgelnisten kopplar registren; det blir en paus,	 under vilken flöjtstämman ensam håller ut en ton, en ton som	 fylles av andra i högre och lägre oktaver, den förstärkes av	 terser, den brytes mot septimer, skäres mot kvinter, nya stäm­	 mor taga upp, oboen och fagotten, vox humana och basunerna,	 pedalerna fylla i med basarne och nu storma fram tonmassor	 som titankörer, som utmaningar mot avundsjuka makter,	 sönderslitande som osaliga människors jämmer; men åskan	 ökar och knallarne fördubblas av ekot i Fribourgalperna, i	 Sarines djupa floddal; orgeln härmar hans röst, och flåsar och	 brusar, skriker och brakar, men så kommer en blixt åtföljd av	 en knall som om all världens stångjärn släppts från himlen ner	 på den hängande bron, fönstren skallra och dörrarne smälla.	 Då tystnar orgeln av; han kan icke trotsa, men han kan gäcka;	 och flöjten beledsagar mänskostämmans lekande obligataria,	 som småningom övergår från romansen till den världsliga	 visan, från visan till den självsvåldiga dansen; orgelns blanka	 pipor bliva jättelika syrinx och de förgyllda änglarnes runda	 
	 kinder falla in, hakan skjuter ner i ett bockskägg och genom	 lockarne sticka ändar av små horn; de blåsa grinande i tennpip­	 orna, de blåsa Pans, skogsgudens, naturens, allbefruktarens	 hymner, pelarskaften slå ut löv och i löven sjunga lyckliga	 fåglar; San Franciscus får rosenrött kött under den blåsprängda	 huden och vandrar som en lycklig yngling med Maria Magda­	 lena upp till högkorets absid där de bikta varandras ljuva	 synder; ur heliga gravens kapell stiger Apollo med svällande	 skänklar och fylld bröstkorg; han ser sig trotsig och glad om­	 kring på de gråtande kvinnorna och med utsträckt hand efter	 att ha nedlagt döden säger han med segerlöjet på läpparne:	 Kristus är uppstånden! Och ifrån gravarne under golvet höres	 ett bultande som om instängda vilja ut, och de ropa och svara:	 Ordet vart kött!	 Blanche vaknade upp ur sitt rus. Lampan brann ännu på	 bordet; luften i rummet var kvävande. Det bultade på dörren.	 Hon sprang upp, drog ifrån rigeln och föll ner på en stol	 gråtande så att hennes kropp skakade. Fastrarne fingo henne i	 säng, gjorde eld i cheminén och satte på kamomill-te. 
	 
	 
	 
	 
	 Examensdagen var över och Blanche var om aftonen hemma	 hos fastrarne, vilka inbjudit några väninnor på te. Faster	 Berthe strålade som en nåldyna. Blanche var lugn såsom efter	 en väl överstånden fara. Fönstren stodo öppna, ty värmen hade	 kommit och utifrån gatan hördes glada sorl. Blanche visste att	 de nya studenterna skulle ha en fest, och en kamrat hade stött	 på henne att vara med, men hon hade icke haft mod att bedja	 fastrarne och icke heller hade hon hjärta att gå ifrån dem en	 kväll såsom denna. Hon var glad att det var slut med detta	 fängelse, ty hoppet om frihet hade vaknat, ehuru hon visste att	 kedjorna endast skulle förlängas men icke brytas.	 – Nå, sade faster Berthe, Gazette har en vacker commu­	 niqué om Blanche. »Kvinnans frigörelse synes bliva en verklig­	 het» läste hon; »sekelgamla fördomar som trott att kvinnans	 
	 bestämmelse bestod i att föda och amma, hava erhållit den	 mest lysande dementi, då vi i dag ha nöjet meddela att made­	 moiselle Blanche Chappuis avlagt examen för att vid universi­	 tetet i Zürich utbilda sig till läkare.»	 – Det förvånar mig, sade Blanche, som icke var med om den	 där sortens frigörelse, att det skall anses som något märkvär­	 digt att en flicka kan taga en struntexamen, som den dummaste	 pojke rår med.	 – Det har Blanche så rätt i, inföll en pensionslärarinna. Och	 La Revue har också en mycket riktig anmärkning. »Det är	 förundransvärt», säger Revue, »att man hör varje flickas	 studentexamen hälsas av våra konservativa kolleger, såsom	 en seger, under det man samtidigt jämrar sig över att det	 litterära proletariatet ökas, och då studentexamen blivit ett	 överklass-prerogativ, endast tillgängligt för de förmögnare.	 Våra studentskor skulle betacka sig för den äran att bli firade	 som underverk, ty det är en skymf mot deras kön, och att de bli	 tagna under armarne av de konserverande elementen, visar att	 dessa vänta en god förstärkning i deras leder. När den dagen	 kommer att mogenhetsexamen blir en annan och en enda för	 alla klasser och båda könen, då skola vi instämma i lovsången!»	 – Jo, hör på, utbrast tant Berthe, där hör man framåtskri­	 dandets män. En examen för alla! Då vore det ju ingen konst	 längre.	 – Vi skola inte göra några konster, svarade Blanche, och jag	 tycker att Revuen har rätt.	 – Jaså det är sådana lärdomar ni få nu för tiden, sade tant	 Berthe!	 – Ja, vet tant, inte få vi dem i Euklides eller Julius Caesar,	 men väl trots dem, svarade Blanche, som kände sig ovanligt	 modig! Trots dem, tant, ty i examensböckerna stå bara likgilti­	 ga saker, eller dumma. Tänk vad alla fattiga sömmerskor,	 tvätterskor, arbetarhustrur, bondhustrur skola känna sig för­	 ödmjukade, som inte kunnat göra samma underverk som jag,	 tack vare er frikostighet. Eller menar tant att alla kvinnor skola	 ta studentexamen? Varför inte alla gossar? alla hantverkare,	 arbetare, bönder, kontorister? Det är ju bara en ekonomisk	 fråga, och när man lyckats få något vetande genom att ha	 
	 förmögna vänner eller anhöriga, skall man icke skryta med det	 i tidningarne, ty det är precis som om man skulle annonsera att	 man haft råd köpa sig en ny sammetsklänning!	 – Lilla Blanche har blivit så filosofisk, svarade tant Berthe,	 så att hennes gamla moster, som inte fått så djup lärdom i	 examen, knappast kan svara henne. Men lilla Blanche skulle	 visa sitt djupa vetande genom att använda ett språk som icke	 var så fullt av mod, att icke säga övermod. Ty man kan ha	 mycket vetande utan att därför vara bildad. Bildningen sitter ej	 i böckerna, utan i hjärtat. I hjärtat Blanche lilla!	 Blanche blev ledsen över att hon sårat, men hon kände sig	 bra frestad att taga upp tants trassliga argument och reda ut	 dem. Men hon avstod! Ty hon hade icke gjort sig skyldig till	 förebråelserna, tvärtom, men tant var så full av agg och pas­	 sioner att hon ej kunde höra när hon slog sig själv på örat.	 Vid supén, lyftade tant Berthe sitt glas, och drack för dagens	 seger (kapitalets!) och hon hoppades (alldeles som Blanche) att	 den dag skulle komma, då alla kvinnor (men icke alla män!)	 skulle taga studentexamen, hon var så viss att kvinnan skulle	 en dag utgå ur striden (mot naturlagarne!) såsom segrare, och	 då skulle männen få se ...	 Genom det öppna salsfönstret trängde ljudet av hornmusik.	 Blanche kände den så väl. Det var studenternas, som tågade	 ner till Beau-Rivage för att hålla fest. Hon hörde ljudet av	 deras klackar mot gatstenarne. Och hon kunde ej tvinga sig	 sitta stilla, utan hon sprang upp och fram till fönstret. Där	 gingo de, hela truppen, med sina fladdrande fanor och lysande	 band. Om hon fått vara med där! Tala fria tankar, sjunga ur	 fullt bröst, taga dem under armen, dansa med dem kanske. Nu	 fingo de se henne! Fanorna sänktes, mössorna lyftes och musi­	 ken tystades ett ögonblick av väldiga hurrarop. Hon blev så	 gripen av denna hälsning, hon ville ej ta den som hyllning, att	 tårarne kommo henne i ögonen, men på samma gång kände	 hon en tagg i hjärtat, klovar om händerna, och black om	 fötterna. Ljudet av stegen dog bort, men ner i gränden såg hon	 en bekant student svänga sin mössa, såsom om han vinkade	 henne, ut, bort, bort med dem till glädjen, friheten och striden.	 När Blanche skulle lämna fönstret, såg hon i portgången mitt	 
	 över gatan en lärgosse med ett par stövlar i handen stå bakom	 porten och se efter den försvinnande ynglingaskaran. Han såg	 med långa, långa blickar efter dem, han som hon. Det finns fler	 som sucka efter frihet tänkte hon, än vi kvinnor. Och den fattigt	 klädda ynglingen smög ut ur porten för att osedd fortsätta sin	 väg, osedd, av lyckans barn, som gav honom lidanden utan att	 vilja det, utan att veta det.	 
	 Supén var slut och gästerna gingo. Blanche föregav trötthet	 efter dagens sinnesrörelser och läste sig in i sitt rum. Det första	 hon gjorde var att städa bort alla skolböcker och kasta dem i en	 skrubb. Därpå satte hon sig vid skrivbordet och tänkte. Vilket	 underverk, tänkte hon, att det är överståndet. Tänk om läraren	 frågat på Spanska Successionskriget, på tredje boken Livius, på	 proportionsläran, på starrgräsen, på osteologien, på tyska pre­	 positionerna, på de hypotetiska omdömena – då hade denna	 dag varit en vanärans! Vilken lycka att vara igenom, och hur	 liten förtjänst! Och nu hade hon fått beröm i tidningen, för	 underverket. För underverket skulle endast de artiga examina­	 torerna haft beröm! För lyckan – ingen! – Men befrielsen! Den	 skulle väl komma nu! I vad form? Kemi, anatomi, mera latin,	 fysik! Hur hade hon hittills blivit befriad? Från obehaget att	 veta mindre än många andra! Det var visserligen en lättnad,	 men ringa, och något helt annat än hon drömt. Sina friskaste	 tankar hade hon på lediga stunder tänkt utanför böckerna. Och	 lika fången satt hon här innanför vakterskorna, och lika fången,	 nej, när den långa sexårskursen var slut och hon som läkare	 skulle ut och praktisera, då – var hon väl fri! Men sex år! Det	 var långt, men ändock ett hopp! Nu stundade sommaren. En	 pension i Interlaken med fastrarne. Där skulle hon åtminstone	 träffa människor något hon aldrig träffat i böckerna, ty de voro	 så försiktigt skrivna att livets verkligheter samvetsgrant för­	 blevo dolda. Med det hoppet gick hon och lade sig; och hon	 somnade snart in.	 Hon hade icke sovit länge, kanske några timmar förr än hon	 vaknade. Månen sken in i rummet och slog gula streck och	 rutor på golvet. Hon hörde sång; en klingande, glad mansröst	 som sjöng en italiensk romans vid gitarrackompanjemang, och	 
	 vid strofens slut föll en kör in. Hon låg och lyssnade en stund.	 Varför sjöng man så sent på gatan? Och vilka kunde det vara?	 – Hon sköt tofflorna på och gick till gardinen. Därnedanför	 stod en grupp studenter, som hon kände igen på mössorna.	 Och de vände alla ansiktena opp mot hennes fönster. Det var	 serenad! För henne? Utan tvivel.	 I detsamma kom faster Mathilde in i morgonrock.	 – Släpp ner gardinen barn och tänd ljus! Det är serenad för	 dig!	 – Men tant Berthe? frågade Blanche oroligt.	 – Hon låtsas sova, viskade fastern! Så skynda dig, de ha	 redan sjungit en lång stund! – Gardinen fälldes och ljus tändes.	 När det blev tyst igen, låg Blanche i sin säng och funderade.	 De där glada gossarne hade roat sig i kväll och nu bjödo de	 henne på en dessert som var över. Vart gingo de sedan med sin	 gitarr och sina halvhesa stämmor? Och varför hade de firat	 henne? Inte gåvo de serenad för de andra studenterna? Nej,	 men hon var firad som kvinna! Som kvinna! Däri låg det! Det	 var då något särskilt, något för mer, att vara kvinna? Troligen!	 Men det var bra tråkigt! Kanske det var en fördel eller en vinst?	 Det kunde vara det. Hon mindes hur hon häromdagen läst i en	 tidning om en äkta man som blivit slagen av sin hustru; men	 det var framställt i form av en skämtsam anekdot under Varje­	 handa. Varför var det så, då hon under Domstolarne sett med	 rubriken Onaturligt våld historier om män som slagit sina	 hustrur. Skyddade icke lagen en man, om han var den svagare,	 då lagen skyddade kvinnan, utan avseende på om hon var den	 starkare, vilket den roliga anekdoten ju visat vara möjligt.	 Lagen var ju orättvis då! Det var sålunda i vissa fall en fördel	 att vara kvinna, i vissa fall icke. Var det en fördel i de viktigare	 fallen? Kanske! Varför var tant Berthe så rasande på männen	 och kallade dem tyranner som skulle störtas? Ja, varför?	 Och så somnade hon igen!	 
	 
	 
	 
	 Det var höst igen när Blanche gjorde sitt inträde på kemiska	 laboratoriet i Zürichs Polyteknikum. Hon infördes av labora­	 
	 torn i den stora salen där hon erhöll ett bord sig anvisat, med	 lådor, fack, flaskor och burkar innehållande reagentier i alla	 färger. En gasslang med lampa och en vattenslang med sköljfat.	 En uppsättning provrör, kolvar, förlag, retorter, trattar, stavar,	 filtrerställ, blåsrör, pincetter. Mitt i salen stod en kolossal	 skorsten, med kapell, dragluckor och tända gaslågor som skulle	 befordra draget för skadliga ångors avlägsnande. Allt var nytt	 och hemlighetsfullt. Allt hade här ett yttre som icke återfanns	 ute i vardagslivet. Retortens åldriga form erinrade om medel­	 tidens guldmakeri, provrören om läkarens mörka kammare,	 och reagentierna i burkarne om apotekarens mysterier. Det	 kromsyrade kalit lyste som en solnedgång; den svavelsyrade	 kopparoxiden var blå som Lac Léman, och arseniksyrligheten	 glänste som rimfrost på björkkvistar.	 Iklädd ett långt blått förkläde skred hon till verket att utleta	 naturens hemligheter och att se åt huru skapelsen såg ut inuti.	 Laboratorn som skulle handleda henne första dagen kom fram	 till henne och började utan vidare sina instruktioner. Han	 talade med en lugn, torr stämma utan att vara artig eller	 oartig. Han tog hennes hand som en tång och lärde henne hålla	 provröret riktigt. Uppmanade henne att hålla gaskranen väl	 stängd när icke lågan begagnades och påminde henne om att	 väl rengöra sköljfatet när lektionen var ute. Därpå gick han in i	 de andra salarne.	 Det var den första man som icke varit artig mot henne och	 Blanche kände sig nästan förödmjukad. Men det var ju möjli­	 gen på grund av hans överlägsenhet i vetande icke i något	 annat.	 Runt omkring henne vid de andra borden stodo studenter	 och arbetade. Vid hennes inträde hade de skrattat, pratat och	 sjungit, men nu voro de tysta och viskade sinsemellan. Men	 Blanche hörde vad de sade, ty hennes nerver voro starkt spän­	 da av den nya situationen.	 – Hur ser hon ut? viskade en bakom ett bord.	 – Ful! svarades det från ett annat.	 Blanche kände sig obehagligt berörd. Vem frågade efter om	 de, herrarne voro fula eller vackra när de skulle läsa kemi? Var	 hon emellertid verkligen ful? Hon tittade i den stora glaskolven	 
	 som kokade över spritlågan. Hon såg sitt långa ansikte med	 den kraftiga näsan, men i en sådan förvirring av glasets	 konvexa form att hon icke kunde få något riktigt omdöme. Men	 dessa herrar tyckte att hon var ful. Nå det skulle hon icke	 komma att ta nära vid sig.	 När hon gjort sin första reaktion och den lyckats ville hon	 visa den för laboratorn för att få hans gillande. Han var icke i	 rummet. Skulle hon söka upp honom? Nej, hon ville icke gå	 över golvet mellan alla dessa herrar. Hon skulle vänta tills han	 kom igen. Under tiden tog hon sig för att öppna alla flaskor och	 burkar för att lukta på dem. Sedan diskade hon ett par provrör	 och fick svavelsyra på fingerna, som svartnade.	 Så kom laboratorn. Blanche tog sitt provrör och visade det	 som om hon ville ha beröm. Han såg på henne som man ser på	 ett barn, och sade: Det var snällt. Fortsätt nu med nästa! – och	 så gick han. Blanche var inte nöjd med det där. Han behandla­	 de henne överlägset. »Det var snällt.» Han skulle ha sagt:	 mycket bra, min fröken! Hon var ju student och icke någon	 skolflicka.	 Vid hemkomsten måste Blanche berätta i detalj huru förmid­	 dagen passerat. Faster Berthe bet läpp, men sade bara: avund­	 sjuka!	 På aftonen hade Æskulap, de medicine studerandes förening,	 kommers, och Blanche hade efter långa diskussioner fått lov att	 gå dit, men måste vara hemma klockan tio.	 Klockan sju trädde hon in på Brasserie Nuss. Hon måste gå	 igenom stora salen för att komma in i det enskilda rum där	 kommersen hölls. Salen var fylld med rökande och drickande,	 golvet var fuktigt och det såg icke inbjudande ut. Annorlunda	 hade hon föreställt sig det glada tillhåll där hon visste att	 herrarne så gärna tillbragte aftnarne. Hon kom in i samlings­	 rummet. Ingen tog emot henne, ingen hjälpte henne av med	 kläderna såsom förr då hon kom på en bal. Rummet såg	 otrevligt ut. Herrar sutto här och var och smygrökte på cigarr­	 stumpar som de motvilligt kastade i hörnen när hon trädde in.	 Skratten tystnade och samtalen avstannade. Bakom dörren	 betraktades hon av två studenter genom pincené. Samma visk­	 ning som förut på laboratorium. – Är hon vacker? – Svar: ful	 som fan! –	 
	 Ordföranden var icke kommen. Ingen steg därför upp och	 tog emot henne, och hon kände ingen. Hon gick slutligen in.	 Man bugade lindrigt sittande. Det blev alldeles tyst. Blanche	 såg sig omkring och fann sig vara ensamt fruntimmer. Hon tog	 plats på en stol, som var ledig, men ingen lämnade sin plats.	 Slutligen kom ordföranden. Han hälsade verkligen, men	 utan att säga något artigt. Därpå kommo fem flickor. De	 mönstrades genast och en befanns vara vacker. Blanche sökte	 närma sig dem, men de voro icke tillgängliga.	 Förhandlingarne började. Val förrättades; paragrafer lästes	 upp. Odrägligt tyckte Blanche. Därpå hölls ett föredrag: om	 descendens-teorien. Det var nytt för Blanche, men det var	 ohyfsat. Han jämförde människorna med djuren, och ändock	 hade Gud skapat människan sig till en särskild avbild och	 djuren till människans nytta. Föredragaren påstod att hästen	 icke var skapad till att ridas eller draga, ty Noak varken red	 eller åkte. Kamelen syntes vara född med sadel, men det var	 inte så; det var icke någon sadel, och den enpuckliga kamelen	 tycktes tvärtom vara skapad för att icke mottaga någon ryttare.	 Det hela var »otäckt», syntes det Blanche. Därefter förklarades	 ordet fritt. Man steg upp och promenerade på golvet. Herrarne	 sögo på otända cigarrer och rekvirerade öl. Kyparen sprang ut	 och in med sejdlar. En och annan skrattsalva hördes i en	 isolerad grupp, men alltid åtföljd av lömska ögonkast till höger	 och vänster. De fem flickorna sutto som ouppbjudna damer på	 en bal och Blanche kände sig illa till mods. Det var tråkigt.	 Hon fann att herrarne voro generade; kände sig omgiven av	 fientliga element. Herrarne vädrade konkurrenter och fruntim­	 merna sutto på lur på rivaler. Herrarne ansågo sig å sin sida ej	 våga något galant närmande, emedan det skulle kunna tydas	 som kurtis, och de visste att de emanciperade damerna ej ville	 veta av att de voro kvinnor. De hade kommit hit enkom med	 villkor att bli behandlade som jämlikar. Ja, men det var något	 förödmjukande i denna jämlikhet; Blanche kände att underläg­	 senheten inträdde med jämlikheten; och det var bestämt roliga­	 re som det var förut. Så förvånade hon sig över att ingen av	 herrarne serverade damerna något. Men var och en rekvirerade	 ju här själv, det var sant, och det vore ju högst opassande av	 
	 främmande herrar att bjuda främmande damer något.	 Blanche som kände sig alltmer generad, tog slutligen mod	 och frågade de andra flickorna om de ville dricka något. Hon	 fick häpna blickar och ett vasst svar: Dricka? Öl? Fy! Det blev	 allt stramare och stramare. Ordföranden som talat något kemi	 med fruntimmerna skickade nu fram den ena herren efter den	 andra att tala fysik, latin, allt möjligt som icke stötte på kurtis.	 Flickorna märkte att herrarne »tjänstgjorde» och de blevo allt	 snävare. Men den vackra flickan hade gjort en hastig volt i	 samtalet och med sin kavaljer fört det in på mera mänskliga	 områden. Hon var därför snart omgiven av tre herrar som	 skrattande förde ett muntert samtal. Men då drogo de andra	 flickorna sig tillbaka och följde på avstånd med bittra miner det	 ovärdiga uppträdet. Den vackra glömde sig slutligen därhän	 att hon rekvirerade en stor sejdel öl. Då blev gruppen omkring	 henne allt tätare, och oppositionen vid kakelugnen, dit de	 andra flickorna dragit sig, allt vassare. De blevo med ens goda	 vänner och inbegripna i en mycket livlig diskussion, som av­	 stannade var gång en herre nalkades.	 Det började kännas åskigt i luften och det batteri som ladda­	 des vid kakelugnen blev oroande, ty varje herres försök att	 avleda elektriciteten med ett samtal blev träffad av en stöt, som	 kastade honom tillbaka. Den vackra hade infört striden på en	 annan, just den fruktade och förbjudna marken, och därför	 hade hon segrat.	 För att få en urladdning till stånd, tog ordföranden sin sejdel,	 knackade i bordet och harskade sig till att hålla ett humoris­	 tiskt tal.	 – Kamrater, började han. – Det blev tyst och damerna	 spetsade öronen vid denna för dem nya appell, som icke likna­	 de »mina damer och herrar».	 – I vår barndom lärde vi oss att kvinnan skapades av man­	 nens revben och att sålunda mannen var till före kvinnan;	 därför kunde också med skäl den okände författaren till Mose	 böcker (vilken, om han levat nu, troligen fått ett åtal på halsen,	 emedan han förordar mormonism) med skäl ålägga kvinnan att	 vara mannen underdånig, ty Adam var ju Evas far, och Eva	 sålunda enligt Moses Code civil §4 skyldig att hedra sin fader.	 
	 Nu har emellertid vetenskapen lärt oss att kvinnan var till före	 mannen. Den första cellen var kvinna, ty hon ensam höll	 släktet vid makt. Jag går förbi de sköna blommornas oregel­	 bundna levnadssätt och kastar mig in på djuren, börjande med	 de lägsta, för att sluta med det högsta – människan. Hos	 molluskerna finna vi ännu Hermes och Aphrodite för att så	 uttrycka mig oindividualiserade; och mannen finns icke än.	 Första gången Adam uppträder är icke i Paradisets lustgård,	 utan i havsens djup hos de för oss gamla bekanta Cirripederna,	 där han lever ett parasitliv som ett litet ömkligt kräk fastkedjad	 med olösliga, men äkta bojor vid den många gånger större och	 starkare Eva, så att han snarare förefaller som ett klassiskt	 revben utsprunget ur – förlåt uttrycket – honan, för att kullkas­	 ta hela den Brittiska Bibelsällskaps-teorien om kvinnans ska­	 pelse. Men vi lämna de lägre djuren för att höja oss högt,	 högre. Ännu hos insekterna är modren kvar i sin naturliga höga	 ställning: hon är drottningen hos myran och biet. Hon är	 härskarinnan, urmodren, och endast genom henne är bikupan	 en kupa och myrstacken en stack, samhället ett samhälle. Men	 de arbetande ledamöterna äro icke hanar; den äran att få	 arbeta och föra ett självständigt individliv kommer honom	 långt senare till godo. Arbetsmyran är en förkrympt, ofruktsam	 hona, som skaffar mat, bygger bo, för krig och uppfostrar ung­	 arne. Det är sålunda kvinnan som först var krigare! Hanarne –	 förlåt uttrycket – hava ännu icke emanciperat sig. De äro	 osjälvständiga stackare som endast hava den sorgliga uppgiften	 att bli fäder till barn som de aldrig få se – och dö! Ett stort steg	 högre och vi äro hos fiskarne. Hanen har vunnit frihet och fått	 individuellt liv. Han är redan adlad till barnuppfostrare och	 därmed är han slav. Ett steg högre – mot idealet – och vi äro	 upp i luften hos fåglarne. Hanen är arbetare, krigare och make.	 Honan har emanciperat honom och slagit honom i kärlekens	 bojor. Arbetet är delat och hos däggdjuren fortfar arbetsdel­	 ningen något varierande, ty utvecklingen går icke rakt som ett	 snöre, icke hastigt som blixten, men i zigzag som den. Och så	 äro vi uppe hos änglarne, jag vill säga hos mänskorna. Hos de	 vilda folken är mannens underkuvade ställning som den kallas	 ännu i blomstring. Kvinnan sitter hemma vid elden och pysslar	 
	 med barnen, knåpar med diskarne, om det finns några, och	 lagar mat, om den lagas. Mannen drives ut i skogarne att döda	 djur, skaffa mat. Och därvid finna de sig. Men hos några	 stammar märkas ännu spår, återfall eller atavismer, som vi	 lärda kalla det, från äldre ancestrala förhållanden. Sagorna och	 historieskrivarne berätta om amasonriken i förflutna tider. Det	 är reminiscenser från myrstacken. Kvinnorna äro sig själva	 nog, föra krig, föda sig och barn, och männen inkallas endast	 en gång om året. Sådana förhållanden råda ännu hos afghaner,	 där mannen är kvinnans egendom, och hos dahomejarne, där	 kvinnorna regera och kriga. Hos de civiliserade folken, för att	 komma till oss, har arbetsfördelningen mellan könen varit så	 där tämligen olika, mest beroende på de sociala förhållandena.	 Hos de fattiga, arbeta båda, ehuru mannen tyngst, ty kvinnor­	 na ha ännu icke yrkat på att få gå i kolgruvor och på skogs­	 hygge. Familjen var i sitt upphov en kommunitet; med egen­	 domsgemenskap. Egendomen tillhörde familjen, och som	 mannen ensam var skyldig försörja hustru och barn, behövde	 kvinnan icke ärva, och fick det icke emedan egendomen såsom	 tillhörande familjen icke fick gå genom dotterns gifte till annan.	 Det finns en lucka i bevisningen här, men den smäller jag igen,	 eljest kunde vi få titta ner i egendomens, den heliga äganderät­	 tens mysterier och dem gömmer jag till en annan gång.	 För den kommunitet som kallas familj, behövde samhället en	 målsman. Kvinnan hade sitt pyssel inomhus med barnen, och	 barnen voro för oförståndiga, därför åtog sig mannen det be­	 svärliga uppdraget, och sålunda kom mannen skenbart till	 styret. Men i de högre, det vill säga icke arbetande klasserna,	 där degenerationen småningom börjat gripa omkring sig, där	 ha vissa symptomer tagit sitt inträde. Kvinnan har känt sig	 förnedrad av att vara drottning och börjar vilja bli arbetsmyra:	 det vill säga återgå till myrstacken. Härmed följer naturligtvis	 mannens nedgående till hane igen. Nu frågar jag: gå vi fram då	 vi gå till emancipation, eller gå vi tillbaka? Har kvinnan rätt då	 hon vill taga makten som ursprungligen tillhört henne och har	 mannen rätt då han gör motstånd? Jag tror att ingen har rätt	 under nuvarande förhållanden. Jag tror att emancipationen är	 en antecipering, något som kom för tidigt, ty vi stå framför ett	 
	 nytt skede i utvecklingen av samhället: något som varken skall	 likna bikupan eller dahomejare varken tjäderleken eller fåra­	 hjorden, men med lärdomar hämtade från alla. Hur långt	 arbetsdelningen kommer att gå i det nya samhället veta vi ej,	 men att den ej kommer att sträcka sig över varje köns naturliga	 gränser, det taga vi för givet, ty nu har mänskligheten, synes	 det, återfått sitt sunda förnuft, och förnuft det är natur!	 Mina damer, då jag vänder mig till er, är det i er egenskap	 av kvinnor, och med den vördnad varmed jag alltid sett upp till	 kvinnan, en vördnad som icke minskats av att se era försök att	 lyfta det tunga oket från mannens axlar och med honom dela	 arbetet, ni mina damer hava tagit första steget till mannens	 frigörelse och därför bringar jag er på mitt köns vägnar ett	 hjärtligt tack!	 Den vackra skrattade och herrarne med, men vid kakelugnen	 förblev det tyst, så obehagligt tyst. Och snart började man resa	 sig för att taga överkläderna. Såsom på ett givet tecken rusade	 herrar fram för att hjälpa damerna, men dessa tackade med	 tydliga åtbörder att de ej behövde någon hjälp ut genom	 dörren. När de voro klädda drogo de på handskarne och kasta­	 de långa blickar inåt salen där den vackra satt. Men hon	 förstod ingenting utan drack sitt öl och skrattade. Blanche som	 kände henne ansåg sig för artighetens skull böra säga åt henne	 att de andra flickorna gingo. – Ja gå ni, svarade hon – och de	 gingo. De gingo genom den rökiga restaurangen och beskåda­	 des med fräcka blickar och de kommo ut på gatan. Där stanna­	 de de för att vänta tram-wayen. Av en händelse kom Blanche	 att titta bakom sig. I det samma hörde hon inifrån en sång och	 pianospel.	 Hon gick intill fönstret och såg nu på sidan om gardinen rätt	 in i rummet. Cigarrer och tändstickor i alla händer, glada	 miner, sång och spel, och mitt i en grupp stod Louise, (så hette	 den vackra) som stod och rökte! Det stack henne i bröstet. Nu	 hade de roligt! Nu! Och Louise var ensam med alla herrarne.	 Vilken immoralitet. Vilken dålig flicka! Men hon hade roligt	 hon, i alla fall!	 När Blanche kom hem satt faster Berthe och väntade rap­	 port. – Hade det varit roligt! – Roligt? Grymt tråkigt! Och så	 
	 oartiga herrarne hade varit. – Hade de rökt? – Nej, men de	 hade druckit öl och hållit omoraliska tal. Ordföranden hade	 liknat fruntimmerna vid celler och kräftdjur, allt möjligt!	 – Hade de liknat dem vid djur? – Ja, och så hade han talat om	 saker som man kunde läsa i böcker, men som man inte talade	 om, annat än på föreläsningar. – Vad hade han sagt? Något	 oskickligt? – Ja nära på. Och så gingo de sin väg, men Louise,	 hon stannade. – Ensam? – Ensam, och så rökte hon! – Rökte	 ensam! Det där ska vi ta itu med, sa faster Berthe. – Och så tog	 hon reda på alla detaljerna.	 Blanche gick till sängs sent. Hon hade så mycket att grubbla	 på. Varför var det tråkigt i kväll? Varför voro herrarne så stela,	 oartiga och fientliga? Vad menade han med sitt tal? Detta var	 den drömda friheten att få se de artiga kavaljererna på nära	 håll, utan bevakning! Kanske de inte voro så snälla som de ville	 visa sig. Men mot Louise hade de varit alldeles som de bruka	 på balerna. Så annorlunda allting var därute i verkligheten mot	 föreställningarne. Så annorlunda! Men, i alla fall, Louise, hon	 hade roligt hon! 
	 
	 Följande morgon klädde sig faster Berthe för att gå till fakulte­	 tens föreståndare och klaga. Professorn var olyckligtvis en gro­	 bian som hade den fula ovanan att säga vad han tänkte, och	 tant hade olyckligtvis den föreställningen att en professor skulle	 vara en bildad person, som borde veta vad han skulle säga.	 Tant kom naturligtvis på en tid då professorn ej tog emot.	 Vad brydde hon sig om det. Han måste, då det gällde akademi­	 ens heder och ungdomens väl. Slutligen blev hon insläppt.	 Framförde sitt ärende och refererade talet. Professorn såg på	 henne som på ett nytt species och svarade slutligen:	 – Vad rör det mig?	 – Vad det rör er?	 – Vad rör det er då?	 – Vad? Vad? Ungdomens moralitet var ju i fara!	 Hur så? Tala om! Vad har hänt. Han har liknat fruntimmer­	 na vid celler (det var då lögn förstås!). Det hade varit sämre om	 han liknat dem vid änglar! Trodde fruntimret på Guds heliga	 ord? Naturligtvis. Nå. Han hade sagt att kvinnan var härska­	 
	 rinnan och mannen slaven. Det var ju artigt sagt! Ville frun­	 timret höra vad bibeln sade: Din vilja skall vara din man	 underdånig och han skall vara din herre! Var det inte rätt!	 – Det var inte rätt! – Vad? Då var ju fruntimret en fritänkerska	 som förnekade Guds heliga ord? Gjorde hon inte det!	 Tant kände sig som i en rävsax. Hon skakade på nacken –	 och höll på att svimma. Men professorn fortfor: Med smärta	 skall du föda barn! Hade fruntimret uppfyllt detta Guds bud? –	 Nej det ville hon inte! – Jaså hon gjorde uppror mot Guds	 heliga lag! Men till saken! Herrarne hade icke rökt, icke upp­	 fört sig oskickligt. De hade delat fruntimrets meningar om	 bibelns läror, att de voro orimliga och för övrigt – vad de	 behaga göra inom sina föreningar, angår ingen. Vad rörde det	 fruntimret om mademoiselle Louise tyckte om öl eller rökte.	 Tobak var icke förbjudet varken i Code civil eller Code moral.	 Det fanns kärngar som snusade. Och alla kärngar voro avund­	 sjuka på unga flickor som roade sig – i synnerhet i herrsällskap.	 Den som inte trivs där, har intet tvång att gå dit, och den som	 babblar om vad som förehaves – ja den kunde helt enkelt bli	 utkörd! Så stod det till! Man hade ingen rätt att bryta sig in i	 slutna sällskap! Vad hade de där att göra? »Den aktning man	 är skyldig kvinnan?» Vilken aktning är man skyldig mannen?	 Ingen alls? Kunde se det! Eljes skulle man icke tränga sig in på	 olaga tid och löpa med skvaller! För övrigt! Varför gjorde inte	 flickorna själva en förening? Va! Det var inte så roligt det! Bad	 om ursäkt men skulle på föreläsning! Var föreläsare vid univer­	 sitetet men icke poliskonstapel. 
	 
	 Resultatet av mötet blev att tant stiftade en förening för Kvin­	 nosaken, och att Blanche aldrig fick gå på några kommerser	 mer. I fruntimmersföreningen fick hon däremot gå, och där	 hade hon förfärliga kvällar. Livet i Zürich, av vilket hon lovat	 sig så mycket blev allt mer odrägligt. Oupphörlig bevakning,	 ändlösa läxor: mera romerska kejsare, mera kungar och drott­	 ningar, mera filosofi. När skulle detta taga slut? Och skulle det	 någonsin taga slut? Vad började för nytt med examens avläg­	 gande? Frihet? Nej, då började ett nytt slaveri. Som en åkare	 skulle man vara redo för den första som ropade; ur hus i hus	 
	 och hälsas som en undergörare, när man själv visste hur litet	 som kunde göras. Och friheten? Vågade hon umgås med en	 man, om hon föredrog dennes sällskap för en kvinnas (och	 vilket hon misstänkte hon komme att göra)? Ingalunda, ty då	 vore hennes anseende rubbat; klienterna skulle fly och hon	 utstötas ur samhället. Ingen utgång! Jo en! Att gifta sig! Fruar­	 ne hade rätt att bo ihop med en man, äta vid samma bord, sova	 i samma säng; umgås med män så mycket de ville, gå ensamma	 på gatan! Men, det fanns ett men. Fruarne åto andras bröd,	 övervakade andras hushåll, övervakade andras linne, och på­	 stodo i allmänhet att de voro slavinnor. Det ville inte Blanche	 bli. Således inte friheten där heller!	 Hon stod en dag på laboratorium och skulle göra ett syntes­	 prov. Det var ganska kinkigt och fordrade stor påpasslighet.	 Hon hade för ändamålet fått plats i ett avsides liggande kök för	 att bättre kunna reda sig. Hon hade tagit en mask för ansiktet	 och ställt till starkt drag i kapellet där hennes apparat stod, ty	 klorgasen var farlig att andas. Hon böjde glasrör på blästern,	 lagade sandbad åt kolvar och gjorde ledningar och förlag i	 oändlighet.	 Laboratorn, med vilken hon ej talat sedan den ryktbara	 kommersen, kom igenom rummet. Med ansiktet dolt av mas­	 ken kände hon ett trotsigt begär att tala honom till. Blanche	 hade nämligen blivit behandlad såsom skvallerbytta efter tan­	 tens uppträde hos professorn, och ingen hade närmat sig hen­	 ne. Därför kände hon ett behov av att rättfärdiga sig. Men	 laboratorn hade kommit på samma idé som hon rörande lämp­	 ligheten av att öppna ett samtal.	 – Är det roligt stå i kök? frågade han spetsigt.	 – I det här köket är det drägligt, men i äkta mäns lär det inte	 vara så roligt, svarade Blanche.	 – Jag tror inte heller att köksorna finna det så glatt, som stå i	 de äkta kvinnornas kök, svarade laboratorn. Fruarne lära vara	 ganska svåra!	 Blanche rodnade under masken. Tants klicherade fras om att	 fruarne voro köksor var förvandlad i en lösning av antago­	 nistens skarpa syra.	 – Ni kommer aldrig på kommers mera? återtog han.	 
	 Blanche teg.	 – Ni tyckte det var tråkigt? fortfor han. Vill ni gå i en annan	 förening, där man icke har tråkigt! Vill ni gå med till ryssarne?	 Blanche hade så mycket hört talas om ryssarne, att hennes	 nyfikenhet väcktes.	 – Jag tror inte att jag får för tant! sade hon helt barnsligt.	 Laboratorn log.	 – Varför skulle inte tant vilja det? Skulle det vara någon	 fara? Skulle det vara farligt att höra nya friska tankar?	 – Nej, svarade Blanche, men ryskorna lära vara så – fria!	 Han log igen och såg henne in i ögonen.	 – Skulle ni inte också vilja vara fri?	 Blanche kände hela sin trängtan, hela sin trånad uttalad.	 Och den som talade vid henne såg ut som en den där skulle	 kunna hjälpa henne att bryta en boja.	 – Jo, sade hon, jag skulle vilja vara fri. O, fri!	 – Ser ni, ser ni! Kom med i morgon!	 – Ja! Men tant!	 – Ljug för henne!	 Blanche ryggade. Han som såg ut som hedern och sanning­	 en, han rådde henne ljuga!	 – Är det icke ohederligt att ljuga?	 – Inte alltid! Om en mördare, vars avsikter jag känner,	 frågar mig om vägen till offret, så visar jag honom orätt, och	 ljuger med glatt sinne.	 – Men tant är ingen mördare!	 – Nej, men mörderska! Känner ni inte hennes gift som håller	 på att koagulera ert blod! Hennes hat, hennes hämnd, som ni	 skall tillfredsställa, löper i era ådror och absorberas av edra	 lungor, paralyserar ert nervsystem! Är ni fri? Ni äter denna	 vampyrens bröd, som ni ej förtjänar med ert arbete, ni är	 betald av henne för att ni utför hennes hämnd, ni har sålt er	 själ såsom andra kvinnor sälja sin kropp. Vad är det som driver	 er till denna bana? Är det känslan av plikt mot medmänniskor,	 är det lusten att hantera osnyggheter, andas sjukrumsluft, höra	 jämmerskrik, ryckas ur sömnen, slitas från måltiden? Nej, det	 är hämnd! På vem? På er tants avskedade älskare! Behövs ni	 som läkare? Behövas femtio procent av dem som redan finnas?	 
	 Tror ni det är ont om receptskrivare! Åh, de trampa ner varann	 och kunna intet hjälpa. Varför bli ryskorna läkare? frågar ni!	 Ja, det är inte för att skriva recept, inte för att slippa bli gifta,	 det är för samma orsak, som propagandisterna ställa sig i	 verkstäder, rika flickor taga tjänst, det är därför att mänsklig­	 heten skall bli botad från de större skadorna, så att en gång	 inga läkare mera skola behövas, eller så den jämna fördelning­	 en av vetande gör alla till hälsovårdare.	 Blanche stod där som recipienten i en elektricitetsmaskin;	 hon tog upp allt vad den gnistrande mannen kastade omkring	 sig, men hon kände på samma gång en tension att slå honom	 tillbaka ifrån sig. Hon var tom förut, och nu ville han fylla	 henne med överskottet av sin själ. Hans ögon flammade och	 hans kraftiga manliga anlete såg ut som sanningen själv, när	 han sade: ljug! Hon letade en punkt där hon kunde såra honom	 och avväpna honom och det var just i den punkten. Han stod	 så hög och klar för henne, högre än hon ville erkänna, och hon	 måste ha ner honom. Och ändå ville hon se honom stor, stark,	 som stödet hon sökte, som befriaren. Hon kände omedvetet att	 befriaren kunde bli härskaren; hon sökte honom och stötte	 honom från sig. Slutligen sade hon: Ni predikar jesuiternas	 moral.	 Men han, som kände alla klichéer var genast färdig med	 svaret:	 – Nej det gör jag ej. Jesuitens hemlighet ligger i den falska	 slutledningen; han gör en kortkonst med ord och ni blir du­	 perad. Han säger då: ändamålet (gott eller ont) helgar medlen.	 Jag säger det heliga, stora, vackra, vad ni vill, ändamålet,	 helgar medlet. Ett lågt ändamål ohelgar alla medel. Ni är en	 korall-varelse som slagit fast på en gammal stam, akta er att ni	 ej växer fast där och blir petrificerad! Så här lyder den nya	 moralen, som redan var ny när Montesquieu uttalade den:	 »Om jag visste något som var nyttigt för mig, men skadligt för	 min familj skulle jag förvisa det ur mitt sinne; om jag visste	 något som var nyttigt för min familj, men skadligt för mitt	 fädernesland, skulle jag söka glömma det; om jag visste något	 som var nyttigt för mitt fädernesland men skadligt för Europa	 eller mänskligheten, skulle jag anse det vara ett brott!» Egois­	 
	 men, denna härliga gåva som under namn av självupphållelse­	 driften låter allt levande leva, skall också utveckla sig, och	 den håller nu på att taga ett stort steg framåt till altruismen,	 eller kärleken till andra. Denna kärlek har först visat sig i	 kärleken till barnet, varav familjen. Men familjen har blivit ett	 stadium som vi måste lägga bakom oss, och utvecklas till	 samhället, det blivande samhället. Ni sitter ännu fången i	 släktbojorna, som endast var en ekonomisk institution, ryck er	 lös ur släktens trånga biceller, svärma, och bygg själv en kupa,	 lämna släkten, med sina agglomererade små intressen, och	 isolerade egoistliv, och lev för släktet.	 Blanche såg väggarne vika tillbaka, dörrar öppna sig i en	 oändlig fil; hans tal verkade som fukt och värme på gamla frön	 som legat på kallrum. Hon kände sin varelse gro och att det	 icke var långt förr än skalet skulle sprängas! Men så fattades	 hon av en underlig lust att brottas med denna själ som ville	 befrukta hennes. Hon fladdrade som fjärilen, undan, undan, för	 maken som förföljde henne, i känslan av att döden låg i hans	 kyssar, döden för henne som individ, i samma stund hon gav liv	 åt släktet.	 – Varför säger ni mig allt det där? Varför slösar ni alla dessa	 ord på mig? En obetydlig främmande flicka! frågade hon.	 – Det har ni redan gissat! svarade han; men vill ni jag skall	 uttala det, så kom i morgon kväll med mig till ryssarne!	 Han tog hennes hand. – Ni kommer? Inte sant?	 – Jag kommer säkert, svarade Blanche, så som om hon icke	 kunde annat.	 
	 När Blanche satt hemma vid middagsbordet igen, kände hon	 att den hemlighet hon bar på stod upp liksom en mur mellan	 henne och fastrarne. Bandet var avgnaget. Hon tyckte sig äga	 något, som hon icke fått av dem. Det var hennes eget, och det	 var hennes nya tankar, hennes hemlighet. Hon tänkte på hur	 svagt detta band varit. Det var icke kärlekens, ty hon älskade	 dem icke dessa fångvakterskor, det var det råa intresset. Hon	 behövde dem som misteln sin poppel, som parasiten sin skaffa­	 re. Hon väntade sig höra blodet tala, men det teg. Icke ett	 samvetsagg, icke någon varnande röst. Allt gammalt ramlade	 
	 ner som illa påklistrade tapeter, och hon kände att hon växte.	 Nu först erfor hon frihetens första svalkande vingslag om sina	 hektiska kinder; det var icke blott kroppen som varit fången,	 det var anden!	 
	 
	 
	 
	 Blanche kom tidigt till mötesplatsen ner i Bauschänzlis park.	 Snön föll så lätt, så tyst och sjön låg svart utanför. Hon var	 mycket upprörd och när hennes fot rörde vid ett torrt löv spratt	 hon till, men snön föll tätt, tätt, så att ljudet av hennes steg	 snart icke mer hördes. Sanden skrek ännu här och där, men	 snön tystade snart ner den också. Hon kände att varje steg hon	 tog, förde henne ut på en ny bana, ut till okända öden, men den	 förde henne ut. Vart? Hon kände att hon bröt en överenskom­	 melse! Hon hade sålt sin frihet åt dessa gamla kvinnor och de	 gåvo henne livets medel mot det att hon gav sin frihet. Nu	 inställde hon sin utbetalning, kunde hon då fortfara att taga av	 dem. Det var sålunda i botten ett ekonomiskt problem. Endast	 den som hade medlen till uppehälle vore fri, alla andra slavar.	 Ett dolt hat mot de gamla började växa. Om Blanche själv	 hade räntor, ja då vore hon fri. Vad skreko då folken efter	 frihet, när de inte hade räntor! Frihet utan räntor vore ju	 omöjlig. Hon sprang hemifrån, ut ifrån skolans fängelse, in i	 universitetets fängelse, ut i praktikens, publik-gunstens fängel­	 se. Över allt fängelser. Och kom befriaren, den starke mannen	 och slet hennes bojor, vore det endast för att föra henne in i ett	 nytt, välmurat fängelse, det sista, som endast döden kunde	 öppna. Hon kunde icke lösa problemet. Skulle han, han som	 kunde svara på alla frågor, kunde han göra det?	 Snön susade om ett par starka fötter, och luften rördes av	 hans flämtande andedräkt; han stod vid hennes sida och tog	 hennes arm under sin!	 – Ont samvete? sade han. Det ger sig! Korsikanen, som	 underlåtit mörda sin släkts ovän, går också med ont samvete.	 Det är ett konventionellt samvete, som anklagar en för ett	 underlåtet mord. Bort med det!	 
	 Och han förde henne med sig. Hon gick i takt med hans steg	 och hennes arm låg så väl under hans.	 – Är det långt? frågade Blanche.	 – Utanför staden, sade Émile; ryssarne tycka inte om Stä­	 der!	 Och de gingo ut mellan vita åkrar, upp för backar, mellan	 vingårdar, och kommo upp till Café des Alpes, en liten trächa­	 let omgiven av lärkträn och granar. Det såg idylliskt och	 hemtrevligt ut, icke som en restaurang eller ett kafé, där sysslo­	 lösa människor döda tiden, utan ett härbärge vid vägen där	 den trötte resanden söker vila och vederkvickelse.	 De gingo upp för en trätrappa utanpå huset och kommo upp	 på en balkong, som lystes upp av ljusen inifrån den stora salen.	 När de ännu skakade snön av fötter och kläder kom en herre ut	 från salen och välkomnade dem såsom gamla vänner. Det var	 en stor mörk man med ett kosackhuvud över breda skuldror.	 Han tog Blanches hand, tryckte den varmt som en systers, tog	 av hennes överplagg och förde henne in i salen. Det var ett	 gammaldags rum med lågt trätak där bjälkarne syntes. Ovan­	 för de höga träpanelerna syntes alplandskap med björnjakter	 och här och där hängde tända lampetter, vilkas blanka mäs­	 singsplåtar återkastade ljusens sken. Mitt på golvet stod ett	 långt bord, omkring vilket sutto tjugo herrar och fruntimmer,	 drickande te och rökande cigarretter under det en väldig sa­	 movar av nyskurad koppar puttrade – i mitten. I den stora	 skåplika, gröna kakelugnen med bänkar på, brann en väldig	 bokbrasa.	 När Blanche och hennes ledsagare trädde in, reste sig alla	 och tryckte deras händer. Flickorna kysste Blanche på kinden	 och gåvo henne plats. Det slog som en varm luft från ett hem	 emot henne och intrycket här var icke den kalla dystra krogens	 såsom på Brasserie Nuss. Ingen fientlighet, ingen rivalitet,	 ingen konkurrensens avund rådde här och Blanche kände sig	 genast hemma. Herrarne voro artiga mot damerna utan galan­	 teri, och damerna mottogo med tacksamhet och vänlighet deras	 aktningsbetygelser. De rökte cigarretter, men hade icke kort	 hår och blåa glasögon; de voro behagfulla i sina rörelser och	 sökte icke genom hårda gester och ord imitera män. De talade	 
	 allvarsamt och utan fruktan att bli missförstådda, ty de stodo	 alla på samma bildningsgrad, och meddelade sig med varandra	 utan att undervisa varandra.	 Blanche serverades te, oaktat förtäringen var gemensam.	 Detta tyckte hon var behagligare än att var och en rekvirerade	 själv och rummet genomrändes varje ögonblick av kypare.	 Man bjöd henne cigarrett, men hon tackade. Hon fann intet	 stötande i att fruntimren rökte, ty det var ju »sed» hos dem,	 alltså »sedligt», ehuru i Västeuropa icke sed, alltså osedligt.	 – Paul Bestuchev, började en olivfärgad flicka, vilken för kväl­	 len var ordförande, Bestuchev har bett att få tala i kväll. Men	 icke mer än 30 minuter, far lilla!	 Den som kallades Bestuchev sköt sin stol något från bordet,	 blev sittande och tog upp en papperslapp, på vilken han gjort	 anteckningar.	 – Jag vill tala om Det aldra Heligaste, började Paul, och drack	 ur sin tekopp.	 – Det är väl icke religion heller? frågade en rödskäggig.	 – Fy då, sade Paul! Sådant talar man icke om! Nej, jag vill	 tala om det som är heligare än Det Heliga, om	 
	 Det Aldra Heligaste. 
	 
	 I Samhällets barndom innan arbetsdelningen skapat över- och	 underklass, var jorden allas moder. Stammen ägde sitt territo­	 rium odelat, eller skiftade den i lotter, såsom hos åkerbrukarne,	 för begagnande på viss tid, utan att avstå äganderätt. Sådan	 kommunism äga vi ännu i ryska miren eller byalaget, och vårt	 fädernesland äger omkring 40 millioner legaliserade kommu­	 narder. Att lyckan det oaktat icke trivdes hos vår stackars	 musjik, det beror på annat, som nu håller på att avhjälpas. När	 nu den segrande överklassen slog under sig ursprunglig kom­	 munaljord, det vill säga begick stöld, så förklarades i samma	 stund stölden helig. Den stulna egendomen blev helig för över­	 klassen; men underklassen, som ville följa exemplet och återta­	 ga det stulna fick betala nya skatter till fängelser. Det var	 sålunda icke helt med helighetens uppkomst.	 Emellertid blev den tillgripna egendomen allt mer och mer	 utsatt för anspråk på återbördning. Heligheten växte. Nu kan	 
	 man få skjuta kejsarn för pannan, förneka Gud, angripa moral-	 lagen och ändå stå under statsskydd såsom vi i Schweiz, men	 för ett angrepp på egendomen utlämnas vi. Egendomen har	 sålunda blivit heligare än tsaren, än moralen, än Gud.	 Men tiden har gått framåt och snaran har dragits till om	 halsen på överklassen. Vår tid har sett tre stora angrepp legali­	 serade, konstitutionella, kejserliga, kungliga och kongressliga	 angrepp på egendomen. Det första var som bekant livegenska­	 pens upphävande, i Ryssland (de livegna voro egendom), det	 andra, negrernas frigörelse i Amerika (negrerna voro egendom	 och sålunda heliga), det tredje, som vi se varje dag för ögonen	 kallas expropriationen. Min far hade en egendom och en myck­	 et vacker trädgård som han älskade. Han hade dragit upp	 varje träd själv, varje buske var honom som en vän. Han ville	 icke sälja den för aldrig det, ty han älskade den såsom man	 älskar levande väsen. En dag kommer en ingenjör från ett	 järnvägsbolag och hugger ner alla träden, river upp alla busk­	 arne. Far grät och bannade. Ingenjören sade att jorden var	 exproprierad och att far skulle få betalt av Semstvo. Far ville	 icke sälja sin trädgård, ville icke ha betalt. Då tog man.	 Dessa stora exempel hava skakat på egendomens helgd. Icke	 som om framtidens människor skola göra som staten och taga;	 de skola tvärtom giva. Men det få vi se då, när alla insett	 fördelarne av att ingen äger vad han kan förlora i morgon, och	 av att alla äga vad de ej kunna förlora.	 Men jag vill nu endast betrakta egendomens »moraliska»	 sida, vilken gjort kanske mest av allt till samhällets omoraliska	 tillstånd.	 Begreppet och känslan av ägande har genomträngt hela vårt	 själsliv, har amplifierat vår egoism. Själva våra tankar hava	 blivit föremål för vår girighet. Den lärde ruvar sin upptäckt	 såsom givande honom ära, icke mänskligheten gagn, uppfinna­	 ren skyndar att ta ut patent för att hindra mänskligheten få	 nytta av hans verk; prästen, Herrans tjänare, slåss om bröd­	 styckena och höga sysslor, ja somliga gå med tallrik i kyrkan	 såsom kaféchantant-sångerskor, vilket icke hindrar dem säga	 att Ingersoll gör sitt storverk för pengarnes skull. Folkrepresen­	 tanten, som i riksdagen skall säga sanningen, tvekar två gånger	 
	 innan han låter ordet gå ut, ty bakom grina hans fordringsäga­	 re, tidningsmannen som skall sätta yxan till roten på det	 murkna trädet vrider sig som en mask innan han hugger till, ty	 han ser hustru och barn lägga huvudena under. För hustru och	 barn! Hur mången vilja har icke brutits, hur mången själ	 förblött! för dem! Mannen är familjekommunitetens egendom,	 livegne, skaffaren, och därför, – huru listigt – har överklassen	 givit honom rösträtten och den skenbara styrelsen i hand, ty de	 veta att han har bojan om benet. Hur friare skulle icke kvinnan	 reda sig i det offentliga, hon som har det ekonomiska stödet	 bakom sig. Vad som är hennes styrka är mannens svaghet.	 Därför är kvinnans ställning friare än mannens, och därför är	 hon djärvare. När mannen låter butikägaren lura sig på varan,	 och låter bli att bråka för att icke skaffa sig en fiende, så går	 kvinnan rätt in och kastar varan i ansiktet på skälmen.	 Men egendomsbegreppet har även insmugit sig i våra heli­	 gaste områden, heligaste därför att naturen utstakat dem. Yng­	 lingen kastar sina ögon på en flicka; han behagar henne, deras	 själar älska varandra, men det återstår en liten huvudsak, som	 är huvudsaken: har han pengar? Nej! Då får han gå! Barnen	 som skulle vara samhällets tillhörighet, behandlas som föräld­	 rarnes privategendom, med uppgift att, när de äro små, roa	 dem med sitt joller, sina smekningar och när de bli äldre göra	 dem »heder» och varför icke också pengar. Makarne som svurit	 att »tillhöra» varandra börja snart av vanans makt anse var­	 andra som tillhörigheter.	 Slutligen, några ord om egendomens dåliga, men därför	 farliga symbol, penningen.	 Penningen är en dikt, skön för ägaren, men skenbart som allt	 skönt! Han är en dålig värdemätare, ty han mäter icke värdet. I	 dag får man en tunna vete för en louisdor, i morgon får man	 bara en halv. Han mäter icke nyttan eller värdet, ty en butelj	 kapvin, som kostar en louisdor uppgår icke i värde mot en	 tunna vete. Ty under det jag förtär en tunna vete är min själ fri,	 fri från näringsbekymmer, kanske en månad, varunder min själ	 kan arbeta, medan en butelj kapvin dövar mig några timmar	 och sedan slår mig i slaveri.	 Penningen är farlig som värdemätare emedan den uppträder	 
	 i en sådan koncentrerad form att ögat ej kan se den inneboende	 nyttan. Tusen francs i guld på en bordskiva ger intet sant	 begrepp om värdet, men tusen francs spannmål i säckar ser jag.	 Därför var det första myntet boskap, pecus, pecuniae. Ett barn,	 som först får en slant får den att köpa bonbon! Detta är ett	 eländigt misstag, ty barnet ser sedan i penningen ett njutnings­	 medel.	 Det värsta med penningen är att den är falsk. Den påstår sig	 vara en representant för befintliga nyttigheter. Detta är osant.	 Det finns icke så mycket nyttigheter som guld. Och guld är	 onyttigt. Man har sett banker störta som släppt ut mer papper	 än det fanns guld, men stått sig så länge tron på papperet	 varat. Tänk den dagen, då tron på guldet rubbas; då man icke	 längre kan få nyttigheter för det onyttiga guldet. Man såg det	 vid Paris belägring. Staden var full av guld, men ingen ville ha	 guld, alla ville ha mat som ej fanns, därför var guldets värde	 annullerat för tillfället. Araben som fann en säck pärlor i öknen	 var lika fattig som den belägrade parisaren.	 Men det finns mycket nyttigheter i rörelsen oaktat så få	 frambringa dem. Marknaden är överlupen med spannmål,	 under det en halv million människor hungra. Det är fel i	 produkternas fördelning. Och det är penningens och det falska	 myntets, värdepapperens, fel, samt den utsträckta arbetsdel­	 ningen. När självhjälp blir princip, när privategendom blir	 kollektivegendom, när armarne begagnas att skaffa mat i stället	 för industri (=lyx) då är nöden borta! Därför låtom oss alla	 arbeta på att lära människorna fördelen av privategendomens	 upphävande! Nu är visst trettio minuter gångna, syster lilla!	 Härpå skulle diskussion anställas. Som det funnos flera ny­	 komna, anmodades de att göra invändningar.	 – Jag skulle vilja invända, började Anna, att om man delade	 alla världens skatter, så skulle varje människa få 50 centimes,	 och därmed vore ingen hjälpt.	 – Den invändningen, svarade Bestuchev, är n:o 1 av våra	 inregistrerade »klichéer» vi kalla. Syster skall annotera svaret:	 Om Vanderbilts, Stewarts och Astors 3 milliarder dollars dela­	 des på jordens 1 och 1/2 milliard innebyggare skulle var och en	 få 2 dollars eller tio francs. Om vi nu antaga att Europa och	 
	 Amerika ensamma voro med om delningen, så skulle den ½	 milliarden erhålla 12 dollars per man, lika med 60 francs. Med	 60 francs kan en snickare skaffa verktyg, en fiskare nät, en	 roddare båt, en kramhandlare varor, en tjänstsökande nya	 kläder och så vidare. Den delningen vore alltså inte så oäven	 fast den bara rörde tre, tänk då på alla förmögenheters delning.	 Men nu vill jag själv, som känner invändningarne fortsätta, så	 komma de i ordning. Alltså: kliché n:o 2. Om man delade	 jorden klockan 8 på morgonen skulle de listigaste och starkaste	 ha hela jorden i besittning kl. 12. Svar: mycket sannolikt.	 Därför har ingen socialist, endast en klen conservateurs-hjärna	 hittat på den stupiditeten. Det är nämligen icke alls fråga om	 någon delning, ty det är just den närvarande »delningen» (så,	 att tjugo personer dela Englands jord) som skall upphävas.	 Staten skall så småningom expropriera all egendom, som ju	 tillhör staten, då staten kan göra statsskuld. Och sedan skall	 staten väl akta sig för att göra någon delning mer! Är det klart?	 Kliché n:o 3. Socialisterna som äro darwinister skulle icke	 angripa arvsrätten, ty ärftlighet av levnadsmedel vore ju ett	 gott arv för rasens förädling. Stopp där! Känslan av att få äga	 vad man ej förvärvat bringar rasen till urartning. Se de gamla	 konunga- och adliga släkterna. Alla som ej arbeta skola dö, en	 naturlig död, när krisen går fram över världen. Det sämsta arv	 du kan ge ditt barn är egendom, när egendom har upphört vara	 medel till arbete och blivit njutningsmedel. Kliché n:o 4 (vi ha	 dem allihop som syster hör!). Människan skall, om arvsrätten	 upphör underlåta att producera mer än han behöver. Svar: just	 meningen. Därigenom upphör kapitalets samlande på en hand,	 och överproduktion som föranleder kris. Och, för att lämna det	 övriga till nästa gång, när var och en, som icke kan få ge arv åt	 sina barn, arv som så ofta förslösas av förmyndare, av arvtagar­	 ne, arv som kunna förlora sitt värde, brinna opp, jordbävas, då	 skall var och en ge sitt barn i stället det bästa: uppfostran! Ja,	 med starka armar och en sund själ. Då skall icke sonens heliga	 känslor vid faderns dödsbädd orenas av skändliga tankar på	 arvet, på nyttan av att den älskade är så god och går sin väg,	 och den döende skall känna det ljuva i att han lämnar åt	 eftervärlden en stark, nyttig och god medborgare på samma	 
	 gång hans egendom går ut till allas väl och sålunda även	 sonens, som därigenom skall känna sig som solidarisk med	 släktet, vilket skall njuta i endräkt av vad varje enskild åt	 detsamma arbetat.	 Förhandlingarne voro slut. Teköket puttrade och man tömde	 nya koppar av den doftande drycken. Den allvarliga delen var	 över och man skulle nu rekreera sig med lek. Émile tog fram en	 gitarr och sjöng. Sedan skötos borden undan och man dansade.	 Varefter serverades en lätt supé. Timmarne försvunno under	 en hjärtlig glädje och munterhet. Man roade sig som uppslupp­	 na barn, vetande att man hade allvar nog utan att behöva	 försaka glädjen för intet.	 Det blev sent och Blanche måste gå. Émile följde henne.	 Ute hade det klarnat upp och månen lyste över sjön och	 Alperna. Blanche fattade Émiles arm och de gingo tysta bred­	 vid varandra.	 – Har ni haft roligt i kväll? frågade Émile.	 – Så som aldrig förr, svarade Blanche. Men säg mig en sak.	 Äro de gifta, i hemlighet dessa unga människor?	 – Hur så?	 – Hm! Jag tyckte de voro så, hur skall jag säga, intima.	 – Ja, de äro gifta, i hemlighet.	 – Vigda?	 Det blev en paus.	 – Nej, inte vigda, sade Émile.	 Blanche röck till –	 – I vilket sällskap har ni då fört mig.	 – I gift folks sällskap.	 – Men inte vigda?	 – Er faster var gift, men inte vigd.	 – Min faster?	 – Ja, ty hon hade ingått civiläktenskap. Vigseln är en sen	 uppfinning som blev i bruk först i fjärde århundradet, obligato­	 risk i fjortonde, och frivillig efter revolutionen.	 Blanche funderade.	 – Bo de tillsammans då?	 – Nej, sade Émile. De som älska varann behöva icke bo i	 samma våning, icke slita samma möbler och äta på samma	 
	 diskar. Civil-lagen påbjuder icke heller sådant.	 – Det är lasten ni försvarar?	 – Den last, min vän, som skaffat er, mig och oss alla till	 världen, den last över vilken prästen nedkallar Guds välsignel­	 se vid vigseln, den last som de ungas föräldrar med längtan	 motse följderna av, och vars följder äro människans högsta	 glädje, ja!	 – Ni talar så underligt! sade Blanche. Men ni har ju rätt!	 De vandrade tysta framåt, och voro snart inne i staden.	 – Vad skall tant säga? sade Blanche. Jag kan inte komma	 ifrån att det är ohederligt taga hennes bröd och icke uppfylla	 förbindelsen.	 – Hennes bröd? Var har hon fått det ifrån? Har hon arbetat	 ihop det? Nej hon har aldrig arbetat. Hon har ärvt det av sin	 far, som var köpman, vilken förtjänade det på tillgång och	 efterfrågan, det vill säga på andras nöd!	 – Andras nöd?	 – Javisst. När det är gott om spannmål, det vill säga ingen	 nöd förefinnes, så faller priset; när det blir nöd, det är, när	 efterfrågan är stor, så stiger priset. Av sig själv? Nej, köp­	 mannen sätter opp priset, och begagnar sig av mänskornas	 nöd. Det är en vacker lag, en ekonomisk lag! En grosshandlare	 anslår 1200 francs till en commis. Han annonserar platsen.	 Efterfrågas den av en bara, så ger han sina 1200 francs, ty han	 fruktar eljes bli utan, och själv komma i nöd. Efterfrågas	 platsen av 20, så bjuder han 1.000 francs, efterfrågas platsen av	 50, ger han 500 francs. Det vill säga, han begagnar sig av	 andras nödställda belägenhet. Vem har stiftat den lagen?	 Nåväl. Med stöd av den lagen har er faster råkat få räntor! Hur	 mångas död ha icke dessa räntor kostat, hur mångas hunger	 och lidanden! Nu skall ni gottgöra dessa fädernas missgärning­	 ar och tjäna den lidande mänskligheten – mot arvode naturligt­	 vis. Ni skall ordinera Gentiana för gastrit, uppkommen av	 oregelbundna måltider och ni skall ta 4 francs för sjukbesöket,	 och apotekaren, er kompanjon, skall ta 1½ francs för Genti­	 anan, som växer gratis i backarne, och ½ franc för flaskan, ty	 glasbruket skall också leva. Vilken vacker uppgift som förelig­	 ger er! I stället för att ge 6 francs till kött åt den fattige, tar ni 6	 
	 francs för att han skall köpa apotekarens privilegierade Genti­	 ana, som icke mättar, och som den fattige med någon kunskap	 om hälsovård kunde plocka själv! Vilken ädel uppgift – att göra	 legal humbug!	 – Men ni river ju sönder allting för mig! Säg då, varför bli	 ryskorna läkare?	 – För att avslöja eländet; för att läsa i de falska korten, för	 att se åt om icke sjukdomarnes orsaker ligga i fattigdom, eller	 vällevnad, i dygd eller last, för att studera möjligheterna att	 förekomma sjukdomar, i stället för att bota dem! Ordinera filé	 och Stout ale åt de blodlösa i stället för Gentiana, så får ni höra	 vad de skola svara er! – Men nu äro vi hemma! Farväl! Träffas	 vi i morgon i Schänzli? För att tala vidare?	 – Ja, sade Blanche! Varför kan ni icke få komma upp med	 mig, stå bredvid mig och tala för mig, när jag nu skall ljuga för	 faster?	 – Ja, varför? sade Émile och gick! 
	 
	 
	 
	 
	 Nästa kväll gingo Blanche och Émile i Bauschänzli igen, när	 månen lyste över sjön.	 – Vad är kärleken? frågade Blanche och stödde sig på Émi­	 les arm –	 – Det är ett mysterium, som ni ej ännu tål att höra den	 prosaiska lösningen på! Vi äro nämligen så mättade med lögn	 att sanningen är oss vidrig.	 – Men säg ändå, säg det, utan att tala om celler!	 – Det kan jag inte!	 – Säg ändå! Säg vad den icke är.	 – Den är icke skönhet, ty ni är icke vacker; den är icke snille,	 ty ni är knappt skarpsinnig; den är icke dygd, ty begreppen om	 den saken äro så ostadgade; den är icke viljans fasthet, ty ni är	 svag; den är icke en mängd goda egenskaper; den är en företeel­	 se, ingenting annat. Jag älskar er, ehuru ni ej är skön, ej kvick,	 ej stark. Jag älskar er, oaktat mitt förstånd varnar mig för er,	 jag älskar er oaktat jag ej beundrar er. Jag kan ibland pådyvla	 er en hop egenskaper som ni ej äger, men, men så kommer mitt	 
	 skarpa förstånd och stryker över alltsammans, men faktum står	 lika fullt kvar – jag älskar dig, därför att jag – älskar dig! Din	 bild sitter fotograferad på botten av mitt öga så att jag ej kan se	 något föremål utan att se det genom din bild; när jag betraktar	 fällningen på mitt filter, ser jag dig; när jag ser på klockan ser	 jag dig mellan visarne; när jag ser ett fruntimmer på gatan blir	 hon du! När jag ser dig själv, ser jag det fullkomligaste, dina	 linjer få ljud och sätta mina nerver (min själs strängar, förlåt!) i	 harmoni; att betrakta din gång gör mig lycklig och din blick gör	 mig drucken! Jag är nästan viss på att om man slog ihjäl mig	 nu, och obducerade mig straxt, skulle ett mikroskop kunna se	 din bild på näthinnan, i varje lungcell, i varje hjärtats vävnad, i	 ryggmärgen; varje blodkropp skulle spegla dig och varje hjärn-	 (förlåt uttrycket!) cell skulle som en mikrofon återge din kära	 stämma, du, älskade!	 Han omfamnade henne och tryckte henne hårt till sig. Hen­	 nes pälskrage rörde med sin mjuka fäll vid hans mun och han	 kysste hennes panna.	 – Vi måste förlova oss, sade Blanche hastigt och stötte	 honom tillbaka.	 – Vi äro förlovade, sade han.	 – Ja, men faster ...	 – Vad rör det henne? Hon är inte din giftoman.	 – Men, hon ger mig brödet.	 – Det är sant! Och därför!! Det ligger eljes i kärlekens natur	 att dölja sig. Detta kallas blygsamhet. Det förefaller mig oblygt	 att visa vad som ej skall ses, vad som icke rör mera än oss två!	 Älskar du mig, Blanche?	 – Jag älskar dig! Men därför att du är starkare än jag, därför	 att du ger mig nya tankar, därför att du kan bära mig när jag	 blir trött, därför att du äger alla egenskaper jag saknar.	 – Du är ju egoist då, Blanche! Du förtalar dig! Du älskar mig	 av beräkning. Därför att du får något av mig, har nytta av mig,	 stöd av mig. Lyckligtvis är jag fattig, eljes skulle jag tro du	 älskade mig för pengarnes skull.	 Blanche kände sig illa till mods.	 – Fy så du skämtar, sade hon. Och så skildes de. 
	 
	 
	 
	 
	 
	 Nästa afton gingo de i Schänzli igen. Och månen var i avtagan­	 de.	 – Har du hört att Deputeradekammarn håller på att votera	 en lag om oäkta barns arvsrätt? började Émile.	 – Nej, men det var då icke för tidigt.	 – För tidigt och för sent, som alla halvreformer. Tänk så	 många tronföljare det skall krypa fram, så många kronprinsar	 och prinsessor! För övrigt är det mera välment än skarpsinnigt.	 Faderskapet kan aldrig bevisas; moderskapet är det enda man	 kan vara viss på. Men kvinnan har icke fått förvärvsmedlen till	 sin disposition, därför måste hon slå en man i slaveri att arbeta	 åt sig. Så har hon gjort från urminnes tider; men slaveri har	 alltid demoraliserat slavägaren, därför är kvinnan urartad,	 egoistisk, och i det närmaste omöjlig för samhället. Hon har	 stannat på familjens utvecklingsstadium. Genom att nu söka	 frigöra mannen genom att arbeta själv, har hon uppträtt som	 konkurrent, och den överfyllda arbetsmarknaden skall bli en	 blodig valplats för kampen om brödet, där de båda könen skola	 stå som fiender. Detta skall spränga samhället och kanske	 påskynda, men kanske försena det nya samhällsskickets inträ­	 dande. Att komma med nya arvslagar, när arvet skall upp­	 hävas, det är icke något framsteg. Skillnaden mellan äkta och	 oäkta barn kan endast det nya samhället utplåna, när staten	 tar hand om alla.	 Blanche blev ouppmärksam och ville tala om annat. Snön	 hade smält och det var vått och elakt att promenera; från sjön	 blåste en rå fuktig vind.	 – Det är icke angenämt att gå här, sade hon.	 – Nej, det vore behagligare att sitta i ett varmt rum med	 mattor på golvet, sade han. Huru skola vi komma därhän?	 – Vi måste förlova oss, sade Blanche.	 – Och sitta hemma hos faster och tala illa om männen.	 Aldrig mer tala vad vi tänka, aldrig tala för oss, utan av	 artighet tala med henne.	 – Då få vi gifta oss!	 Émile blev tyst.	 – Ja naturligtvis, sade han. Vi måste gifta oss. Vi kunna icke	 gå i snöslask på gatan i hela vårt liv! Men din bana?	 
	 – Den hindras väl icke av det?	 – Kanske! Eller också hindras vi av din bana. Herrn går ut	 på morgonen. Kommer hem på middan. Är frun hemma? Nej	 hon är ute. Frun kommer hem på eftermiddan. Är herrn hem­	 ma? herrn är ute. Så träffas de möjligen på afton. Brasan	 brinner, lampan är tänd. Nu ska vi språkas vid. Så ringer det	 på dörren, frun skall ut på besök. Och så ses de inte mer, ty	 herrn sover när frun kommer hem. Det blir att leka kurra	 gömma, utan att någonsin få fatt varann.	 – Men om jag överger min bana! Jag har, uppriktigt sagt	 ingen lust alls för den!	 – Ja då får du sitta ensam hemma, och mig råkar du bara	 vid måltiderna! Hur skola vi då ställa till?	 – Du frågar mig? Du skulle svara när jag frågade.	 – Det är endast framtiden som kan svara! Endast framtiden	 kan ge frihet; vi äro nu alla slavar, och varje försök att fila av	 kedjan straffar sig själv med skärpt fängelse. Farväl. Klockan	 slår! Fångvaktarne vänta! 
	 
	 
	 
	 
	 Det var stor uppståndelse i Zürich. Utanför Polyteknikum	 stodo grupper av studenter och talade. På gatorna stodo mas­	 sor av studenter, och på restaurangerna sutto klungor av stu­	 denter och diskuterade. En skrivelse från ryska regeringen hade	 ankommit till Universitetets rektor med anhållan få kungjort	 att de studerande av båda könen, vilka genom sitt regellösa liv	 gjort skam åt nationen, men vilka ville bibehålla ryskt medbor­	 garskap genast skulle återvända till sitt land. Härpå hade en	 undersökning blivit företagen och många icke-ryska studerande	 blivit komprometterade och relegerade.	 Laboratorn, Émile Suchard, vid kemiska laboratorium	 nämndes bland de utvisade. Detta gjorde ett så mycket pinsam­	 mare intryck, som mannen var allmänt avhållen och man visste	 att han skötte sina studier ensamt på det lilla arvode han hade	 som laborator.	 
	 Émile satt hemma på sitt rum om morgonen och skrev brev.	 Icke till anhöriga, ty sådana ägde han ej. Hans båt hade gått i	 kvav.	 Det gällde att bygga en ny. Med en ofullbordad examen	 återstod endast att söka sig in i en teknisk fabrik. Men var?	 Det knackade på dörren. In trädde Blanche. Röd, förgråten.	 – Nu har du mig! Faster vet allt! sade hon och kastade sig	 gråtande ner på soffan.	 – Vad vet faster? svarade Émile.	 – Allt!	 – Att du varit hos ryssarne?	 – Ja!	 – Att vi träffats i parken?	 – Ja!	 – Mera kan hon inte veta, ty mera har icke hänt. Vad skola	 vi göra?	 – Resa!	 – Vart?	 – Vart som helst.	 – Och sedan?	 – Gifta oss!	 Émile teg en stund.	 – Som de andra! sade han slutligen.	 – Icke som de andra, svarade Blanche, utan som vi.	 – Som vi! Hur som vi? Under alla förhållanden kunna tre	 fall inträffa: vi få barn, då blir du barnens piga; vi få inga barn	 och du blir min piga.	 – Vi skola icke ha barn och icke hushåll; jag skall bli läkare.	 – På vad?	 Blanche slog ner ögonen och letade på golvet.	 – Det är sant, återtog hon, mina resurser äro slut.	 – Och mina också, sade Émile.	 Blanche som aldrig hört något om Émiles ekonomi, syntes	 obehagligt överraskad. Hon hade tagit alldeles för givet att han	 hade tillgångar. Det var ju pinsamt att röra vid ekonomien nu.	 Men hela tillvaron hängde ju i detta ögonblick på ekonomien.	 Hon såg upp på Émile bedjande honom med blickarne att lösa	 frågan. Han såg oavlåtligt ner på golvet. Just nu när hindren	 
	 fallit, när banden slitits och de skulle få falla i varandras armar,	 så trädde en objuden emellan.	 Blanche hade kommit hit, storsint, stolt över sig själv, för att	 visa honom att hon gjort offret för honom och nu när deras	 själar skulle mötas i himlastormande gemensamma tankar, nu	 sutto de mitt emot varandra, förlägna, skamsna, hon förkrossad	 såsom om hon fått avslag på ett penninglån.	 Och han, läsande hennes tankar led på hennes vägnar, var	 förödmjukad på hennes vägnar, men såg ingen utväg. Men han	 måste rädda henne ur den förfärliga tystnad som talade mer än	 orden skulle ha gjort.	 – I alla fall, sade han, om vi också fullföljt vår bana båda,	 tror jag ej på ett äktenskap mellan två läkare lika litet som	 mellan två snickare eller skomakare. Vad som hänt har hänt	 utan vårt förvållande. Blanche våra vägar skiljas; gå tillbaka	 till de dina. Fullfölj din bana.	 – Gå tillbaka! Omöjligt! Det är fängelset.	 – Med friheten i bakgrunden! Men med mig går du in på	 livstiden!	 – Vad har du då velat mig? Du har lockat mig hit ut på	 branten och nu säger du vänd om.	 – Därför att jag ser du icke vågar språnget.	 – Vilket?	 – Förbi de gamla tankarne! Gå ut och arbeta; du kan bli	 lärarinna, du kan sy, du kan sälja ...	 – Ska jag sy?	 – Vad vet jag? Jag skall sjuda såpa eller mala benmjöl! Vi	 måste ju leva! Vad du än gör, gör dig fri, fri från mig, ty endast	 som fri kan jag se upp till dig; som min hustru skulle jag	 trampa dig!	 – Jag skulle bli din älskarinna således?	 – Och jag din älskare! Det är annat det än vara man och	 hustru!	 – Och du blygs icke att komma med sådana framställningar!	 Jag bli sömmerska och din älskarinna? Är det ditt allvar?	 Émile, Émile!	 – Det är lika allvarligt som att jag skall bli såpsjudare och	 din älskare! Är det icke jämt spel?	 
	 – Jag förstår dig inte.	 – Jag börjar inse det! Därför bad jag dig gå hem till din	 faster!	 – Och så hånar du mig!	 – Nej mig själv. O de gamla lögnidealen, de gamla hjärn­	 febrarne som förvända vår syn och förslöa vårt goda förstånd!	 Du har förkastat mina förslag; du har alltså andra själv. Vad	 tänkte du när du kom hit?	 Blanche hade stigit upp och knäppt på handskarne.	 – Jag skall säga er, min herre, sade hon med skälvande röst,	 att en man som lockar en kvinna till sig, har ett visst ansvar ...	 – Ja! jag vet det. Skadestånd, ersättning ... Nej, nej,	 Blanche, icke dessa bokslut mellan oss. Skall du också komma	 och presentera räkning på din kärlek, tvättnota på skrynklade	 kragar och manschetter, åh, fy! Nej, låt oss sluta! Vad vill du!	 Att vi gifta oss! Två sängar, ett matbord, sex rottingstolar. Klä	 av sig i samma rum, gräla vid samma bord, kamma sig med	 samma kam! Åh! Jag ville jag vore dö!	 Blanche stod vid dörren och höll i låset:	 – Du anser dig icke ha några skyldigheter för de offer jag	 gjort.	 – Offer? Du har offrat mig din kärlek och jag dig min! Om vi	 hade ett barn tillsammans då vore det min skyldighet att sörja	 för detta barn och för dig, ty kvinnan har ingen skyldighet mot	 sina barn och hon kan icke ha det då hon ej har full frihet i	 förvärvets marknad eller ej velat ha det! Men nu! Din bana är	 ej bruten än; vänd om! Jag bjuder dig frihet och du begär	 fängelse.	 – Jag skall vända om! sade Blanche med fast röst. Och	 aldrig mer skall en man locka mig. Farväl!	 Hon gick!	 Han hörde hennes små kängor klappra mot stegen; ner, ner,	 utför de långa trapporna; tills de upphörde. Därpå smällde	 porten igen dovt tungt som en suck.	 Han sprang till fönstret, slog upp det och lutade sig ut. Där	 såg han henne igen, men ifrån höjden såg han henne i förkort­	 ning. Hennes figur vanställdes av perspektivet och hon såg ut	 som den groteska figur en trädgårdskula återger. Alla hennes	 
	 fina linjer voro rubbade och hela bilden var vanställd.	 Och där gick hans sköna dröm sin väg, upplösande sig i ett	 monster och endast lämnande minnet av något fult efter sig. 
	 
	 
	 
	 
	 – Är doktorn hemma? frågade sjukbudet som knackade på en	 dörr försedd med mässingsplåt på vilken stod graverat: Doc­	 teur Médecin Blanche Chappuis.	 – Doktorn är sjuk, svarade faster Berthe, men jag skall fråga	 om hon tar emot.	 Mademoiselle Berthe som åldrats betydligt under de bekym­	 mersamma år som följt på hennes förmögenhets spoliering, gick	 in i Blanches rum för att fråga om hon kunde ta emot. Därinne	 var alldeles mörkt och på soffan låg Blanche med bindlar om	 huvet. Och hon hade som vanligt legat sina två dagar utan att	 kunna förtära något, i en brinnande huvudvärk, oförmögen att	 röra sig och att tala. »Hon stod lik» som hon kallade det, en	 gång i månaden; och något läkemedel fanns ej.	 – Det är en klient, sade faster så milt som möjligt.	 – Låt mig vara i ro, fräste den stackars kvinnan och vred sig	 på soffan.	 – Men kära Blanche, du vet ju hur svårt vi ha det.	 – Jag vet, jag vet! Är det kryddboden eller slaktarn? Det här	 tar livet av mig.	 – Men kära barn, vi måste ju leva, och du skall icke låta	 klienterna gå ifrån dig. Du måste räkna!	 – Mänsklighetens välgörare skall leva på mänsklighetens	 elände, stönade Blanche. Vilka motsägelser; vilken falsk ställ­	 ning.	 – Nå men kära barn, alla som äro födda måste ju också leva,	 och om du icke vore så burdus och skrämde dina patienter ifrån	 dig, så skulle du kunna ha det bra.	 – Ja, om jag icke sagt åt den där rika frun att hennes hysteri	 var tillgjordhet skulle jag nu haft fruntimmerspraktiken. Men	 jag botade ju henne med en karaffin kallt vatten och hennes	 
	 man är nog mig evigt tacksam för den kuren, fastän hans fru	 inte är det! Åh! – Tag hit min annotationsbok. Se på mina	 affärer, jag kan inte läsa i dag. En nervfeber rue du Mont-	 Blanc, tio besök à tre francs = betalar troligen. En mässling hos	 portvakten route de Carouge betalar intet. Åh! Nej det där får	 du sköta tant, det är för mycket förödmjukande. Vad vill	 människan därute? Säg åt henne att jag inte kan ta emot i dag!	 Omöjligt hör du! Och gå ut härifrån nu! Jag måste vara ensam!	 Faster Berthe gick ut och avskedade den sökande.	 Blanche hade haft bittra dagar med många illusioner ramla­	 de sedan den svåra krisen i Zürich. Hon hade tillbragt de två	 sista studieåren under fullständig bevakning och skarpa strider.	 Hon arbetade och arbetade för att fila av den järnkedja med	 vilken ekonomien band henne vid de gamla; och när hon	 slutligen var färdig med sin examen och friheten skulle komma,	 så satt hon där som förut med de gamla, men nu med dem	 såsom en börda hon i sin tur skulle bära då de burit henne så	 länge, och de efter förlusten av räntorna icke längre kunde bära	 sig själva.	 I Genève där hon slog sig ner att praktisera funnos flera	 kvinnliga läkare förut, så att äran av att vara den första icke	 längre förefanns. Dessutom kunde hon ej påräkna varken hjälp,	 råd eller vänskap ens, av vare sig manliga eller kvinnliga	 kamrater. Kampen för tillvaron var hård och överallt mötte	 hon hjälp dig själv. De manliga läkarne behandlade henne icke	 längre med artighet som ett fruntimmer utan med den köld	 som tillkommer en konkurrent.	 Vad hon säkert påräknat var naturligtvis fruntimmersprak­	 tik. Men det var en stor missräkning ty damerna hade mera	 förtroende till en manlig läkare eller funno mera behag i dessa	 små intima, visserligen för blygheten påkostande, men ändock	 så hjärtstyrkande tête-à-têter. Att tänka på vetenskapen blev	 icke tid, ty existensen tog allt i anspråk och efter två års	 praktik, under oändliga strider med finkänslighet, kastad mel­	 lan sin roll som välgörare och affärsman, hade Blanche slut­	 ligen nedsjunkit till en tarvlig praktikus som fick ta vad som	 helst under händer. Hon hade många fattiga och tillkallades	 stundom som hjälp åt barnmorskor vid svårare fall. Behaget att	 
	 äta sitt eget bröd, då det var förenat med så många förödmju­	 kelser att förvärva det, kände hon knappast, och friheten,	 friheten att aldrig ha en stund för sig själv, aldrig sova lugnt om	 natten, den sköna drömmen var förbi. Men om hon åtminstone	 haft frihet att alltid följa sitt samvete, att säga patienten hela	 sanningen, men nödens hårda hand tvang henne snart att	 uppge den striden. Hon hade gjort en dålig början med frun­	 timmerna i det hon ordinerade avläggande av snörliv och höga	 klackar, men sådana ordinationer menade man att man kunde	 göra själv och en läkare skulle »skriva» något om han ville bli	 anlitad och få betalt. Så kom striden mot hennes eget kött. Hon	 var nu i blomman av sin ålder då hon skulle även leva såsom	 kön, men, efter brytningen med den första man hon älskat såg	 hon aldrig mer åt det andra könet, och det andra könet flydde	 henne.	 Det var en sorglig tillvaro som gnagdes av oron för brödet.	 Alla hennes människovänliga känslor orenades av dessa tankar	 som hon omöjligen kunde slå ifrån sig.	 Hade det varit bättre som gift, frågade hon sig ibland, men	 var nu, efter allt vad hon sett in i familjelivet viss på, att det	 åtminstone varit lika uselt. Hon hade sålunda insett åter­	 vändsgränden i halvmesyrerna vidtagna för kvinnans frigörel­	 se. Det fordrades helt andra reformer för att kunna ställa allt på	 rätt fot. Men vad?	 En dag kom hon på besök till en barnmorska, som var gift	 och som brukade hjälpa henne i praktiken. Hon fann varken	 mor eller far hemma. Fadren var skomakare. I rummet innan­	 för köket skreko fyra barn, ensamma. Den äldsta var en flicka	 om sju år som skulle »se efter» de andra syskonen. Hon skulle	 värma mjölk och hålla diflaskorna fulla; hon skulle bära och	 vagga de små syskonen, och hon var redan krokryggig och med	 framskjutande underliv av den tunga bördan. Hon fick bära all	 livets och moderskapets tunga innan hon ännu känt en tanke	 på att bli mor.	 – Men kära fru hur kan ni gå och gifta er, sade Blanche	 förebrående, när modren slutligen kom hem.	 – Man måste ju ha en man vet ja, svarde barnmorskan, som	 var en välsinnad och duktig mor när hon var hemma.	 
	 Blanche insåg icke nödvändigheten av att ha en man. Men	 barnmorskan upplyste att hennes barn inte hade det sämre än	 annat fattigt folks, där föräldrarne måste vara i arbete.	 Och detta tänkte Blanche är det ideala reformerade äkten­	 skapet där båda makarne arbeta och kvinnan är frigjord från	 att vara mannens slav! Här var ju modrens påstådda frihet	 köpt med den sjuårigas slaveri! Slaveri alltigenom! Och skulle	 den sjuåriga genom föräldrarnes ökade inkomster i sin tur	 kunna befrias, ja så vore det på bekostnad av en ny slavs arbete	 – pigans!	 Bland de kvinnliga läkarne hade endast en ingått giftermål.	 Äktenskapet var barnlöst och slutade med slagsmål och skils­	 mässa. En ryska som icke gift sig men hade förbindelse med en	 man, förlorade sitt »rykte» och därmed sin praktik, samt måste	 lämna staden.	 Om hon hade varit ensam i livet skulle hon kanske vågat gå	 sina egna vägar, men nu hade hon de två gamla att draga på.	 Hon kände sig djupt otacksam mot dem understundom. De	 hade ju, tyckte hon, tagit ut sina fordringar så grundligt i	 tacksamhet, lydnad, och det nöje hon skänkte dem; nu fordrade	 de kontant betalning ovanpå. Och nu skulle hon offra sitt liv,	 sin längtan att få vara ärlig i sitt yrke för dessa två improduk­	 tiva varelser förutan vilka världen skulle ha stått sig lika gott.	 Så kommo än bistrare dagar. Blanche hade haft den oturen	 att misslyckas vid en operation. Lika sammanhålliga när det	 gällde skråets, det nya prästeståndets, dogmer och intressen,	 lika påpassliga voro de att döda en konkurrent. Praktiken var	 förstörd och nöden stod för dörren. Krediten var skadad och	 Blanche insåg för första gången att utan säkra räntor det i själva	 verket var livsfarligt att leva. Människan avkläddes nu, inför	 den hungriga, all sin påhängda grannlåt av andeväsen och hon	 stod ansikte mot ansikte med sig själv såsom ett allätande djur,	 vilket utan mat och dryck snart skulle upphöra göra motstånd	 mot de kemiska krafterna, och gå emot sin förvandling till	 humus. Hon sov ej om nätterna av oro för tillvaron. Det var	 fattigdomen helt enkelt! Utan mat lidande och död, utan mat	 ingen själ, inga »höga» tankar, inga »ideal». Och ändå predika­	 de alltid idealisterna mot den »råa nyttan», mot de materiella	 
	 strävandena, säkerligen därför att de icke behövde sträva efter	 vad de slagit under sig.	 Faster Berthe som haft goda och stolta dagar, och vars hela	 människovärde vilat på räntor, var alldeles övergiven. Hon	 förbannade kapitalisterna och började predika socialism,	 naturligtvis utan att veta det. Att födas till en existens där man	 icke hade existensmedlen tillgängliga för alla (numera räknade	 hon sig till de olyckliga alla) det var ju ett förfärligt sakernas	 tillstånd, som så fort som möjligt måste ändras. Ett ögonblick	 kom hon verkligen på den idén att hon kunde arbeta, och sökte	 också få sy, men arbetsmarknaden var så överlupen av söm­	 merskor att det icke fanns någon plats för henne. Härvidlag	 kunde hon med bästa vilja ej skylla på att männen tagit den	 marknan i beslag.	 Nöden skrek allt högre och själarne höllo på att få gå till den	 eviga vilan av brist på mat, och nu måste de alla erkänna att	 utan mat ingen själ, då Blanche slutligen efter en månads	 springande ur hus i hus, lyckades få anställning som bruks­	 läkare i norra Frankrike. 
	 
	 
	 
	 
	 En vacker vårmorgon anlände Doktor Blanche Chappuis till	 den lilla staden Guise i departementet Aisne, varifrån hon	 genast fördes till sin nya bestämmelseort deputeranden Godins	 stora järngjuteri. Sedan hon förts upp på sitt rum, och gjort	 toalett ledsagades hon upp på byrån för att hälsa sin principal.	 I en liten byggnad invid gjuterierna hade Frankrikes ädlaste	 om ej mest ryktbare man sitt arbetsrum och där stod nu	 Blanche, icke utan en viss oro över att träffa en husbonde av	 vars goda vilja hennes tillvaro berodde. Men den gamles väl­	 sinnade yttre och enkla vänlighet lugnade henne genast.	 – Doktor Chappuis, började han, jag känner er, men ni	 känner troligen ej mig och den plats där ni nu söker er verk­	 samhet. Om vi därför skulle börja med att introducera er i	 detta lilla samhälle innan ni ikläder er några förbindelser till	 detsamma.	 
	 – Med nöje, min principal, svarade Blanche.	 – Jag är icke er principal eller husbonde, svarade den gamle,	 ty här äro vi alla principaler och ni skall också bli en, men vi	 äro arbetande principaler.	 Han tog sin hatt och sin käpp och ledsagade sin gäst ut på	 gården.	 – Tag nu först en hastig överblick över det hela, sade han,	 över exteriören. Här till höger nervus rerum gjuterierna; där i	 fonden samhällets palats eller familistèren: tre rektangulära	 byggnader med glastäckta gårdar, inneslutande boningsrum	 för två tusen personer.	 – Fouriers och Owens utopi – sade Blanche.	 – En realiserad utopi! En av de många realiserade utopier	 vilkas tillvaro de gamla människorna förneka. Likasom de	 förneka möjligheten av internationella skiljedomstolars förmå­	 ga att ersätta krig oaktat de sett Alabamafrågans lösning. De	 obotfärdiges förhinder, de onda viljornas falska logik. Vidare:	 barnhuset, där alla samhällets barn vårdas och uppfostras;	 skolsalarne, teatern, restaurationen, kaféet, biljarden, bibliote­	 ket, badhuset, stallen, ladugården och trädgårdarne. Det är	 som ni ser ett helt samhälle. Detta samhälle är baserat på:	 arbetet. Är det inte rätt?	 – Jo, svarade Blanche, men arbete utan kapital.	 – Rätt, ja! Arbete utan kapital kan skapa kapital, ty så ha	 alla kapital uppkommit, men kapital utan arbete är ingenting.	 Detta fick jag lära, men ganska sent. Min far anlade detta	 gjuteri och kom till en förmögenhet som jag ärvde. Jag fortsatte	 rörelsen och blev mycket rik. Jag hade kastat mig in i stora	 leveransföretag och skulle i början av sextiotalet leverera	 järnvägsmateriel till statsbanorna. Arbetarne gjorde strejk, och	 hela förmögenheten stod på spel, ty en konkurrent lockade	 arbetarne ifrån mig. Då insåg jag kapitalets vanmakt och	 erkände arbetet såsom varande drivkraften vilken gav kapitalet	 dess makt. Under de bekymmersamma dagar jag då genomlev­	 de öppnades mina ögon för sanningen, nu när jag själv stod på	 väg bli fattigare än någon av mina arbetare, och jag fann mig	 vara en tjuv. Dessa maskiner och byggnader jag ärvt av min	 far, hade ju dessa arbetares fäder arbetat ihop åt honom; vad	 
	 var naturligare än att de alla voro arvtagare och delägare till	 det kapital de skapat. Jag erkände det; sammankallade arbetar­	 ne och förklarade dem alla vara delägare i gjuteriet som de	 skapat, med alla dess ägodelar i löst och fast. Vi hade realiserat	 associationen och vi ha blomstrat i tjugo år.	 – När ni nu säger mig det där, svarade Blanche, finner jag	 det vara mycket i sin ordning, alldeles som jag fann motsatsen	 vara i sin rätt förut.	 – Ja, sade fabrikanten, så är det, och ni ser därför huru väl	 sanningen är inlindad i misstag när den har så svårt att få	 komma fram. Men gör nu era invändningar så att jag får svara	 er på allting.	 – Ja, det förvånar mig något att alla dessa människor vilja	 bo i en kasern, då eljes var och en strävar efter sitt eget.	 – Vi gamla människor strävade efter vårt eget, ända tills vi	 funno hur osäkert vårt eget är, huru fientligt »mitt» eget står	 emot »andras» eget och huru till sist vårt »gemensamma» är	 det säkraste.	 – Men tvånget, invände Blanche.	 – Finns intet tvång! Vi ha sex hundra hushåll. Tänk er sex	 hundra kök, sex hundra stackars hustrur som stå för spiseln; så	 mycket bortkastad kraft. Nu ha de ett kök gemensamt, och de	 som önska sällskap en matsal; de som önska ensamhet äta på	 sina rum. Där har ni kvinnan frigjord från köket. Men nu äta	 alla hellre i sällskap ty en tête-à-tête blir tråkig i längden även	 mellan makar. Det har visat sig att de gifta söka matsalen förr	 än de ogifta!	 – Men barnen!	 – Jo! Den hårdaste av alla nötterna ha vi också lyckats	 knäppa. Vi ha barnhuset.	 – Åh, vilka mödrar vilja ha sina barn på barnhuset?	 – Alla! Jaa! Allihop. Hör på! När vi tala om barnhus ska ni	 inte tänka på de barnhus kommunerna bestå, där föräldrarne	 aldrig mer få se sina. Här är hela saken den: att i stället för att	 ha sex hundra barnkammare, vi bara ha en, alltid tillgänglig,	 alltid övervakad. Hur var det förr? Förr säger jag likasom det	 gamla samhället vore slut! Hur ha de fattiga det än i kapital­	 staten. Barnen låsas in i ett litet rum ensamma medan föräld­	 
	 rarne gå i arbetet.	 – Ja, men modren har dem åtminstone om natten.	 – Alldeles som här, ty varje barn har två vaggor, eller	 sängar; en i barnhuset, en i modrens rum. Men jag skall	 meddela er en iakttagelse: moderskärleken synes väl mycket	 vila på fruktan för barnets välbefinnande. Här där denna	 fruktan är borta, synes mig den där kärleken vara i avtagande,	 om den någonsin varit så överdriven. Endast ett fåtal mödrar	 behålla barnen hos sig om nätterna. Ni ser sålunda den svåras­	 te av alla frågor löst.	 – Men familjelivet?	 – Förr, hm, därute i gamla världen, hur är familjelivet?	 Hemmet unket av mångas sammanboende och barnens	 osnygghet. Mannen flyr först ut, på krogen. Vad är krogen? Är	 det lastens hem? Nej bevars! Det är sällskapsrummet, där man	 ger sin sociabla instinkt sitt rättmätiga offer. Men mannen	 sitter där aldrig rätt glad. Han vet att någon väntar honom	 därhemma och har tråkigt. Nå, gör han då som många göra,	 tar hustrun med sig, så sitta de där två oroliga för barnen, och	 ha tråkigt båda. Hur är det här? Om aftonen går man och	 hustru på föreläsningen, teatern, kaféet. Äro de oroliga, så	 fråga de i talröret hur den lilla har det, och de behöva icke vara	 oroliga. Ofta springer modren ifrån på ett ögonblick och ser	 efter när barnet skötes eller skall somna.	 – Men det finns en lucka här, invände Blanche.	 – Öppna den att jag må få se, sade fabrikanten.	 – Mödrarne kasta sin börda på en annan.	 – Medges, det är en lucka! Ty här är icke fullkomligheten,	 men endast det bättre. Emellertid, den bördan åtager sig ingen	 som ej har lust därför och när det finnes människor med	 avgjord böjelse för barn så blir bördan ej tung.	 – Vilka ha lust med andras barn? frågade Blanche.	 – De som icke ha egna, och icke kunna få egna bruka kasta	 sin kärlek på andras! De som få tillfredsställa en håg de känna	 icke arbetet tungt. Men för att nu komma till er; tror ni er	 kunna trivas i detta samhälle. Det finns i våra dagar starka	 individualiteter som ej tåla att skrubba sig mot andras, över­	 nervösa som lida av att känna andras elektricitet; om ni är av	 
	 dem skall ni först känna er illa till mods men ni kan därav icke	 sluta till att ni alltid skall känna er så. Vår ackommodationsför­	 måga är ofantlig.	 – Därom kan jag ännu icke döma, svarade Blanche, men	 efter att ha hela mitt liv varit fastlåst vid två personer av olika	 tänkesätt med mig, hoppas jag att ett fritt umgänge med	 likatänkande ej skall kunna bliva mig plågsamt. Det är ju ingen	 kasern, inga murar, inga trumslag, inga reglement.	 – Låt oss då försöka, sade fabrikanten. Vad era villkor	 beträffar äro de endast tillfälliga tills ni bestämt er för att	 inträda i samhället som medlem. Ni har ingen lön, men äger att	 draga på samhället för alla era behov; äta vad ni vill, var ni vill,	 dricka vad ni vill, kläda er efter smak och samvete; roa er efter	 förmåga, och taga böcker och instrument på vår kredit.	 Därjämte är ni assurerad för olyckshändelse, sjukdom och	 ålderdom. Ni har sålunda en tillvaro garanterad, så mycket	 något kan garanteras här i livet, men pengar får ni ej i era	 händer: ty vi ha avskaffat penningen, både därför att den är en	 falsk värdemätare och därför att den är svårskött.	 – Det är just dit jag drömt mig komma, svarde Blanche, och	 penningen, så nödvändig den är under nuvarande förhållan­	 den, har för mig alltid haft något osäkert och något orent med	 sig. Jag antager sålunda med tacksamhet ert anbud.	 – Icke tacksamhet, ty även om ni befinner er i nöd, så är vår	 nöd efter en läkare lika stor. Era plikter vill jag ej tala om: de	 äro som ni förstår att sköta de sjuka och att hindra så vitt	 möjligt de friska att bli sjuka. Inga ronder, inga mönstringar.	 Med ett ord: ni har full frihet att handla efter samvete. Och nu	 lämnar jag er friheten. Mig ser ni endast när ni behagar.	 Farväl!	 Och herr Godin lämnade Blanche framför ingången till pa­	 latset. 
	 
	 
	 
	 
	 Nu började för Blanche ett nytt liv. Befriad från varje tanke på	 utgifter och inkomster, garanterad en tillvaro utan fruktan för	 
	 morgondagen, kunde hon odelat ägna sig åt sitt yrke utan	 bekymmer om patientens nycker eller fåfänga. Hon levde för	 andra men ägde sin tankes och viljas och sitt samvetes frihet.	 Aldrig behövde hon vara feg för att säga sin mening, och sina	 patienter fick hon uteslutande betrakta som lidande utan att	 behöva tänka på om de skulle betala. Inga konkurrenter och	 inga lärda redogörelser för fakulteten.	 Det var ett liv fullt av lugn. Och hela hennes omgivning	 bestod av lugna stilla människor. Deras ansikten hade fått ett	 drag av frid som hon ej sett ute i världen, och de rörde sig utan	 denna feberoro som är så vanlig därute. De sovo om nätterna	 utan onda drömmar om brist på mat, om arbetslöshet, om en	 ålderdom i nöd och förödmjukelser. I palatset rådde ordning	 utan reglement; man sov för öppna dörrar, ty man fruktade	 inga tjuvar; den som stal, stal ju av sig själv. Intet kiv och ingen	 avund, ty alla hade det högsta de kunde komma till: allt vad de	 behövde. I det stora rådet som beslöt om samhällets finanser	 sutto alla, män och kvinnor, tjänare och herrar. Och tjänarne	 voro även medlemmar av samhället, vilka av böjelse valt livet	 inomhus, och i köket funnos även män, likaså i tvättstugan och	 i barnhuset.	 Man såg aldrig någon rusig ehuru starka drycker funnos i	 restaurationen. Visserligen hade man de tio första åren förbju­	 dit starka drycker, men det ansågs endast som en övergångs­	 åtgärd, som snart bortföll; och genom att äga tillgång på varan	 förlorade den sitt behag även därigenom att man nu icke	 behövde den som tröst i förtvivlan, då man icke längre var	 förtvivlad.	 De sköna konsterna hade också sin plats men som fri lek på	 lediga stunder. Man gav teaterpjäser skrivna av samhällets	 medlemmar och behandlande ämnen från det nya samhället.	 Man målade väggarne i matsalen och i rummen för att pryda	 dem, och därmed göra vistelsen behaglig för alla.	 Någon kyrka fanns icke. Religionen som förr varit ett surro­	 gat för vad livet ej hade att bjuda på och stundom en skrämsel	 för de befogat missnöjda hade inträngt i livet och var och en	 hade sin religion för sig och dyrkade eller tillbad på sitt rum.	 Äktenskapen voro i allmänhet varaktiga. De flesta anled­	 
	 ningar till slitning hade upphört. Varje man och varje hustru	 hade sitt eget rum. Hustrun var ej längre beroende av mannen	 och mannen ej längre hustruns lastdjur. De få misshälligheter	 som uppstodo mellan makar härledde sig från svalnande tycke	 eller ena partens kvarstannande på äldre utvecklingsstadium.	 Skilsmässan blev under sådana förhållanden lätt och gick för	 sig utan bitterhet; man upphörde att leva som makar helt	 enkelt och barnens öde blev oförändrat då samhället tog hand	 om barnen. Arvsrätten gav icke heller anledning till bråk, ty	 samhället var den enda arvtagaren.	 Det enda bekymmer Blanche hade var för fastrarne. Hon	 hade fått tillstånd erbjuda dem plats som förestånderskor vid	 strykinrättningen men med skyldighet att deltaga i arbetet, ty	 några drönare tåldes ej. Faster Berthe blev rasande, då hon	 sålunda erbjöds inträde på»arbetshuset», men nöden tvang	 henne så småningom. De introducerades slutligen på sina pos­	 ter, men kunde aldrig finna sig. De voro för gamla för att	 erkänna kroppsarbetaren vara en jämbördig, men de hade intet	 annat val. Faster Berthe ansåg alltid att det gamla var bättre,	 bara hon fått behålla sina räntor, vilka hennes far »ärligt»	 förvärvat – på andras nöd.	 Man roade sig mycket inom palatset, ty man hade åter fått	 anledning till och vågade numera vara glad. Föreläsningar	 höllos visserligen, men icke för ofta, ty skolan meddelade det	 nödvändiga för nutidslivet och brydde sig icke om det förflutna	 som bäst borde vara glömt. Tomma spekulationer om det	 kommande tog ingen tid, ty därom var man ense att hela den	 timliga tillvaron hade nog bekymmer för sig och osäkerheten	 om tillvaron av ett liv efter detta gav all anledning att begagna	 det närvarande så nyttigt och angenämt som möjligt. Moralen	 uppehölls av det välförstådda intresset. Ingen gjorde buller på	 sitt rum när natten föll, på den enkla grunden att han därmed	 kunde framkalla grannens lust att göra buller på sitt.	 Som hela etablissemanget var omgivet av parker och träd­	 gårdar, med bollspel, gymnastik, gungor och dylikt, roade man	 sig mest ute; men på palatsets täckta gård hölls ofta fester.	 Fester avsedda för nöjet och icke för firandet av någon stor man	 eller kvinna, ty mänskodyrkan avhöll man sig från, likaså från	 
	 alla dyrkanden av teorier; icke ens de nya naturvetenskapliga,	 vilka hålla på att bli lika farliga dogmer som de gamla religiösa.	 Man aktade sig också för att fixera någon bekännelse, ty varje	 bekännelse i dag, skulle enligt utvecklingens lag kasseras i	 morgon, och då skulle man ha besvär med att utrota den	 gamla.	 
	 Det var åter vår. Blanche gick om aftonen ut i parken, att	 spatsera. Palatsets innevånare hade upptäckt att en stadig	 samvaro lätt kunde medföra tvång till umgänge och därför	 hade det alldeles av sig självt blivit sed att icke tilltala någon	 förr än man såg att den tilltalade var böjd för meddelsamhet.	 Blanche kunde sålunda spatsera i stora allén mitt ibland de	 promenerande utan att behöva hälsa eller av artighet inlåta sig	 i samtal när hon ville vara ensam med sina tankar.	 De stora kastanjerna hade just slagit ut och började kläda de	 mörka träskeletten i den fagraste grönska; marken var torr och	 luften smekte huden som ljumt vatten; men på lungorna och	 blodet verkade den starkt som ett ädelt vin. Hon kom att tänka	 på vårarne vid Lac Léman, på drömmarne som hon ärvt av ett	 förgånget febersjukt släkte som diktade om verkligheten och	 vilkas hjärnor med deras höga temperatur försatte alla fasta	 kroppar i gasformigt tillstånd att de blevo oåtkomliga för real­	 sinnena. Genom intim beröring med den verkliga verkligheten,	 genom studier av livsläran eller biologien hade hennes tankar	 kommit ner till jorden och kände sig där lugnare än uppe i	 luften. Men de där drömmarne? Vad hade de rört sig om? Om	 ovunna verkligheter. Drömmen om mannen hade hon sett på	 väg att förverkligas, men hon hade släppt den av fruktan.	 Hon gick ut ur allén och kom in i trädgården. Där blommade	 körsbärsträd, vita och gröna som brudar, men hon hade blick­	 arne av vana riktade mot marken och observerade dem ej.	 Hon satte sig på en bänk och såg huru trädgårdsmästaren	 vände mullen med sin spade för att den bättre skulle bli utsatt	 för luftens upplösande inverkan och genom sin upplösning och	 död som mineral ge liv åt de högre växtexistenserna. Bredvid	 trädgårdsmannen stod en kärra med gödsel ur vilken han tog	 en spade då och då för att blanda i jorden. Trädgårdsmannens	 
	 lilla son lekte bredvid honom och stannade stundom för att se	 på arbetet.	 – Hör du far, sade han, vad har du där i kärran.	 – Jo, Jean, svarade fadren, det skall bli jordgubbar.	 – Det är ju smuts vet ja, sade Jean. Gör man jordgubbar av	 smuts.	 – Ja min vän det gör man. Av smutsen gör man vete och av	 vete bröd, och av bröd gör man människor; du skall inte tala	 föraktligt om smutsen, ty när du dör och kommer i jorden blir	 du också smuts. Det är oförståndiga människor som neddragit	 Guds skapade verk och kastat ringaktning på arbetet i mullen,	 därför att de skulle få högre anseende genom att icke arbeta.	 – Ja men själen då, gör man den också av vete?	 – Ja min vän. Ty vetet har också en själ. Det fordras mycket	 eftertanke hos vetekornet innan det kan välja bästa platsen för	 sina rötter, undvika syror i jorden och leta upp de fetaste	 partiklarne; det fordrades mycket förstånd hos vetet, som är en	 sydlänning, att småningom lära sig anlägga skydd mot vår köld	 genom att göra betäckningen tjockare; det fordrades mycken	 tankekraft hos axet innan det kom under fund med att våren	 var den tjänligaste tiden för blomningen. Vetet har nog själ det!	 – Hm, sade gossen, vilken icke åtnjutit någon religions­	 undervisning. Men dör då själen när vetet dör?	 – Nej, det gör den inte, ty ingenting dör. Det ser bara så ut!	 – Jaså! Men när vi dö då?	 – Ja då upphör vårt själv, men vi ge liv åt nya liv, ser du!	 Det är vår högfärd som hittat på att vi skola få fortleva ett	 egoistiskt liv; därför har det nya samhället lärt oss framför allt	 att leva i och för andra, på samma gång vi leva för oss själva,	 och det är också enda villkoret för att vi kunna få leva drägligt!	 Ja! Nu ska jag göra meloner här, och här ska jag göra blommor,	 av smutsen, som du kallar det!	 Blanche steg upp från bänken och gick därifrån. Det var	 frukten av hennes föreläsningar i organisk kemi som trädgårds­	 mästaren brukade besöka! Han hade haft mod att utdraga	 följdsatserna, men det hade icke hon! – Han har rätt, tänkte	 hon, men, men – – – drömmarne, drömmarne sutto kvar hos	 henne. Ouppfyllda drömmar! Det var där det stack! Hon kände	 
	 att hennes enda liv höll på att förrinna och harmen över att det	 förrann utan att hon fyllt sin bestämmelse i det viktigaste fallet,	 det härligaste, tvang henne kasta ut nödankaret tron på en	 annan tillvaro.	 Hon gick bort till karpdammen och satte sig – att drömma.	 Livet låg nu lugnt och klart för henne. Hon ägde sina tankar	 och sitt samvete. Hon hade genomskådat sitt yrkes relativa	 värde, som en nödfallsåtgärd, vilken skulle bortfalla när orsa­	 kerna till sjukdomarna hävts. Detta hade strukit ut ärelystna­	 den ur hennes själ och livet självt, att leva var ju i sig också	 något, kanske det enda, men hon levde bara ett halvt liv. Hon	 levde den hälften som de andra ägde rätt att få av henne, men	 den hälften som tillhörde henne själv och som var henne en	 plikt att också leva, den fattades.	 Solen sänkte sig och eldade en ofantlig röd brasa bakom	 trädens kronor; koltrastarne sjöngo och lövsångarne näbbades	 för sista gången innan natten. Ljudet av glada sånger hördes	 från parken och lösryckta ackorder från musik-föreningens re­	 petition strömmade ut från fönstren i festsalen. Det var ouver­	 tyren till Wilhelm Tell. Violoncellernas introduktion som spe­	 lades av en tenorbasun hördes oredigt och vaggade sakta fram	 genom den varma ångande luften. Blanche lyssnade ej åt musi­	 ken, men hon kände svaga vallningar i blodet som började	 strömma åt bröstet och sätta sinnet i en underbar oro som ännu	 kämpade mot tankarnes gång på deras inslagna väg. Men så	 trängde flöjtens klara stämma igenom med alphornslåtarne och	 med ens släppte kuggarne i tankarnes hjul och hon lyssnade.	 Kära, kända gamla toner från Oberland, ja visst från Alperna,	 de vita fjällen som syntes från Lausanne och Zürich. Fjällen dit	 ungdomen drog upp när det vårades, dit ungdomen drog den	 vårkvällen vid Lac Léman, den kvällen vid Züricher-sjön, men	 dit hon aldrig kom. Hon skulle ha kommit dit om han följt	 henne, men han övergav ju henne. Gjorde han? Nej de skildes,	 skildes av en stark hand som de ej då kunde slå undan, men	 som nu icke skilde dem mer. Var fanns han? Efter som han ej	 var hos henne? Hur kunde han gå ifrån henne? Det var ju som	 att ta hennes halva varelse och gå sin väg med den! Det hade	 han ingen rättighet till! O, hon var så olycklig, så olycklig.	 
	 Och hon föll i en gråt som om hon suttit vid liket av den	 käraste, tårarne strömmade så att hennes klänning blev fuktig	 på bröstet! Plötsligt steg hon upp som om hon vore fast beslu­	 ten att söka honom, att bara gå emot honom, att hämta honom	 och kasta sig i hans armar, likasom om hon visste att hon hade	 honom här straxt bredvid.	 I detsamma ringde middagsklockan. Blanche torkade sitt	 ansikte med näsduken som hon blötte i dammen och gick	 hemåt palatset. 
	 
	 
	 
	 
	 Blanche satte sig till bords i stora restaurangen, ty hon var nu	 så van vid att se människor omkring sig att hon ej kunde vara	 ensam, och med fastrarne som åto på sina rum ville hon ej	 sällskapa för att slippa deras suckar när de »vätte sitt bröd	 (kött, legymer och dessert) med förödmjukelsens tårar».	 Hon hade tagit sin vanliga plats vid den stora spisen där hon	 hade en överblick över den ljusa salen med dess vackert målade	 tak föreställande en vin-tonnel, och dess med stora soliga land­	 skap prydda väggar. Omkring henne sorlade män och kvinnor	 inbegripna i fredliga samtal och där man och hustru sutto	 tillsammans grälade icke den ena över maten och högg icke den	 andra igen i känslan av sin orätt. Här funnos inga anledningar	 och barnen förstörde ingens matro med sina skrik, vilka de	 ägde full frihet att öva inne i sina salar.	 Blanche satt för sig själv, och hade icke stor matlust. Hennes	 tankar fortsatte sin tagna väg, lugnt, jämt, som om de voro	 vissa att råka den de gällde. Plötsligen såg hon upp från	 tallriken, såg ut åt salen, såg ansikte vid ansikte mot sig som en	 rörlig mörk massa; men hennes öga trängde in här och stanna­	 de där, tills helt nära henne blicken fästade sig, likasom den	 funnit vad den sökt. Hon betraktade under ett lugn som hon ej	 känt på länge ett ansikte, som var vänt mot hennes och vars	 tvenne ögon sågo djupt och fast in i hennes. Hennes strupe	 snördes ihop och andedräkten hämmades. Var det han eller var	 
	 det en person som liknade honom till ytterlighet? Samma	 läggning på håret, samma uttryck i de djupt liggande ögonen;	 skägget var hans döljande i veka våglinjer de något sträva	 dragen. När hon ändrade min vid den plötsliga sinnesrörelsen	 ändrade hans ansikte sin min; hon såg alla sina känslor avspeg­	 lade där: det kunde ej vara någon annan.	 Då steg han upp och gick aktningsfullt mot hennes bord och	 stannade på några stegs avstånd för att med blicken fråga om	 hon tillät att han störde. Troligen svarade blicken jakande, ty i	 nästa minut var han framme och tog hennes hand.	 – Ni känner igen mig och ni undrar varför jag är här? sade	 han. Jag har varit borta i affärsresa och är eljes anställd här	 som kemisk ingenjör. Hur har ni det?	 – Tack, jag har det bra, svarade Blanche, men hade jag	 vetat ni var här, skulle jag ej varit så ogrannlaga att slå mig	 ner. – Och så tillade hon för att försona honom som syntes	 sårad: – Ni flyr väl mig ej, jag skrämmer väl ej bort er?	 – Nej, det gör ni ej. Men skrämmer jag er om jag råkar gå i	 parken där ni går efter slutad måltid?	 – Ni har aldrig skrämt mig, svarade Blanche, och här kan	 ett fruntimmer gå med en herre i månskenet. Jag väntar er vid	 utgången.	 Han avlägsnade sig och gick åter till sitt bord. 
	 
	 
	 
	 
	 –Vad står nu emellan oss? sade Émile då de kvällen därpå	 för åttonde gången vände i stora allén. Förra gången var det en	 plats, sex rottingstolar – – – 
	 – Ett matbord och kökssakerna, vidtog Blanche. Nu ha vi	 inte en gång våningen att tänka på.	 – Och, barnen sätta vi på barnhuset som Rousseau, sade	 Émile.	 – Ja med största nöje, ty där har jag dem under ögonen,	 vilket jag icke har på mitt rum, svarade Blanche.	 – Vilket monster till mor som vill sätta sina barn på barn­	 huset!	 
	 – Ja under de gamla förhållandena! Eller rättare, vilken	 olycklig mor som måste lämna bort sina barn. Var det ej	 hemskt att resa ute i den gamla världen? Jag har ej varit utom	 palatset på ett år!	 – Det var som att gå i Pompeji och Herculanum. O; jag vill	 inte tänka på. Lidande barn, sjuka, uthungrade, vid rännstens­	 kanten, blodlösa, uppmålade rike mans lik i vagnarne mitt på	 gatan. Allas ansikten vanställda, de fattiges av hat och bekym­	 mer, de rikes av fruktan att förlora! Det kunde vi ej se själva då	 voro vi mitt ibland dem, men nu kunde jag se det.	 – Och ändock äro vi långt från fullkomligheten, sade Blan­	 che.	 – Ja långt! Ty vår stolta byggnad står osäkert på det gamla.	 Minns att vi producera lyx: våra paraplyställ, spottlådor,	 fontän-figurer, kandelabrar och andra prydnadsföremål skola	 en gång vid den stora krisen upphöra bli efterfrågade – och då	 stå vi där!	 – Vad göra vi då?	 – Då ha vi att börja ett nytt hårt liv, men vi få dock leva, ty	 vi ha stora fonder i jord, och av jord äro vi komna och av jord	 kunna vi leva. Men krisen blir svår ändå. Det är med tanken på	 detta som alla barn läras jordbruket, ty vi få kanske ej vara	 med om den stora sista kraschen! Låt oss därför leva Blanche	 medan vi leva! Vi leva med säkerhet detta liv bara en gång! Vill	 du leva med mig, eller utan mig!	 – Med dig, Émile, ty eljes lever jag icke!	 – Som min maka, fri, som människa fri, ätande sitt eget	 bröd, där ha vi ju vår utopi förverkligad, och de elaka männi­	 skorna, som sade att den aldrig kunde förverkligas.	 – Därför att de icke ville det!	 – Eller kanske icke visste det! 
	 
	 
	 
	 
	 
				 
	 
	 
	 
	 
	 
	 
	 ÅTERFALL	 
	 
	 
	 
	 
	 
	 
	 
	 
	 
	 
	 
	 
	 
	 
	 Midsommardagen 1884 låg strålande klar över Lac Léman och	 solen sken hett på backarne i Ouchy och Lausanne. Paul	 Petrovitj, rosierist i Ouchy, stretade uppför Avenue de la Gare	 framför en liten kärra lastad med rosor, salladshuven och	 kronärtskockor för att bege sig till torget i Lausanne. Svetten	 pärlade ner för hans panna och skulle runnit ner i de små	 trogna ögonen, om icke de buskiga ögonbrynen suttit där som	 dammar; men från tinningarne störtade svett-dropparne ner	 över det ljusröda skägget som betäckte ansiktets halva areal.	 Rosorna började sloka för solen, och salladen knep ihop sina	 nerviga blad för att skydda sig för solsting. Paul stannade; tog	 av den blåa blusen och lade den försiktigt över lasset. Torkade	 sin panna och drog vidare. På avenue du Théâtre var solen	 nästan ändå skarpare. Här stannade han igen och kastade en	 lång blick ut över Lac Léman, lät i tankarne sin heta panna	 svalkas av de sista snödrivorna på Dent d’Oche, andades djupt	 som om han tog in frisk luft innan han gick in i den för honom	 alltid så kvävande staden. När han stod där med mössan i	 handen, gick en dam förbi med en ung herre.	 – Se där står ryssen, sade hon; och herrn stannade för att	 titta på Paul.	 – Det var en rolig en att se ut, sade den unge herrn.	 Och Pauls ansikte såg verkligen egendomligt ut när han fann	 sig observerad av de främmande. Det drog ihop sig som ett	 groblad när man brutit av skaftet och rycker i de blottade	 bladnerverna, såsom barnen bruka göra på lek. Det var icke en	 ensidig hopknipning av några muskler såsom i tic, utan alla	 ansiktets nerver tycktes stå i samband med en galvanisk stapel.	 
	 Paul kände det, satte på mössan och drog vidare. Drog över	 Place Saint François, ner för Rue S. François, som i anseende	 till torgdag var stängd för åkande och kantad med grönsaks­	 gummor som sutto på trottoarkanten. När dessa fingo se Paul	 med kärran, ville de spärra hans väg, men Paul förklarade att	 han icke var något lastdjur fastän han såg så ut, och att han	 hade rättighet att draga fram. Gummorna ropade på en polis.	 Denne gjorde en lagtolkning på fri hand till Pauls nackdel, så	 att han med sin kärra måste draga upp för backen igen, taga	 vägen över Place Saint François och köra ner för Descente de	 Pepinet förbi Posten. Paul såg icke nedslagen eller förvånad ut.	 Han hade för länge sedan upphört att förvånas över en så	 naturlig sak som att konkurrenter med alla medel sökte hindra	 varandras fortkomst. När han kom ner på rue Centrale, där	 han hade sin plats anvisad några steg bortom Bendas boklåda,	 avtäckte han kärran, pinnade opp skalmarne, drog på blusen	 som ovanpå de bruna manchesterbyxorna gav honom utseende	 av en Schweizerarbetare, och ställde sig att vänta köpare.	 När han nu stod där ensam i folkhopen, ty midsommardagen	 är icke helgdag vid Léman, ensam bland avundsamma konkur­	 renter, vilka icke kunde tävla med honom i hans specialitet,	 rosor, ensam på en trottoarkant nere på en stenlagd smal gata,	 vars rännsten skvalade fram under hans kärra; när han såg	 dessa arbetsklädda, bullrande, svettiga och dammiga männi­	 skor tränga sig fram med sina bördor och verktyg som på en	 vardag, då blev han beklämd, och hans tankar gingo långt,	 långt bort till det stora släta fula landet omkring Moskva. Han	 trodde icke längre på kyrkklockor och sådant, men han saknade	 dem nu! Den sötaktiga lukten av hans granna rosor som blan­	 dade sig på ett äckligt sätt med lukten av grannarnes purjo och	 selleri, gjorde honom mjältsjuk och han kände en stark brän­	 nande längtan bort till de vita björkarne och de enkla vilda	 rosorna. Han saknade den lilla röd- och grönmålade kyrkan	 med den förgyllda minareten, där dock så mycket dåraktigt	 talades, han saknade tystnaden på stäppen, de helgdagsklädda	 musjikerna med deras bjärtrandiga helgdagsrubasjkor och	 bondkvinnorna i de gula och röda sarafanerna, som de i dag	 buro Sankt Johannis till ära, men mest den korta sommarens	 
	 ankomst till hälsning. Det var svagheter, menade han, ty män­	 skorna bli ej bättre eller lyckligare av kyrkklockor och sara­	 faner; men han längtade ändå. Härifrån, där man ej värderar	 sommaren då man har vår halva vintern; härifrån denna gata,	 denna rännsten, denna folkhop som var hans fiender; dessa	 gamla människor med gamla hjärtan och gamla tankar; dessa	 utlänningar som drogo hit att från balkongen på ett första	 klassens hotell njuta av naturen som av en feeripjäs på teatern.	 Men han stördes omsider i sina tankar av en köparinna.	 – Vad kostar kronärtskockorna? sade hon.	 – Tjugofem centim, madame, svarade han.	 Hon petade på fjällen som om hon velat se efter om den var	 förfalskad, gjorde en sur min som betydde: för mycket! och gick	 vidare.	 – Hur vet det där hönset vad som är för mycket för en	 kronärtskocka? tänkte han för sig själv. Hade hon hyrt jord som	 är så dyr, köpt gödning som är så dyr, köpt frö, sått det, skolat	 om den lilla plantan, när den var så späd att man knappt	 vågade ta i den; skolat om den igen; vattnat den, rensat ogräs	 omkring den, täckt den under vintern och levat i oro för att se	 den icke komma sig på våren; väntat ett år, två år, två gånger	 tre hundra sextio fem dagar innan den sköt blomknopp, då	 skulle hon icke sagt att tjugofem centim var för mycket, men nu	 hade hon icke allt det där och därför förstod hon det icke. Hon	 är lärarinna, jag vet det, och hon tar tre francs på en timme för	 att tala sitt språk för en person som vill lära sig tala hennes	 språk. Hon sitter i en mjuk fåtölj, i ett varmt rum; riskerar	 ingenting, konverserar om väder och teater, stiger upp och går	 med tre francs. Men det tycker hon är för litet för en stackars	 olycklig lärarinna.	 Det stod två gasarbetare nere i en grop och grävde. Paul fick	 just ögonen på dem när han slutat sina ekonomiska funde­	 ringar.	 – De där, fortsatte han för sig själv, ha trettio centim i	 timmen, tio gånger mindre än hon som sitter i stolen i det	 varma rummet och talar om väder och teater. Det förefaller	 mig som om arbetslönerna i denna opp och nervända värld	 skulle stå i ett opp och nervänt förhållande till arbetets möda!	 
	 Det är ganska belysande, men icke har någon nationalekonom	 belyst den saken ännu, och den nationalekonom som vågade	 belysa det, han skulle genast förklaras icke vara national­	 ekonom.	 Sådana fula tankar hade Paul Petrovitj på en så vacker dag	 som midsommardagen, men Paul hade också för länge sen	 uppgivit dyrkan av det sköna.	 Timmarne gingo; solen bröt sig ner över taken och eldade	 upp husväggarne och gatstenarne som en bakugn. Mänskorna	 började försvinna och Paul stod snart där så gott som ensam	 med sina konkurrenter. Men, ju längre på dan dess finare folk.	 Nu kom en och annan förnäm eller rik dam som hunnit stiga	 upp, och ville nu köpa blommor. Tjänsteflickorna hade gjort	 undan grönsakshandeln förut för att vara färdiga till middan.	 Paul hade sålt tre rosor i kruka för fyra francs stycket; nu hade	 han bara en gul teros kvar. Det var en så kallad Céline Fores­	 tier, som i färg liknade det gula Villeneuve-vinet när det är äkta	 och drar lätt i grönt. Det var en femårig ymp. Han hade vårdat	 den i fem år som ett barn. Med darrande hand hade han gjort	 den ömtåliga operationen då han fästade den dyra ympen han	 fått resa två mil efter på den vilda stammen han ur frö dragit	 upp. Han hade förbundit såret, tvättat det, skött den lilla	 telningen som en sjukling; skuggat henne, vattnat henne; tvät­	 tat hennes blad från mjöldagg; haft henne i sitt rum om vintern	 där han för hennes skull försakat sin kära tobakspipa. Han	 hade vårdat henne i fem år; hon var en anhörig, en medlem av	 hans familj. Han hade sett hennes första blomknoppar och	 hans barn hade skrikit av glädje när hon slagit ut sina sam­	 metslena topasgula blad som voro mjälla som barnkinder, och	 hans hustru hade kysst dem. Och nu skulle han sälja henne, på	 gatan, på rännstenskanten. Ja han måste sälja henne, ty hans	 barn skulle ha nya kängor, i dag på midsommardan då de	 skulle få gå ut med föräldrarne. Så kom där en engelsman och	 frågade vad den kostade?	 – Sex francs, sir!	 Engelsmannen tog upp fem francs och sade: här har du! Han	 var nämligen efter vad han trodde van att bli klådd och han	 kände folket.	 
	 – Sex francs, upprepade Paul!	 – Den är inte äkta, sade engelsmannen och gick. Så kom det	 en amerikanare.	 – Vad ska du ha för den där Malmaisonen? frågade han.	 – Femton francs, svarade Paul.	 – Det är en god sort, det där, sade han! och betalade. Paul	 tyckte att pengarne brände i handen; men så gjorde han en ny	 nationalekonomisk tes: Jag tror att en varas värde beror på	 priset och icke priset på värdet! Och så gick han några slag på	 trottoaren, och kom fram till boklådans fönster. Han tittade på	 de nya böckerna som voro så gamla så gamla, fastän titlarne	 voro så nya. Men hur han såg och såg kom hans öga att stanna	 på en ny tysk bok, utgiven av Tysklands förnämsta förläggare,	 Brockhaus i Leipzig. »Was Thun? Erzählungen von neuen	 Menschen von Tschernischewski.» Utan att stanna ett ögon­	 blick längre gick han genast till kärran; lade ihop de grönsaker	 han ännu hade kvar och drog sina färde. Han visslade när han	 drog upp för backen till Place Saint François och när han kom	 in till Skomakarn mitt emot katedralen fick hans ansikte en	 sådan nervattack som det nyss haft på avenue du Théâtre. Han	 köpte kängor åt barnen och gick därpå in i Bazar Vaudois för	 att få några leksaker. Och sedan tog han kärran och halvsprang	 ner för backarne till Ouchy. 
	 
	 
	 
	 
	 Från Vevey-vägen går en liten backig gränd ner mellan kyrko­	 gården och katolska kapellet. Mitt i backen tar en gångväg av	 till vänster lagom bred för en dragkärra. Därinne, klämd mel­	 lan det präktiga Mont Vert och av detsammas höga valnöt­	 träd och hästkastanjer skyddat för nordanvinden, och från	 strandvägen dolt av Beau-Rivages väldiga etablissemang, låg	 en liten ferme, som av Paul Petrovitj och hans familj var	 förvandlad till trädgård och rosieri-skola. Det var en vacker	 anblick när man kom därin. Högstammiga remontant- och	 terosor stodo där i långa led och i full blomning ordnade efter	 
	 färgerna. Maréchal Niel med sina väldiga gula huvuden i vilkas	 botten ännu låg ett svagt orangerött skimmer som efter en	 solnedgång, bildade bakersta ledet; därefter Gloire de Dijons små	 täta bollar gula som rått silke med en ton av maderavin och en	 doft som en sång; Safrans’ svavelgula som gjorde ont i ögonen;	 så en pluton av vita Boules de Neige, vita som namnet men med	 en dröjande rodnad på knopparnes spetsar ett minne kanske	 av rasens kraftigare dagar då dess blod rann röd; så den	 prisbelönta Madame Pittets elfenbensvita små korgar liknande	 rosenkålens huvuden; och därefter Damascener-rosornas sam­	 metspurpurfärgade, Jules Margottins körsbärsfärgade, Noisetter­	 nas svartröda som venöst blod, en praktfull, skrällande samling	 som gav mörka tankar och sågo ut som om de druckit livet ur	 ett slagfälts klibbiga matjord; men framför dem, leende som	 unga lyckliga flickor stodo de skära Provinserna, den svällande	 men urblekta skönheten La France liknande en flicka efter en	 balnatt, och framför dem alla, stodo, lågo och nickade de	 lågväxta enkla månadsrosorna som barnansikten och vilka de	 opoetiska engelsmännen så vackert kallat Maidens Blush. Det	 var ett rus för sinnena att se och känna doften av denna	 rosenskog. Den väckte alla förnimmelser på en gång: råa som	 av väl lagad mat, rusande som av vin, dårande som av kvin­	 nans närhet, oskyldiga som barnets smekningar, som fabeln om	 änglar; nyslaktat kött och brinnande madera, smink och äng­	 lavingar, kvinnobröst och barnkyssar, svavel och morgonrod­	 nad, blod och mjölk, purpur och linne. Men Paul Petrovitj	 hade icke den synpunkten på rosorna, ty han var en »ny	 människa» och såg sakerna på ett annat sätt.	 Trädgården var delad i fyra kvarter: ett för bröd, ett för	 grönsaker, ett för frukt och ett för blommor. Blommorna voro	 enligt Pauls mening ett nödvändigt ont, tillsvidare; de voro de	 sista medgivandena åt hans skönhetssinne, ett ledsamt arv,	 som nog hans barn skulle komma ifrån. Norr om trädgården	 låg fermen. Det var en gammaldags byggnad med ladugården	 och lidren sambyggda med boningshuset. Paul Petrovitj, som	 vid sin inflyttning i Schweiz försökt att genomföra den förenk­	 ling om vilken man skrivit så mycket, utan vilken framtidens	 människa skall gå under i den stora men fredliga och lagenliga	 
	 strid som stundar, hade inrättat sig med huvudsakligt avseende	 fästat på självhjälp. Att han icke därvid i ett slag kunde utrota	 alla de fordringar hans natur genom dålig uppfostran vant sig	 vid, det sörjde han icke över, ty han insåg det orimliga i sådana	 fordringar, men han ansåg sig skyldig att börja, på det hans	 barn skulle ha något undangjort, när de skulle taga vid. Till	 den ändan hade han sökt själv framställa så många av livets	 förnödenheter som möjligt och vad mera var, sökt inskränka	 sina och de sinas behov till det minsta. I ladugården hade han	 en ko, två får, två getter; kaniner, höns, och ett par gäss. Vidare	 hade han duvor och bin. Dessa senare frambragte husets behov	 av socker. Av majsen, som är det mest givande och billiga	 sädesslag gjordes brödet; det var icke så gott som vete, men det	 var bättre än den mörka rågen. Sitt te (kaffe drack han aldrig)	 odlade han själv. Han hade nämligen vid universitetet i Char­	 kov, där han studerat till läkare, bott i en ytterst enkel pension	 under sex års tid. Där hade han vant sig vid ett mycket dåligt	 te; han hade så vant sig vid detsamma att då han på sjunde	 året fick äkta te, han fann detta sämre än sitt gamla. Då han	 sedan fick veta att han druckit extrakt på körsbärsblad i sex år	 och funnit detta gott, beslöt han att fortsätta med körsbärsblad,	 och nu hade man många sådana »teträd» i sin trädgård. Att	 göra sina kläder själv ansåg han och hans hustru ännu vara för	 tidigt att det skulle kunna löna sig. Starka drycker begagnade	 han aldrig mer. Han hade druckit i sin ungdom såsom han fått	 lära i hemmet och vid universitetet. Nu ansåg han det helt	 enkelt enfaldigt att begagna starka drycker, ty för att leva i våra	 tider måste man ha tankarna klara och krafterna friska. Det	 hade dock varit ett långt och svårt arbete att vänja sig av med	 starka drycker, ty kroppen fordrade dem såsom arsenik- eller	 opiiätarens kropp fordrar sina giftransoner. Men det gick så	 småningom! Och när han nu kände denna sinnets ro, kroppens	 lugn, krafternas harmoni, då kunde han icke nog fördöma det	 ursinniga i bruket av medel som gjorde mänskorna galna,	 otillräkneliga, opålitliga, och ett framtidens bättre tillstånd	 utan nyktra människor, ansåg han omöjligt. Alla dessa diktare	 som diktat dessa massor av lögner, vad voro de annat än	 deliranter som hade hallucinationer och därför icke kunde se	 
	 verkligheten sådan den var. Alla beslut som avgjort folkens	 öden för sekler voro ju tagna under gästabudsrus. Franska	 revolutionens stora tankar hade gått upp i vindunster vid	 reformbanketter; ingen kommitté kunde arbeta utan att äta och	 dricka; alla dessa stora tal höllos ju under ett tillstånd av halvt	 vansinne! Och så klagade man över att det inte fanns bröd, när	 man upptog millioner tunnland av jorden med vin och så	 brände upp brödet till brännvin! Var världen klok? Åhnej, det	 hade Paul för länge sedan upphört tro. Men när han hemma i	 Ryssland hade börjat predika nykterhet, möttes han med det	 mindre skarpsinniga svaret: Du har ju själv varit en fyllbult!	 Varpå Paul endast kunde invända: just därför! Den som icke	 varit drinkare kan ju icke predika om en sak, som han icke	 känner!	 Paul hade ingått ett »modernt äktenskap» med en flicka av	 familj. De hade avslutat ett muntligt kontrakt, men icke givit	 varandra några löften, då det visat sig av erfarenheten att	 löftens hållande icke bero på givarnes vilja. De hade nu två	 barn. Arbetet hade de delat så att frun tagit vården om barnen,	 emedan hon bättre passade för det än Paul; därjämte hade hon	 även husets ekonomi om hand, ty hon hade mera sinne för det	 än Paul. Men hon städade icke Pauls rum, ty det gjorde han	 själv; det var en halv timmes göra. Maten lagade de tillsam­	 mans och Paul diskade, ty det roade honom händelsevis, och	 golven skurade han, ty det var för tungt för hustrun i synnerhet	 när hon gick med barn. Någon tjänare hade de ej, ty de ville ej	 se slavar i sitt hus. Men Paul hade en »medarbetare» i trädgår­	 den, vilken varit trädgårdsdräng, men nu var han Pauls kom­	 panjon och hade utom sitt uppehälle, en skälig andel i vinsten.	 Paul tilltalade honom alltid Bernhard, som var hans tillnamn,	 och Bernhard kallade Paul Petrovitj. Detta var en överenskom­	 melse dem emellan, emedan man icke ville erinras om den	 osanningen att man var herre. Som man endast begärde en	 måttlig vinst på sitt arbete, behövde man endast arbeta sex	 timmar om dagen; därför tog man ut sin vinst i vila, lek,	 förströelser, läsning och skrivning, och Paul skrev mycket.	 När han nu kom in på gården med sin kärra sprungo hans	 båda flickor emot honom och kysste honom. De voro två små	 
	 blonda, klädda i rober utan liv av lärft och med halmhattar,	 dock alltsammans av vanligt snitt, så att de ej gingo som	 affischer. I dörren syntes hustrun. En liten cendré med de	 svarta ögonen infattade i stora fält, ansiktsdragen behagligt	 avrundade och hyn med en dragning åt oliv. Håret låg som en	 mjuk ranka av jungfruvin och kastade klängen runtomkring,	 om öronen, nedåt nacken, utför pannan. Hon såg lugn ut och	 förhoppningsfull, men ett flor av dysterhet var draget över de	 förr så lekande dragen. Det låg sorg över ett förflutet, brytning	 med kära men hinderliga minnen, utkämpade strider mot upp­	 fostran, pietet, fördomar.	 – God dag, far lilla, hälsade hon!	 – God dag älskade hustru och barn, svarade han och kysste	 modren och barnen.	 – Gå efter en stol åt far! sade modren åt äldsta flickan som	 kunde vara fem år!	 – Nej Annisjka, sade Paul, Vera skall ej bli slavinna!	 – Jag vill inte, hade Vera redan svarat.	 – Skall man säga så, upptog modren.	 – Ja, sade Paul, så skall man svara. Den som icke lär sig vilja	 och tala ut sin vilja när han är ung, den blir en viljelös eller en	 ljugare när han blir stor! Annisjka! Varför skola vi uppfostra	 våra barn till våra slavar? Om åtta år skall Vera ut i livet. Då	 ha vi ingen slav mera i henne, och icke är väl vår mening att	 uppfostra henne till att sätta fram stolar åt andra. Men vill	 Vera sätta fram en stol, då tackar jag henne, ty hon är mig intet	 skyldig!	 – Du har rätt Paul Petrovitj, sade modren, men jag kan icke	 alltid se sakerna från de nya synpunkterna!	 – Nej, min vän, det kan jag icke heller alltid, men vi få vänja	 oss. Med vi menar jag icke du, utan jag menar verkligen vi	 båda! Men jag ser du redan dukat! Ropa Bernhard!	 Bernhard var en liten bredaxlad waadtländare med svarta	 mustascher och svart snaggigt hår, egyptiska ögon och med	 starka skulderblad bärande märken efter »la hotte», den eviga	 korgen som bergsbor bruka bära på ryggen. Han satte sig tyst	 till bords efter att ha knäppt ihop händerna.	 – Kommer aldrig Bernhard ifrån det där? sade Paul.	 
	 – Nej det sitter i värre än det vita vinet, sade han.	 – Religionsfrihet, Paul Petrovitj, religionsfrihet, sade Anna	 varnande.	 – Tack vän, att du påminde mig! Det är verkligen så! Och	 förlåt Bernhard!	 – Nå hur har handeln gått i dag? frågade Anna.	 – Bra och illa, sade Paul. Det nyttiga står lågt i pris, men det	 onyttiga ganska högt!	 Måltiden som utgjordes av en väldig pirog på kanin med	 saltad svamp och ättiksgurkor, samt av te på den alltid när­	 varande samovaren upptog nu de spisandes uppmärksamhet	 en stund.	 – Det är midsommardagen i dag, sade Paul när han slutat	 äta!	 – Ja, sade hustrun och suckade.	 – Du suckar, Annisjka. Är det tungt i dag?	 Hon lutade sig ner och lade sitt huvud i hans knä.	 – Gråt, älskade, så går det över! sade Paul och redde i det	 vilda vinet han kallade.	 – Ja, om du gråter med, annars is jag inte!	 – Jag har slutat med gråta, sade Paul. Men det är ingen	 dygd. Det är bara så, annars bara!	 – Är det icke tungt att odla främmandes jord? sade Anna.	 – Moderjorden var hårdare, men den var lättare. Men det är	 bara griller. Hela jorden är ju moder.	 – Säg att du längtar efter den lilla jordlappen, som du ryckt	 ur stäppens mördande, kvävande famningar, säg, att du skulle	 vilja vara där i dag och se huru dina äppelträd blomma, huru	 dina rosor knoppas, hur dina smultron sätta! Säg det Paul, så	 skall jag säga dig hur jag längtar!	 – Jag nekar ej att, sen jag satt spaden i vår gamla svarta	 jord, sådde frön, planterade trän och såg den fula marken	 välsignas, hur jag kände mig som bunden vid denna jord. Det	 var dumt att binda sig. Minnena har jag ryckt upp med	 pålrötterna, de ömmaste band har jag klippt av, min person	 har jag kastat för svinen, men jag känner mig ofri. När mina	 tankar gå hemåt, gå de ej till barndomshemmet där jag lärde	 slavtjänst, ej till fars och mors gravar, ej till våra grymma	 
	 minnen av en falsk forden storhet; de gå till torvan, till myllan	 där min föda växte, till de vita björkarne, där jag tänkte friska,	 nya tankar, till de svarta granarne som sövde min smärta, men	 mest och numera nästan alltid till den lilla jordfläck jag odlat.	 Ser du så materialistisk, så egoistisk jag är! Minns du om	 hösten när regnen föllo och jag planterade syrenhäcken; huru vi	 vadade i leran med de våta buskarne som jag hämtat från	 järnvägsstationen. Minns du hur jag grävde smultronlandet	 och måste sätta ner de halvvissnade plantorna långt in på	 natten vid ljus och lykta. Minns du när äppelträden kommo,	 och jag fick bära vatten en halv verst emedan jorden var så	 torr. Och bönderna sutto eller hängde på stängslet och flinade	 och undrade vad det skulle vara gott för!	 – Och så, fortfor Anna, så foro vi till stan på hösten. Och du	 satt och såg på din ritning över trädgården; där växte det och	 där stod det. Och när det var barfrost i stan gick du orolig över	 att det hade frusit eller det! Du hade ingen lugn dag mer! Och så	 när vi kommo ut igen på våren, då voro sex äppelträd döda.	 Nikolai sade att det var frosten, men Andreas sade att Nikolai	 slagit lut på dem. Och då grät du!	 – Gjorde jag? Åh skam!	 – Ja, det gjorde du, men icke över träden, utan över män­	 skornas elakhet.	 – Okunnighet, Anna!	 – Okunnighet! ja! Och så planterade du nya. Och sedan	 lade du kärnor av äpplen, päron, plommon och körsbär i	 hundratal, och så sade du åt bönderna att de skulle få plantor­	 na när de kommit upp och så skulle de få ympar av träden.	 Och så, Paul Petrovitj, så kom »den stora händelsen» och vi	 måste resa. Sedan har du icke hört något om den saken; men	 du tänker på den, du drömmer om den!	 – Svaghet, Anna, småsaker, småsaker! Men nu tänker jag	 inte mer på det! Inte mer! Men tala icke så sorgset! Jag är glad	 i min själ i dag, ty jag har haft en stor, stor glädje i dag!	 – Tala om, tala om!	 Paul slog i en ny kopp te, då facteurn just kom in med	 posten. Det var ett brevkort och ett brev. Paul läste först	 brevkortet.	 
	 – Det här är inte öppnat åtminstone, sade han innan han	 läste. Brevkortet som hade rysk poststämpel ägde följande	 lydelse. »När solen som är en Gud kan kyssa liv i ett as, varför	 skulle den icke kunna kyssa liv i ett brev.»	 – Hm! sade Paul! Vad kan det betyda?	 – Det får du väl se i brevet, svarade Anna.	 – Det har du rätt i! Men brevet har naturligtvis varit öpp­	 nat; här syns märken efter ett par talgade mustascher som sutit	 ovanför en älskvärd mun som slickat igen brevet.	 Paul läste: »Paul Petrovitj, Grosshandlare, Ouchy Lausanne.	 Enligt H. H:s order av angiven dato, översändas i morgon sex	 kaggar kaviar, à 2 rubel silver utan kärl. Likvid motses med	 omgående. Högaktningsfullt. Dimitri Baranov.»	 Paul satt tyst och funderade, men kunde icke få någon	 mening ur detta. Att det var ett chiffer förstod han väl! Anna	 hjälpte honom att fundera, men utan resultat. Då kastade Paul	 det öppna brevet från sig på bordet och sade: Låt oss tala om	 något annat, så får jag nog en idé. Vi talade om att jag haft en	 glädje i dag. En stor glädje, Anna, den största på länge!	 – Anna, fortfor Paul, det är jämnt tjugo år sen Tjernysjev­	 skijs bok kom ut! Man förbjöd den i Ryssland! Förbjöd san­	 ningen i dess vackraste renaste gestalt! Han själv sändes till	 Sibirien för att »ångra sig» – att han talat sanning! Är du stark	 i dag Anna?	 – Åhja! svarade hon.	 – Så, att du kan med lugn höra mig läsa ur en gammal bok,	 utan att du blir röd!	 – Vilken bok?	 – Den »berömda» Russia av Sanningsvittnet Wallace.	 – Paul Petrovitj, du är icke lugn själv, då du säger det där	 ordet Sanningsvittnet!	 – Nej, men jag vill öva mig! Vill du också?	 – Ja, men jag tror att de gamla orden äro för inpinade i oss	 att vi ej skola höra ekon inom oss eller skola våra hjärnor göra	 uppror!	 – Jag känner mig i dag så lugn och glad att jag vill läsa i	 Doktor Mackenzie Wallaces bok.	 – Du sade det där ordet doktor på ett försmädligt sätt, som	 
	 visar att du icke är lugn.	 – Nåväl, ett skäl till att läsa!	 Paul steg upp och gick in efter den omtalade boken. Därpå	 bad han flickorna gå ut i trädgården och plocka jasminer. Han	 bläddrade i boken, men hans finger dallrade. Därpå läste han	 med fast, hög stämma, utan att ge några tendensiösa tonfall.	 » – Många av agitatorerna påstå sig vara lärjungar av Tjer­	 nysjevskij, en man som under emancipationstiden hade en	 särdeles framstående plats inom den ryska periodiska litteratu­	 ren och sedermera förvisades till Sibirien, där han ännu vistas;	 men jag tror icke att han skulle vilja erkänna dem i denna	 egenskap» ...	 Anna gjorde en rörelse med handen och blodet steg henne åt	 ansiktet. Men Paul fortsatte ... »och jag är fullt förvissad om	 att han icke skulle hysa någon sympati för de exemplar av	 denna kategori som jag sett.»	 Anna gjorde en vändning på halmstolen så att dess fötter	 skrapade mot sanden. Men Paul fortfor att läsa lika tonlöst som	 förut. »Med undantag av en roman som han skrev i fängelset	 och som icke billigtvis (här stödde han på ordet, men tog om	 satsen från början utan att stöda på »billigtvis») kan anses	 såsom ett uttryck för hans verkliga åsikter under sansade ögon­	 blick, innehålla hans skrifter alltid ganska mycket sunt förstånd	 och moderation. Tjernysjevskij bidrog dock på sin tid obe­	 stridligen ganska verksamt till en god lösning av emancipa­	 tionsfrågan, avstyrde systematiskt alla förslag till dåraktiga	 politiska demonstrationer och torde väl nu under femton års	 förvisning hava tillräckligt försonat sin ungdoms överträdel­	 ser.»	 – Är det bra läst? frågade Paul och andades ut.	 – Det är bra! svarade Anna.	 Paul fortsatte. »Slutligen skola vi tillse i vilken mån dessa	 hemliga sällskap kunna tilläggas någon verklig betydenhet.	 Utgöra de någon verklig fara för staten? Jag tror att var och en,	 som känner Ryssland väl, skall icke tveka att besvara denna	 fråga med nej! Till och med några av agitatorerna hava insett	 det galna i sitt företag!»	 Paul såg upp från boken och fann sin hustrus ansikte ask­	 
	 grått. Han steg upp och gick in med boken.	 – Det kan vara nog för i dag, sade han. Men det gör gott	 Anna att öva sig! Var gång jag läser en gammal bok, känner jag	 hur jag vuxit! I dag kunde jag le.	 – Så långt har jag icke kommit än, sade Anna! Alla dessa	 ord du läste, har jag hört min gamla aktningsvärda far uttala	 med övertygelsens tonfall.	 – Och din gamla aktningsvärda far hade troligen hört dem	 uttalas av sin aktningsvärda far! Det är farligt att ha aktnings­	 värda fäder! Emellertid! Tjernysjevskij, som är död, behöver	 icke mer ångra »sin ungdoms överträdelser». Nu, efter tjugo år,	 har hans Evangelium kommit ut på tyska hos Tysklands största	 och mest ansedda förläggare, i tre vackra tomer, mitt för Furst	 Bismarcks socialistlag. Vad skola vi säga om det? Vore jag	 kristen, skulle jag gå till skrift om söndag och tacka Gud att	 han varit så nådig!	 – Det är en stor händelse, Paul Petrovitj, så stor, att vi icke	 nu kunna beräkna följderna! Nu skall världen då få veta det!	 – Icke så stora ord, Annisjka! Världen anade det förut, men	 nu skall världen känna det, ty Tjernysjevskij hade kärleken och	 därför skola hans ord tala! När solen som är en Gud kan kyssa	 liv i ett as! Hm! Varför skulle han icke kunna kyssa liv i ett	 brev! Nu har jag det!	 Paul steg upp och gick till bordet där han lagt brevet och	 brevkortet från sig mitt i solskottet.	 – Se, Annisjka, se, sade han och höll opp brevet. Från	 Dmitri!	 Brevet som legat öppet i solbaddet var nu betäckt med en	 oändlighet små gulröda bokstäver som varit skrivna med sym­	 patetiskt bläck troligen av saften ur ringblommor, och vilka	 solens hetta nu framkallat. Paul läste halva brevet högt. Det	 handlade om »affärer» som de sammansvurne kalla det. Därpå	 fortsatte han att läsa andra hälften tyst. Anna ville fråga	 honom om dess innehåll, men hon hejdade sig, det stred mot	 deras överenskommelse att fråga om saker, som den andra	 parten ej ville meddela. Paul stoppade brevet i fickan.	 – Vill ni göra en tur på sjön? sade han. Det är midsommar­	 dag för oss i dag, och vi skola taga oss vila.	 
	 Han steg upp för att dölja en nervattack som återigen över­	 föll hans ansikte. Anna reste sig också för att kläda barnen. 
	 
	 
	 
	 
	 Vid middagstiden stego de i båt i Ouchy, och Paul rodde ut på	 sjön. Solen sken strålande och allt var ljus och blått. Savojer­	 bergens bok- och kastanjeskogar sågo ut som raggiga fällar och	 uppe på Cornettes de Bise lågo ännu några snödrivor. Waadt­	 landsalperna i öster längs in vid Chillon reste sig som en	 jättekatedral, gråa av ålder som en sådan, och de båda tornen	 Mayen och d’Aï höjde sig över åsarne liknande ett notredame	 uppbyggt av Giganter; leende lågo Lavaux’ vinkullar terrass	 över terrass som väldiga trappor upp till Cublys och Follys	 klipptempel; Dent de Morcles nästan vågräta rygg stod som ett	 åttatusen fot högt mexikanskt trapptempel vars tak var skinan­	 de vitt av nyfallen snö. Längs i väster tonade Lac Léman av i	 solröken med landet och låg skenbart öppet, oändligt, samman­	 smältande utan horisont som havet. Men dröjde ögat en stund	 vid att betrakta solröken, skimrade det blå Jura fram som ett	 långt, lätt sommarmoln.	 – Är det icke som man föreställer sig det skall vara uppe i	 himmeln? sade Anna.	 – Det är ett skönt land! svarade Paul. Men det är dock icke	 vårt!	 – Ser du så djupt egendomslustan sitter i oss, Paul Petrovitj,	 sade Anna. Det är icke vårt! Men jorden är dock allas!	 – Den skulle vara! Det har varit, och kan åter bli!	 Han rodde fram över det lugna vattnet som likt blåvatten	 dröp från årorna. Man var icke glad, och under tystnad anlän­	 de man till en udde i närheten av Lutry, där ett litet auberge	 vinkade med vinbersåer och kantonens flaggor i grönt och vitt.	 – Om vi skulle gå i land och svalka oss i trädens skugga?	 sade Paul.	 Anna hade ingenting emot det. De lade i land och gingo upp.	 På gården vid ett stort bord satt värdinnan och plisserade en	 brokig sidenklänning. Det var en fyrtioårig fet kvinna vars	 
	 pussiga ansikte tydde på vällevnad och lättja. Vid hennes sida	 stod en flicka på tio år och kastade en ring på en krok.	 Värdinnan hade ett glas portvin framför sig och gjorde icke	 min av att vilja betjäna gästerna, antingen hon nu var bort­	 skämd eller hon föredrog att spela gäst själv. I dörren till den	 lilla chalet’en syntes nu en lång mörk kvinnogestalt om några	 och trettio år, klädd i en övermodern morgonklänning som	 gjorde allt för att röja präktiga kroppsformer. Hennes ansikte	 var likvitt men fylligt, och de stora svarta ögonen voro infattade	 i blåa fördjupningar som diamanter när de ligga på svarta	 sammetskuddar i etuiet. Hennes ansiktsdrag hade något av	 Medusas förstenade extas, ett evigt, fruset, drag av vällust	 kring mungiporna, som också kunde vara en gränslös sorg.	 Hon mätte Annas figur, från topp till tå, granskade hennes	 klänning, hennes kängor, hennes händer och hennes hår, såsom	 om hon velat undersöka henne eller ta en idé av hennes sätt att	 kläda sig. Med ett trotsigt småleende vände hon sig till Paul	 och frågade vad som behagades.	 – Två sifoner, svarade han, utan att se på henne.	 – Vad skall det vara till dem? återtog Medusa.	 – Glas! sade Paul! Medusa vart ännu vitare, vände sig stolt	 som en operadrottning och gick!	 – Varför skulle du vara ovänlig mot en olycklig? sade Anna.	 – Kanske olycklig, kanske lycklig och brottslig! sade Paul.	 – Alltid olycklig, stundom brottslig, sade Anna.	 – Den som säljer sig, har brutit totalt med naturen.	 – Nöd gör brott, sade Anna!	 – Gå och lek med flickan, sade Paul till Vera och Sophia!	 Flickan med ringen såg spefullt på barnen och viskade vid	 värdinnan. Vera och Sophia rörde sig ej!	 – Gå och lek med flickan, sade Anna!	 – Nej, det vill jag inte! sade Vera och tog systerns hand.	 – Varför vill inte Vera? frågade Anna.	 – Hon är inte snäll, sade Vera och såg på den koketta	 tioåringen med sina stora sorgsna blå ögon.	 – Då slipper Vera, sade Anna, men hur vet Vera att flickan	 inte är snäll?	 – Det vet jag inte, sade barnet och kröp till modren.	 
	 Medusa kom tillbaka och serverade vårdslöst sifonerna utan	 att säga ett ord. Därpå satte hon sig vid bordet hos värdinnan	 och tog fram ett linne, vars spetsar hon sydde fast. Då och då	 kastade hon en blick på Anna som om hon utmanade henne.	 – Midsommardagen i dag, sade Paul och fyllde i glasen!	 – Du är ledsen Paul Petrovitj! sade Anna.	 – Åhja! svarade Paul! Jag var för gammal att kunna bli en	 ny människa!	 I detsamma inkom genom grinden från landsvägen en me­	 delålders man, vilken Paul igenkände som en handlande från	 Lausanne. Han lyfte på sin halmhatt och hälsade Paul, log åt	 Vera och slog sig ner vid värdinnans bord. Därpå rekvirerade	 han en tredjedels liter Villeneuve och tre glas portvin, på vilka	 senare han bjöd de tre damerna, vilka drucko med honom och	 öppnade ett samtal på landets patois, under det att damerna då	 och då kastade en sidoblick på sällskapet bredvid.	 – Nu, sade Paul, säger han, att vi äro ryska flyktingar,	 landsförvisade, och de titta alla på det intressanta herrskapet!	 Så intressant att vara i landsflykt; så intressant att vara riven	 som ett träd ur jorden och ligga med blottade rötter i solskenet,	 och känna hur saven torkar under barken; så intressant att vart	 man kommer icke kunna legitimera sig, emedan man icke har	 pass; så intressant att på postkontoret se en förklädd polis­	 betjänt stå vid sin sida när man skall lösa ett penningbrev; så	 intressant att bli utvisad från ett bibliotek, ett museum, därför	 att man icke har ett intyg av sin regering att man är en	 folkförrädare; så intressant att i ett främmande fritt land icke	 kunna gå till landets representant, den stora jesuiterligans	 agent, konsuln och anhålla om hans beskydd, när man blir	 förfördelad, skymfad och trakasserad. Men det var aldra intres­	 santast förut, när barnen kommo från promenaden i Ouchy och	 hemförde hälsningar till sina föräldrar från fina ryssar, som de	 mött, och när de lärt sig fråga om pappa och mamma skulle	 gifta sig snart! Ser du på Medusan som nu tittar på dig, Anna!	 Så glad hon ser ut, när handelsmannen talar om att du icke är	 vigd vid mig. Ser du så hon föraktar dig! Hon som är så	 fördomsfri mot sig själv, hon föraktar dig! Hör du det! Vigd?	 Hon som skall viga sig med en gesäll vid första tillfälle, när hon	 
	 tröttnat på sitt liv, bara för att få byta namn, och för att få sin	 ålderdom assurerad! Så fördomsfull är den fördomsfria kvin­	 nan!	 – Vem har gjort henne så, Paul?	 – Uppfostran; det är sant! Jag var orättvis! Men låt oss gå!	 Det plågar mig att stanna här!	 – Nej stanna Paul; det gör oss gott att se det gamla livet	 levande för oss! Det skall härda oss!	 – Midsommardagen i dag! fortfor Paul och blev sittande.	 Nu talar han om att du var en förnäm dam, som blev	 förälskad i medicine studenten och reste med honom, ut i livet,	 efter den »stora händelsen». Och han, handelsmannen är vigd,	 men gift kan han icke kallas, ty vore han det skulle han icke	 sitta här och berusa sig på förmiddagen med lösa kvinnor och	 sedan komma hem till middan och gnata på maten och hust­	 run.	 – Du är svag i dag, min kära Paul, sade Anna. Du kan icke	 frigöra dig från att känna andras omdöme!	 – Jag är svag i dag, medgav Paul! Men det har sina orsaker,	 om icke sina ursäkter. Våra fördomar dränka vi som kattor	 med stenar om halsen, men när snöret ruttnat stiga liken opp	 igen.	 – Säg mig då vad Dmitri skrev, sade Anna, ty jag vet att det	 är detta som plågar dig, och du skall känna dig lättare till	 sinnet.	 Paul tog upp brevet som han nyss mottagit, vecklade ut det	 på bordet och läste: »Jag kom också av en händelse att resa åt	 Butyrki till. Det var med en rörelse du kan förstå att jag återsåg	 detta lilla kära ställe vid den lilla insjön, där vi haft så många	 ljuva stunder, du, din hustru och jag. Jag såg stugan, vars	 gröna luckor du och jag målade en lördagseftermiddag medan	 Anna var inne i staden. Regnet hade tagit av färgen, ty vi hade	 för mycket terpentin i den, Paul. Syrenhäcken som vi satt	 framför förstugukvisten, stod som ett rishag, ty kreaturen hade	 trampat ner jorden från rötterna så att de lågo bara. Dina	 rosenbuskar syntes ej skymt av, ty folket som bott i stugan hade	 »slagit ut» på dem. Jag gick igenom grinden in i trädgården.	 Den syntes ej mer. Den var igenväxt med tistel. Jag sökte efter	 
	 smultronlandet, men såg endast tistlar, stora duniga mjölk­	 tistlar. Efter äppelträden voro gropar i marken och de tycktes	 vara bortflyttade. Krusbärsbuskarne hade ännu litet liv men	 voro dels utgångna, dels urartade, så att de stora engelska buro	 små gröna bär som ärter. Av kärnsängen hade man gjort en	 sopbacke. Jag skonar dig från flera detaljer. När jag så letade	 upp Nikolai, vilken gömt sig på en höskulle, sade han, att	 Andreas hade förstört trädgården med flit, men när jag sedan	 råkade Andreas, sade han, att Nikolai sålt träden och plantor­	 na åt grannarne, sedan din gård blev konfiskerad. När jag	 tänkte på huru god du varit mot denna Nikolai som du haft till	 din vän, och hur du» – (och så vidare! avbröt Paul). »Ditt sto	 Fanny såg jag gå för plogen» (det är rätt, mumlade Paul, vi	 skola arbeta!) »så...» (och så vidare). »Så kom jag upp till	 ladugården. Vilken ohygglig slump som förde mig dit den	 dagen, vet jag ej, ty man höll på att slakta. Och vem låg där	 blödande, med ögonen uppåtvända och det stora såret i halsen?	 Stjärnan, skällkon» (et cetera!) ... »Men när jag efter att ha	 sett förödelsens styggelse gick hem genom byn, fick se huru	 framför varje stuga stod ett fruktträd i blom, då tänkte jag:	 Paul har arbetat för andras glädje, och där han sått få de	 skörda, och därför tar nog Paul denna i och för sig själv enligt	 vanliga begrepp ledsamma sak, som en om icke glad sak för	 honom, dock icke som något ont, ty Paul är en ny människa	 och vill icke arbeta bara för sig och de sina!» Han stannade och	 vek ihop brevet.	 – Är det lättare nu? sade Anna.	 – Ja, det är tungt på ett sätt, men jag är friare. Det var icke	 för ro skull Jesus av Nazareth förbjöd sina lärjungar att äga	 något. Ingenting binder anden så som egendom. Fruktan att	 förlora ger aldrig någon ro, hoppet att förvärva ingen vila. Är	 det underligt då att de nya mänskorna först av allt tänkt på	 frigörelse från egendom såsom också de första kristne tänkte	 det. Nu är jag fri Anna, och nu vill jag begagna min frihet!	 – Men, Nikolai, din vän! Det var smärtsamt!	 – Som en förlust, ja! Men vi skola lära oss att icke betrakta	 vänner som våra, som vår egendom! Uppriktigt sagt tycker jag	 det gör mig mest ont om Fanny; hon som var van att dansa för	 
	 tarantassen och bli ryktad och smekt! Stackars Fanny, som fick	 en fin uppfostran! Vill du fara hem nu Anna?	 De stego upp och gingo i båten. 
	 
	 
	 
	 
	 Paul Petrovitj vaknade en marsmorgon klockan tre. Han tyckte	 han hört sin hustru ropa, men när han nu låg i sin säng och	 lyssnade hörde han intet. Det var tyst i huset, tyst ute. Genom	 luckorna såg han morgonljuset bryta in svagt vassgrönt färgat	 av voljärernas spjälor. Det var hans glädje denna högtidliga	 tystnad som han i egenskap av stadsbo icke var van vid. Han	 hörde röster i tystnaden, fridfulla, förhoppningsfulla, kärleks­	 fulla röster som talade allvarliga, nyktra ord om framtiden, han	 hörde minnena av det förgångna såsom klagande, smärtfyllda	 verop, vilka manade till hjälp för de lidande.	 – Kytt, kytt, kytt, började nu gråsparvarne utanför. De voro	 de första som morgnade sig. – Kytt-kytt, kytt-kytt, lät det från	 en annan buske, där en annan familj slagit sig ner för natten.	 Koltrasten vaknar och slår sin mollfigur, som vill vara sång,	 men endast blir en ansats; melankolisk som om sångaren kände	 smärtan av att vara född med lusten utan förmågan. Bofinken	 som är glad ändå fast han bara kan en kort visstump på ett par	 takter stämmer i, levnadslustig, alltid redo, och utan fruktan	 att repetera sig; lövsångaren, som vet att han är första tenoren	 tar nu upp sin aria, som icke är något mästerstycke men	 ändock har ett tema med variationer av aktningsvärd längd; då	 bli de andra tävlingslystna, kanske avundsjuka, och från lager­	 buskar, cypresser, cedrar, aucubor, mahonier, buxbomar, från	 alla arter buskar och träd som ha något vintergrönt i mars	 höjes en fruktansvärd kör, genom vilken dock alltid koltrastens	 starka, mjältsjuka, ostämda, toner bryta fram.	 Paul stiger upp och öppnar balkongdörren. Ett hav av ljus	 slår emot honom; solen är ännu icke uppe; men blå som en	 nedfallen himmel ligger sjön och ur dess djup resa sig Savojer­	 alperna med de fyra årstiderna målade på dess stora mörka	 dukar. Nere vid stranden stå de vintergröna träden och buskar­	 
	 ne, av vilka Laurus Tinea just nu är översållad med vita	 blommor som i sommaren; i trädgårdarne växa laktuk och kål;	 därovan i vårens region blommar persikoträden med sin rosen­	 färgade snö, där skifta valnötsträden i ljusgrönt och där blom­	 ma primulor och anemoner; längre upp står bokskogen brun	 ännu som om hösten och längst upp ligger snön, vit, blådragen,	 glänsande, men just nu drar den i rosenrött av morgonrod­	 nadens första sken. Och nu sjunga alla fåglar på en gång. Och	 över Rochers de Nayes raka kam står en båge av ljus som är	 kantad med rödgult som skalet på en apelsin; och i en rämna	 skjuter en blixt fram, en stråle som ränner fram över ängsmar­	 kerna och torkar daggen, en ny stråle, en hel kvast och så	 kommer övre kanten av solens skiva, vaggande, dallrande som	 om den knarrade på sin gamla nötta axel. Och skuggorna	 draga sig skygga ner för bergens fötter och gömma sig i gran­	 skogarne för att vila i svalkan till kvällen.	 Paul gick fram på balkongen till sin hustrus fönster. Den vita	 gardinen var illa tilldragen. Han såg icke henne, men han såg	 de två barnen. Vera hade lagt sitt huvud ut över kuddens	 ytterkant och hennes utsträckta arm med den lilla öppna han­	 den hängde över sängbrädan. Hennes ansikte var fylligt av	 sömnen, och munnen stod öppen visande vita små tänder som	 ännu icke hade en fläck. Hela ansiktet log och han tyckte sig	 möta blickarne från de blå ögonen genom ögonlocken! Paul	 suckade, tungt som om han såg sitt käraste hopp hotat av något	 okänt. Nu hörde han ett svagt kvidande från sin hustrus bädd,	 men han ville icke väcka henne. Troligen drömde hon något	 elakt, om det förflutna som aldrig kunde glömmas. Han gick	 åter in i sitt rum, tog kläderna på sig och gick i strumpfötterna	 ner i trädgården. Han såg på sina spaljerade aprikoser och	 persikor vilka redan blommat ut och satt små ämnen till fruk­	 ter; han hälsade på sina bin, vilka redan voro i arbete; och så	 skulle han gå in i ladugården, då han hörde ett högt jämmerrop	 uppe ifrån sin hustrus rum. Han sprang uppför trappan och	 lyssnade vid dörren. Nu hörde han sitt namn framjämras. Han	 knackade på dörren och steg in – Där låg Anna vridande sig	 och med ansiktet rött av smärta.	 – Varför, Anna Ivanovna, gjorde du icke som jag bad, och	 
	 förberedde frun medan tid var. Nu stå vi här! Bernhard är hos	 de sina, och jag måste lämna dig ensam.	 – Inte förebrå mig nu, Paul, kära, men skynda dig.	 – Förlåt älskade, sade Paul och strök hennes heta panna.	 Vera vaknade vid modrens förnyade jämmerrop. Hon reste	 sig upp i sängen, såg med fasa på modren och sade: Pappa skall	 inte göra illa mamma.	 – Nej älskade barn, pappa gör icke mamma ont, men mam­	 ma är sjuk.	 Paul kysste sin hustru och sprang ut. Men när han kom i	 porten hörde han hennes anskri, som trängde genom fågelsång­	 en som ett nödrop, som ett varningsrop för dem som nu under	 jubel firade bröllop utan fruktan, utan tanke på födelsens	 smärta, dödens smärta.	 Han sprang uppför backen åt Lausanne till, sprang så att	 hjärtat flög i honom och blodet pulsade i hjärnan. Han kom	 upp till den lilla kyrkogården med dess svarta cypresser, då	 med ett hans ben stannade och det började rycka i hela hans	 kropp, rycka såsom hans ansikte stundom plägade. Han stod	 alldeles orörlig och fattade i kyrgårdsstaketet. Där sjönk han	 ned och kom icke ur stället, ty hans knän hade böjt sig och	 kroppen dragit sig i hop såsom under inverkan av ett galvaniskt	 batteri. Han såg kyrkogården med de igenväxta gravarne ge­	 nom staketspjälorna och skulle ha fallit i sanslöshet om han	 icke hade bränt händerna i en nässelhög. Då vaknade han till	 besinning, tänkte på sin hustru och skrek på hjälp. I fönstret på	 den katolska kapellbyggningen mitt emot kyrkogården syntes	 nu ett fett, blåsvart ansikte i en vit nattmössa. Det var prästen	 som nyss vaknat och hört ropet. När han såg Pauls förvridna	 ansikte och sammanfallna kropp, trodde han det var en druck­	 en som sökt sig hem från ett nattligt gille och han stängde	 genast fönstret med det enda ordet: fyllhund!	 Men Paul ropade alltjämt på hjälp. Han lyftade sin näve mot	 himlen, han rev sitt hår, han förbannade dem som i fängelset	 brutit hans krafter för att få honom bekänna vad han icke	 visste, och nu ångrade han att han flytt från en nära föreståen­	 de död såsom den var den gången, ty livet var i detta ögonblick	 honom tyngre än han någonsin kunnat dikta det. Han tänkte	 
	 med saknad på tortyren i S:t Petersburg där han led ensam,	 under det han nu led för henne, för en annan, och han måste	 erkänna att känslan för andra är starkare än känslan för en	 själv. Han såg i kammaren där Anna låg ensam med barnen,	 återhållande smärtans rop för att icke skrämma dem.	 När han ropat en stund, kom en närboende fermier ut och	 skyndade fram till honom.	 – Vad är det? frågade han deltagande.	 – Jag är sjuk, svarade Paul, men min hustru ligger i barns­	 nöd, spring i himlens namn till ackuschörskan i Lausanne och	 bed henne genast komma ner till Rosieristen i Ouchy. Bry er	 icke om mig, spring, och himlen skall välsigna er.	 Fermiern ville hjälpa Paul, först, men denne avslog hans	 anbud och började krypa ner för backen tillbaka till sitt hem.	 Ibland stannade han och röjde undan de vassa stenarne, och	 då bannade han. Den som då mött honom skulle ha trott sig se	 en sköldpadda som sökte resa sig för att gå upprätt och se	 himlen i ögonen som en av skapelsens herrar. Svetten rann	 utför Pauls ansikte och skägg och saliven fradgade sig om hans	 mun.	 – Se människan, utbröt han, se människan nedbruten till	 marken av världens herrar! O, Gud, Deus optimus, maximus,	 se, huru dina ställföreträdare förvandla mänskobarnen till	 kräldjur och bryta ryggarne av dem när de vilja resa sina	 huven! Se hur de skändat ditt mästerverk, hur de förstått	 använda tidevarvets, snillets största uppfinning, som skulle ha	 begagnats att vara språkrör mellan folken! De ha stulit blixten	 från himlen för att slå oss med lamhet, Ack Herre huru länge? –	 Därpå samlade han sig såsom om han blygts över att ha	 deklamerat och han kröp vidare ner åt gränden!	 Han kröp in i gränden som förde till hans bostad. Då hörde	 han ånyo sin hustrus jämmerskri. Han kunde icke krypa läng­	 re, ty nödropen röck i hans ryggrad och nerver. Men nu rullade	 han sig, ty han måste fram till henne. När han kom närmare,	 hörde han även barnen skrika, så förtvivlat, så hjälplöst. Tårar­	 ne runno utför hans kinder och blandade sig med dammet från	 marken att hans ansikte var alldeles oigenkännligt, när han	 äntligen hade kommit fram till brunnen, i vars stenkar han	 
	 lyckades krypa ner. Det kalla vattnet syntes verka lugnande på	 honom, och hans kropp började räta ut sig igen. Efter en stund,	 sedan han låtit vattenstrålen spola över nacke och rygg, steg	 han upp ur badet, sprang upp på sitt rum och fick en torr rock	 på sig. Strax därpå var han vid sin hustrus bädd.	 – Hon kommer genast, viskade han, lutande sig ner över	 henne, genast.	 Därpå bar han ut barnen och sängarne i rummet utanför och	 började kläda dem, allt under det att de ropade: mamma!	 mamma! Så lämnade han dem ett ögonblick och gick in till	 modren, som tog honom våldsamt om halsen under det hon	 vred sig i smärtor. Därpå sprang han ut på balkongen och	 tittade åt vägen om de skulle komma snart. Han bad till Gud,	 ty han trodde på en Gud, om också icke på bönens makt att	 ändra detaljer i jordelivets lilla styrelse, han bad till Gud såsom	 han lärt det från barndomen, ty han var svag nu. Och naturen	 därute, log så oharmoniskt mot hans jämmer, och fåglarne	 sjöngo lika friskt som förut. Och så skulle han in igen och	 hjälpa Sophia rätt med strumpan som hon satt avig, och så till	 Anna igen när värkarna kommo, och hon måste ta honom om	 halsen lyftande sig i sängen som om hon ville dö med honom	 vid sitt bröst. Och så lade sig stormen igen efter ett nytt anskri;	 och så låg hon där lugn, rosig om kinderna, med håret utslaget	 och ögonen glödande. Så skulle han göra eld i spiseln tills den	 lilla kom. Han sprang in till Vera och Sophia och plockade	 fram alla böcker med bilder, alla fotografier han hade. Och så	 skulle han dra opp byrålådor och leta fram små barnkläder och	 annat som Anna låg och föreskrev. Och så ner i källaren efter	 badkaret.	 När han kom i trappan med badkaret hörde han ett förfärligt	 anskri, värre än något av de förra, och när han kom in i	 kammaren låg Anna tyst med ett soligt leende över ansiktet,	 matt, lugn och hämtande andan. Underifrån täcket hördes ett	 kvidande, som ökades, och blev ett svagt levnadslustigt skrik,	 som Paul så väl kände. Han blev glad, ty han visste det var	 överståndet, han var läkare, och visste att det var fara i dröjs­	 målet, men han kunde icke förmå sig att lyfta på täcket, nej,	 han var ännu för mycket av gammal människa. Vilken kvinna	 
	 som helst, men icke sin hustru. Han kände sig i en ny satanisk	 dilemma, lika svår som den förra, men han kunde icke förmå	 sig, han kunde icke. Varför kunde han icke? Det visste han ej,	 men det var så! Då hördes steg i trappan. Han rusade ut: och	 mötte den väntade frun. Han omfamnade henne och sköt henne	 in i rummet. Därpå hämtade han flickorna och förde dem ner i	 trädgården.	 Han andades lättare, medan ännu hans ben darrade. Han	 såg upp till bergen, och de stodo så trygga och skinande som	 alltid och himlen var ljus. Han plockade av de vackraste tazet­	 ter och tulpaner och gjorde en kvast i idel ljusa färger, inga	 blodröda, inga brandgula, bara vita och skära som lugnade	 ögat.	 Om en halv timme kom frun ut på balkongen och vinkade	 honom. Han var inom en minut uppe och hade sin son i sina	 armar. Sin son! Det var en underlig glädje han icke känt förr	 och han kunde icke fatta varför detta egentligen gjorde honom	 mer glädje än hans första dotter. Var det sin avbild han	 omfamnade? Var det ett nytt jag, i vilket han hoppades se alla	 sina drömmar om en ny man bli förverkligade, ett skott på den	 gamla stammen som skulle växa nytt, friskt, som icke skulle	 lära sig alla dessa dårskaper han fått lära och som nu likt ogräs	 ej kunde utrotas på en gång, en representant av det kommande	 släktet som kanske var född med nya tankar, en ny hjärna, ett	 nytt hjärta! Kanske! Och så lade han sonen vid modrens barm,	 där han skulle sova och växa medan föräldrarne arbetade på	 att skaffa nya värdiga föräldrar åt den nya tidens man. –	 Ett par dagar senare satt Paul Petrovitj inne vid Annas	 bädd. De hade stannat i samtalet och det hade blivit alldeles	 tyst så att man endast hörde de svaga andhämtningarne från	 den nyföddes vagga. Men de hörde genom tystnaden vad de	 tänkte var och en på sitt håll. Paul hörde att Anna tänkte: nu	 ha vi talat en lång stund om saker som icke bry oss det minsta.	 – Och Paul tänkte själv: vart vill hon komma?	 Slutligen började Anna med en röst som hon försökte göra så	 vek som möjligt, så att orden verkligen skulle låta som en bön:	 Paul Petrovitj, jag har en bön till dig!	 – Alltså något som strider mot mina önskningar, Anna Iva­	 
	 novna, ty eljes behövde du icke bedja! svarade Paul, orolig.	 – Ja! sade Anna modfälld.	 – Nu kommer alltså det oförutsedda! Tala!	 – Bliv icke ond på mig, Paul, förakta mig icke, men neka mig	 ej min bön! Låt mig döpa vår gosse.	 Paul blev sittande, tämligen lugn.	 – Ett återfall! Hm! Det är mycket naturligt, men det finns	 naturliga saker också som kunna vara obehagliga, såsom när	 åskan slår ner genom ens skorsten och dylikt. Detta fall är	 ledsamt, Anna Ivanovna! Vi ha föraktat att begagna prästen	 när vi gifte oss, och nu skola vi gå och be om förlåtelse. Det är	 verkligen ledsamt!	 – Varför är det ledsamt, då vi icke gå och bedja om förlåtel­	 se. Och du säger vi! Du behöver icke göra det, jag kan ju få	 göra det ensam!	 – Barnet upphör i alla fall icke att vara även mitt barn; och	 man kan aldrig resonera bort att mitt barn är döpt! Det är ett	 dåligt exempel för »vännerna».	 – Skjuter Paul vännerna mellan mig och sig? sade Anna med	 ett tämligen hårt tonfall.	 – Nej, svarade Paul, och Anna Ivanovna skall icke ge ordet	 vännerna en ful betoning. Anna vet vad vännerna äro; de äro	 icke en person eller flera, de äro saken! Men frågan är svår!	 Paul Petrovitj anser brottsligt att låta viga sitt barn åt maktens	 eller våldets herrar; Anna Ivanovna anser brottsligt eller något	 sådant att icke döpa sitt barn. Vad skulle Salomo svara i den	 saken, Salomo den vise nämligen; vad Salomo lagstiftaren	 svarat det veta vi, men vi, Anna Ivanovna, vi vädja icke till	 lagen, som vi ej erkänna!	 – Därför bad jag också Paul Petrovitj om att få döpa barnet.	 Jag bad!	 – Jag vill söka något starkt motiv mot mig själv, Anna,	 älskade, att jag må få göra din vilja. Vännerna skola säga: fy,	 Paul Petrovitj, som föraktade den smutsiga prästen när han	 gifte sig, han har bakom sin rygg låtit hustrun döpa sitt barn!	 Vad skall Paul svara?	 – »Jag gjorde min hustru till viljes emedan jag älskade	 henne», skall Paul svara.	 
	 – Men då skola vännerna svara: han älskade en kvinna	 högre än Sanningen; Paul är icke den vi sökte!	 – Så kan man av en enkel likgiltig sak få en stor ting.	 – Det är icke en likgiltig sak att lova bort sitt barn åt det	 osanna. Och tänk Anna, när du sedan ångrar dig, ty det	 kommer du att göra!	 – När skall det upphöra att slita, Paul? Tror du att en	 förening mellan makar är möjlig, då vi i det band som skulle	 förena oss just, känna slitningen värst?	 – Under nuvarande förhållanden tror jag ingenting är möj­	 ligt, men därför Anna, just därför, ville jag helst av allt att vi	 skulle börja ändra förhållandena med våra barn! Jag förebrår	 dig icke, ty det kunde ha hänt mig samma sak, och då, då hade	 samma förhållande inträffat men omvänt! Vad skola vi göra?	 Ty jag gör ingenting utan att höra dig! Kunna vi i detta fall	 förena våra önskningar? Kunna vi döpa och icke döpa, på en	 gång? Kunna vi komma överens, utan att den ena uppger sitt	 samvete? Och måste icke den ena underkasta sig den andra,	 huru än utslaget faller? Och när underkastelsen skett, då är	 förbundet löst! Icke sant?	 – Det är bedrövligt Paul, men vad skola vi göra! Jag kan ej	 hjälpa det, men jag får ingen ro, förrän barnet är döpt! Det är	 enfaldigt, det är vidskepligt, men jag kan icke hjälpa det hör	 du!	 – Jag tror det Anna! Jag vet att kroppsliga uppskakningar	 likasom vända ut och in på själen, så att det som låg på botten	 kommer upp; jag vet att döende få återfall av sin gamla barn­	 domstro, och det drages alltid fram som bevis på Voltaires	 dåliga tro att han fick återfall i medvetslöst tillstånd; jag vet	 själv att jag än i dag tittar på bubblorna i tekoppen och kan	 vara mörkrädd därför att min barnjungfru inlärde mig sådant	 skrock i min barndom! Du skall döpa ditt barn, Anna, men jag	 skall icke vara med om det! Och vi tala aldrig mer om saken!	 Anna fattade hans hand och kysste den!	 – Tack, älskade, älskade, Paul; du har gjort mig så outsäg­	 ligt lycklig.	 – Men vi skola aldrig tala om det Anna! Och jag hade ju	 icke kunnat neka dig! Ty det är ditt barn!	 
	 – Och ditt också, och du har lagen med dig, Paul, ty lagen	 bjuder att barnet skall följa fadrens religion! Men lagen är	 stiftad av män mot kvinnorna!	 – Nej, Anna Ivanovna; lagen är stiftad av män och kvinnor,	 ty vi ha haft kejsarinnor också som gjort lagar; lagen är stiftad	 av överklassens män och kvinnor emot underklassens män och	 kvinnor! Rättvisa Anna Ivanovna, och låtom oss vara vänner	 när vi draga emot lagen! 
	 
	 
	 
	 
	 Paul hade givit upp sin vilja för Annas önskan, men han kände	 icke därför underkastelsen; Anna däremot hade tagit en gåva	 av Paul och hon kände sig stå i skuld. Nästa gång Paul hade en	 önskan emot hennes, måste hon giva upp sin önskan. Hennes	 lugn var rubbat. Hon såg dagligen och stundligen sin fordrings­	 ägare inför sig. Hon gick och fruktade varje stund att han skulle	 kräva henne. Hennes tankar snurrade omkring den enda frå­	 gan: vad skall han komma att fordra. Hon gissade på allt	 upptänkligt, och vad helst det var hon stannade vid, kändes det	 henne motbjudande att ge det ifrån sig, ty det kom som ett	 ingrepp i hennes person; hon kunde icke säga nej, ty det var en	 skuld, och det var bara att betala. Hennes själ var ofri, ty den	 hade låtit inteckna sig. Men hon kunde icke avstå från att döpa	 barnet, ty skruplerna voro starka. Och även om hon avstått, så	 hade ju ändock Paul givit sin skänk. Paul kände att något	 stuckit upp emellan dem, men han kunde icke få bort det. Att	 tala om det, var omöjligt! Det hade skett, helt enkelt, och det	 stod där. Fruktan att såra, att väcka en misstanke, skrämde	 honom, så att han började bli sluten. Och numera hade han ju	 inga garantier för att icke han skulle stöta på andra meningar	 av äldre dato som slagit upp hos Anna. Anna gick och kände	 sig än mer skyldig för Pauls grannlagenhet, och ju finkänsligare	 han var, dess mer ökades skulden. Att dagligen och stundligen	 se sin fordringsägare och veta att man lever på hans barmhär­	 tighet, väckte ett slags kylig känsla, som närmade sig ovilja mot	 Paul. Å andra sidan tyckte Anna att hon likasom återfått en del	 
	 av sig själv genom att återfå en del av sina gamla känslor och	 meningar. Det var henne nästan en fröjd att känna det hon	 ägde en tanke som Paul icke delade, ty det var hennes uteslu­	 tande egendom, något som hon icke fått av honom, ty alla de	 nya tankarne hade hon fått av honom. Att hon fått de gamla	 tankarne av andra, såsom föräldrar och lärare, det tyngde icke	 på henne, ty hon hade icke fått dem av honom, och det syntes	 vara huvudsaken.	 Dagen för dopets förrättande var inne. Bernhard skulle bli	 dopvittne. Den lille var pyntad i en vacker dopklänning. Paul	 gick från trädgården upp i rummen och hjälpte kläda flickorna,	 vilka skulle följa med. Detta ädelmod gjorde ett nytt obehagligt	 intryck på Anna. Hon försökte läsa ett hån, men det kunde hon	 icke med bästa vilja. De voro klädda och färdiga att åka. Anna	 sade farväl, ganska kort. Paul kysste barnen. Han ville säga att	 de skulle vara rädda om den lille, men han åtrade sig. Det var	 nog Anna ändå. Och så foro de.	 Paul stannade i rummen. Det var om eftermiddagen. Det	 blev alldeles tyst och Paul som icke varit ensam i hemmet förut	 kände det ganska underligt. De hade rest! Alla, som höllo hans	 vilja kvar vid livet, detta liv, som utan dem var honom en pina.	 För det kommande hade han gjort nog, mer än andra, och han	 trodde icke på några resultat förr än efter flera släkten. När	 första beklämningen givit sig, satte han sig på balkongen. Han	 andades friare tyckte han. Han behövde icke dela sina tankar	 med en tröttande uppmärksamhet på sig själv, sina ord, sitt	 uppförande. Han tänkte klarare i ensamheten och tystnaden.	 Och när han kände tankarne gå deras starka gång, framåt utan	 att ryckas i rocken, utan att törna mot, växte hans mod och	 hans hopp. Han kände möjligheter att kunna tänka sig ut ur	 den labyrint i vilken uppfostran murat in honom. Tvivlen	 dunstade bort, och han såg i alla dessa ömma band endast	 band. Tänk, den dagen då Anna skulle begära att få sätta	 barnen i skola, i skola där de skulle lära sig bli lika dåliga han	 en gång var! Att hon skulle begära det, hade han anledning att	 befara. Då måste han göra ett nytt våld på sitt samvete, eller på	 hennes vilja. Men hade icke en mor rätt att arbeta för vad hon	 ansåg vara sina barns väl? Jo! Alltså skulle han nödgas göra	 
	 våld på hennes samvete! Det kunde han icke. Han, som sökte	 samvetsfrihet åt alla, skulle börja med att göra våld på hennes	 samvetsfrihet! Nej! Men, gjorde han det icke, då skulle ju aldrig	 det börja, det nya som skulle komma! Och gjorde han icke	 början med sina barn, vem skulle då börja? Jo, han skulle	 fortsätta att arbeta för det helas förändring, meningarnes för­	 ändring, så skulle de nog komma efter de andra. Och hoppet	 om att få börja med de sina måste han lämna i sticket för det	 helas skull. Så skulle det bli. Han skulle gå sin väg, sin ensam­	 ma förfärliga väg, om den bar så vart som helst. Det fanns intet	 annat. Så skulle han kunna göra något stort och nyttigt. Det	 var ett grymt offer, det var en bitter missräkning, men ödet ville	 det så! Men om han icke förmådde, om han skulle stupa! Så	 fingo väl andra taga vid sedan. Emellertid, inga överord. Han	 ville pröva sig först.	 Han gick in till skrivbordet i Annas rum och skrev på ett	 papper: »Jag reser bort på ett par dagar! Farväl så länge! Din	 Paul.» Därpå samlade han något kläder i sin nattsäck, och	 skulle gå. Men i dörren vände han om. Där stod lullan tom	 men med en liten fuktig grop på huvudkudden; där stod Veras	 säng, där stod Sophias. Det skymde som ett svart moln för hans	 ögon, men han gick. Gick ner till ångbåtsbryggan att vänta in	 ångbåten som gick till Évian på Savojerstranden.	 Bryggan skjuter långt ut i sjön och han tyckte sig vandra ut i	 det oändliga; utanför brohuvudet den blå sjön och de blå	 bergen; mellan de glesa plankorna syntes det blå vattnet; det	 var som en väg vilken icke leder någonstans, en trampolin till	 evigheten. Han satte sig på bänken längst ute. Hans huvud	 kände sig utvilat och det arbetade, om av nödvärn mot andra	 tankar, eller av lust efter friheten visste han ej, men drömma	 eller svärma hade hans hjärna slutat med för länge sen.	 Så kom ångbåten. Paul satte sig på fördäck så att han vände	 ryggen åt schweiziska stranden. Han kände ett förfärligt behov	 att företa sig något. Han tog upp sin anteckningsbok och	 började skriva. Och så skrev han ända tills de kommo till	 Évian. Det led nu mot aftonen. Han gick upp och tog ett rum	 på det anspråkslösa Lion d’Or, varifrån han hade utsikt över	 sjön och schweizerstranden. Sedan han tvättat sig satte han sig	 
	 vid bordet att läsa vad han skrivit. Han blev glad, ty det	 innehöll en hel mängd nya tankar och han kände att hans	 huvud hade arbetat fritt och utan något störande tryck. Hela	 hans tillvaro liksom svällde ut och han erfor samma känsla av	 förstoring som man kan erfara då man ligger vaken i mörkret	 och tycker att huvudet är så ofantligt stort. Han beställde en	 kopp te, och satte sig vid fönstret att dricka. Han tittade ut åt	 andra stranden, såg katedralen i Lausanne, tornet i Ouchy och	 Beau-Rivage. Men han erfor intet obehag. Det stora blå vattnet	 låg emellan honom och det förflutna. Han hade gått över en	 avgrund, rivit upp bron och kastat spillrorne ner i djupet. Det	 fanns ingen återgång. Ett ögonblick hissnade han, men så	 gjorde han våld på sig. Därpå gick han ner i den enkla mat­	 salen och satte sig vid ett ensamt litet bord för att äta. Vid ett	 annat bord sutto två franska borgare, vilka tycktes vara hand­	 lande i stan. Paul slog sig i samtal med dem. De talade om	 handel, tullar, politik, och Paul märkte icke att han talade	 alldeles på det gamla sättet. Han såg sakerna ur alla de gamla	 synpunkterna och han motsade icke männen ett enda ögon­	 blick. Han erfor ett visst varmt välbehag av att höra sin röst	 blandas i förtroligt samtal med andra människors; det var	 samma varma känsla som att återfinna gamla vänner, man icke	 sett på länge. Och huvudet arbetade utan ansträngning, utan	 bevakning; tungan talade ledigt och han kände en stark drag­	 ning till dessa människor. Han var just inne på skyddstullarne,	 i vilka han upptäckt en nyttig sida, en human tendens, då	 dörren öppnades och in trädde en ung gosse åtföljd av en präst.	 Gossen hade en säker hållning, såg ut att vara en rik mans son.	 Han var väl klädd, hade en Bædeker och en alpstav med ett	 dyrt arbetat handtag. Prästen i sin långa svarta kjol såg ut som	 en gammal kvinna. Han hjälpte tolvåringen av med överrocken	 och ville utse en plats åt honom nära spiseln. Men gossen hade	 redan utsett en annan plats och ville icke sitta vid spiseln.	 Prästen som tycktes vara ett mellanting mellan tjänare och	 lärare lydde ödmjukt. När de tagit plats, började gossen läsa i	 Bædeker, men prästen ordnade på bordet framför den unge och	 drog en mattstump fram under hans fötter. Det låg något av	 kvinnlig ömhet i hans sätt att göra sina tjänster, men lärjungen	 
	 mottog stolt och otacksamt dessa små artigheter. När de be­	 ställt vad de skulle äta, tog prästen fram sitt lilla svarta breviar	 och mumlade halvhögt några lektier, allt under det han blev	 avbruten av frågor från discipeln, som läste i sin Bædeker.	 Prästen besvarade alla frågor antingen med en nick under det	 läpparne gingo, eller med ett ord i en paus. Slutligen stoppade	 han in boken. Steg upp och gick efter överrocken som han med	 milt våld ville lägga på sin unge herres axlar. Men denne	 kastade rocken på golvet. Prästen tog upp den leende, damma­	 de av den och lade den på en stol bredvid den unge härskaren.	 Paul som icke i allmänhet tyckte det var synd om präster,	 emedan de gjorde så mycket ont, kunde icke undgå att känna	 det upprörande då han såg denna ömhet kastas på golvet. Nu	 lagade prästen sallaten under det herrn läste vinlistan. Den	 gamle mannen, som såg ut lik försakelsen och förödmjukelsen	 frågade varje ögonblick sin despot hur mycket olja han skulle	 ta, om det var nog med ättika och peppar och salt. En av	 borgarne som också åsett främlingarnes förehavande skulle nu	 säga något kvickt efter en präst var närvarande, och han sade:	 Jag tror vi få fult väder, efter korparne draga. Prästen, som väl	 visste att han och hans bröder kallades korpar, svarade: Det	 kan bli vackert också, gode herrar. Korparne äta korn ibland	 på åkern, men de plocka mask också! – Paul kunde inte under­	 låta att tycka det prästen hade rätt. Savojen var ett fattigt land	 och tiggde prästerna av de rika, så gåvo de också åt de fattiga!	 När Paul steg upp för att gå och lägga sig hade han den största	 sympati för prästerna, vilka åtminstone ägde tankar för annat	 än jordiskt förvärv. Och han gick och lade sig. Föll i en tung	 sömn, nästan som sanslös, och sov till morgonen klockan 4.	 Men då var han fullt vaken. Han sprang upp ur sängen. Vad	 hade hänt? Hans sista tankar från gårdagens kväll kommo först	 fram. Han hade delat meningar med kälkborgare och sympati­	 serat med en präst! Hur hade detta gått till? Hade hans hjärna,	 som var så fri förut tappat taget i kuggarne och gått baklänges.	 Kanske hållhaken släppt? Vad hade hänt? Han hade lämnat	 sin hustru och sina barn, därför att hustruns huvud efter en	 kroppslig uppskakning råkat ut för samma äventyr som hans.	 Han frös! Han kände en tomhet som om han vore endast ett	 
	 skal utan inälvor. Han kände sig bunden vid en elastisk tråd.	 Nu hade den töjt sig så långt den förmådde, men den började	 draga tillbaka. Kunde den brista? Nej! Nej! Han hade rest över	 sjön och tagit sitt stora huvud med sig, men hjärtat låg kvar på	 andra stranden! Och nu var huvudet tomt när hjärtat icke	 försåg det med blod! Han trodde att huvudet var fritt i går,	 men det var bara tomt. Sådana dumma tankar det tänkt på	 egen hand! Vad sökte han hos de enfaldiga borgarne i går	 kväll? Blod i sin tomma hjärna. Och så fick han gammal, svart,	 levrad, utbränd blod!	 Han klädde sig och gick ut! Gick ner på stranden. Vingår­	 darne stodo där med sina döda valnötsträn uppspikade som	 hela skogar av Golgatas; och med dessa döda trädstammar	 voro de unga, levnadsfriska vinrankorna »gifta» som romarne	 kallade det. Och om en månad skulle de svarta hemska uppgill­	 rade trädliken klädas med friskt vinlöv. Han kände sig som en	 rothuggen trädstam, på vilken ännu icke grönskan kommit;	 han kände att han på sin höjd skulle kunna få låna grönska	 utifrån av andra; ty ifrån sig själv kunde han icke mer skjuta	 skott, sedan man i hans ungdom slagit svavelsyra på roten.	 Men han skulle också kunna bli ett sådant där hopspikat	 spaljé, ett stöd efter vilket de unga rankorna skulle kunna	 klänga upp i solen. Nu hade han död som han var, velat gå ut	 på egen hand och agera ungskog, men det dugde han icke till!	 Men han var dock nödvändig. Fälldes han, så föll hela den	 härliga vingården i hop och skulle ruttna på marken. Och höllo	 icke de svaga rankorne uppe honom också? Han kände det nu,	 att han icke kunde stå för sig själv!	 Han gick upp på sin kammare för att skriva ett brev till	 Anna, men han kunde icke skriva. Han började tala om att	 äktenskapet var en orimlighet, att han aldrig kunde vara säker	 på att icke hon skulle få flera återfall. Men så hörde han en	 liten mjuk röst, som svarade i hans öra: »Paul Petrovitj, var	 rättvis! Har du icke också lidit av ett återfall, ett återfall till den	 vildaste romantik, då du, som kände lagen om återfall, som	 förutsett det, som visste att vi övergångsmänniskor äro skröp­	 liga ting, ändock fordrade det orimliga av livet. Äktenskapet	 såsom fullkomligt, kommer aldrig att finnas, icke ens hos de	 
	 nya människorna, ty livet ger intet fullkomligt! Har du det icke	 bättre än de flesta? Alltså, kan du icke vara nöjd? Låtom oss	 dragas med varandra, ty vårt välbefinnande i andlös sympati	 är icke äktenskapets mening, ty äktenskapet är gjort för det	 kommande släktet!» Men när Paul hört svaret till slut svarade	 han: »Sant, men om äktenskapet är gjort för det kommande	 släktet måste vi tillsammans arbeta för det kommande släktet	 och icke emot det!» Men rösten svarade: »Kom då till oss och	 arbeta, och gå icke ensam ut i världen och tala för vinden! Ty	 du kan lika litet göra något ensam, som jag kan det! Ty vi älska	 varann Paul! Kärleken är ett mysterium som du aldrig kan	 utröna, som vi aldrig kunna utröna. Den är icke sympati	 emedan vi ha snarare antipati, Paul, och ändå Paul älska vi	 varandra. Du känner hur det drar dig tillbaka, hur du lämnat	 en del av dig på andra sidan sjön! Den är icke lika meningar, ty	 meningar kunna ändras, och det är en lös grund; den är vad	 den är, kärleken; två egoismer uppgångna i en, men vi voro	 något för egoistiska för att vilja uppgiva egoismen, vilken vi	 smycka med det gamla namnet personlighet, individualitet. Jag	 har haft ett återfall, du ett, som var lika svårt, då du miste	 sansen och begärde för mycket av livet! Begär litet mindre, och	 det blir bättre!»	 Men nu steg Paul upp! Verkligheten med alla dess detaljer	 trängde inpå honom! Trädgården stod där utan vård, ogräset	 skulle ränna upp, rosornas stammar skjuta vilda skott, bien	 svärma och flyga sin väg; och så barnen! Vera, hans äldsta	 bekantskap! Hon som kom under den svåraste tiden, då det	 knappt fanns mat i huset. Men hon kom med nytt liv, nya	 krafter och med mat åt dem alla. Det var med tanken på henne	 han lyfte berg. Och när hon sedan växte, och satt i hans knä	 vid skrivbordet när han läste korrekturen. Och sedan hennes	 små sorger när syster kom. Då blev hon icke ensam om all	 ömhet. Hon kände sin missräkning och blev tungsint. Det var	 hennes första bitterhet i livet. Allting skulle hon dela med	 Sophia, dockor, kakor, föräldrarnes kärlek. Men far hade två	 händer att leda dem med, och två knän att sätta dem på. Men	 det var icke detsamma som att få vara ensam. Och så Sophia,	 som strax i början kände att hon icke var så välkommen hos	 
	 systern, som måste begära allt vad Vera fick utan bön, som fick	 kämpa sig till varje rättighet. Här fanns att lära, sig själv först,	 här fanns att se huru det icke skulle vara, huru det borde ha	 varit en gång då han växte upp. Och så, vem skulle sköta huset	 och skaffa maten? Så dum, så romantiskt dum han var i går.	 Alldeles som i romanen, där man tar en kappsäck och reser.	 Paul ringde på uppasserskan och begärde sin nota. Han	 skulle icke utsträcka sin romantik längre och skriva något dumt	 brev. Han skulle icke sitta här en dag till och pina livet ur sig,	 medan de sutto på andra sidan sjön och sörjde. Nej han skulle	 fara tillbaka med första båten, gå direkt hem till Anna och	 säga: jag har burit mig dumt åt! 
	 
	 
	 
	 
	 Anna och Paul sutto om eftermiddagen följande dag nere i	 trädgården och språkade om det förflutna. Paul hade satt sig så	 nära henne han kunde såsom om han ville gömma sig hos	 henne, värma sig hos henne, och han hade stuckit sin arm	 under hennes såsom om han ville hon skulle leda honom.	 – Vår värsta fiende, Anna, det är vår naturliga människa,	 den där avbilden av något au delà, som känner sig vän med	 alla individer av samma art; det är den som bryter udden av	 vårt stora berättigade hat, det är den som narrar oss till	 medlidande med våra fiender, som gör oss slappa när vi skola	 hugga till och som ger oss ånger när vi redan huggit, ånger,	 tänk, över en vacker handling som frigör för sekler. Ingenting	 falla vi för såsom förlusten av våra likars sympati. Har du känt	 hur hjärtat fryser som en glass i maskinen när du möter en för	 detta väns isande blickar då han icke vill känna dig längre; du	 vet att han har orätt, att du har rätt, och i det ögonblicket ger	 du ändå honom rätt och dig själv orätt. Anna, aldrig glömmer	 jag den gången, du minns när jag halvt omedveten ännu, gav	 ut Kända Saker i Moskva. Ingen kunde förneka sannfärdig­	 heten, men ingen vågade ta saken på allvar. Det var då man	 fann på att ta det hela som en dikt och man nödgades till den	 utvägen att förvandla det hela till en litterär succé. Taktiken	 
	 var klok nog. Och så överbjöd man varandra i beröm över	 skildringarnes konstnärlighet – man förvandlade ett väl laddat	 och riktat skott till en raket som styrdes rätt upp i luften där	 den fick krevera i ett vackert färgat eldregn som hälsades med	 applåder. Men man gick längre. Man intog mig i den litterära	 klubben Artistitscherski Kruskoj. Det kunde ha varit det klo­	 kaste man gjort. Aldrig glömmer jag den kvällen. Där råkade	 jag ansikte mot ansikte alla våra fiender; alla de som gjort	 lycka, som hade stora namn för talang och kunskap. Men jag	 råkade också en mängd som saknade båda och likväl voro där	 emedan de hade makt. Där var ljust och varmt; väggarne voro	 behängda med tavlor; golven belagda med mjuka mattor; taken	 förgyllda, borden dignande av mat och dryck. Inga vreda	 blickar; man nickade vänligt åt mig såsom om man sade: »vi	 förstå varann; du skall bli en av de våra och vi tala aldrig mer	 om saken!» Jag som med ens drogs ur min mörka kammare,	 från försakelser och missaktning, jag var bliven en av dem. Och	 nu på nära håll, huru mänskliga, huru små voro de icke.	 Och de mäktiga, som visste att de voro här på nåd, huru ödmjuka	 voro ej de. De böjde sig för denna naturens gåva som heter	 talang. Mitt oerfarna sinne bländades och jag fann genast	 sofismer för att försvara dem. De voro tillsammans, advocerade	 jag, icke för att beundra varandra, utan för att i talangen dyrka	 den givmilda naturen där den slösat sina snillegåvor, ty jag var	 ju så uppfostrad att jag trodde på snille ännu! Men hade jag då	 sett skarpare, skulle jag sett, huru de alla gingo där såsom	 generade; såsom frågade de sig själva: vad har jag gjort? Är jag	 ock ett snille? Och många kunde med skäl fråga sig: vad gör jag	 här? Sedan efter supén, då vi sutto i det intimaste samspråk –	 jag talade just vid två av de värsta fienderna om emancipa­	 tionen och jag kunde icke annat än beundra deras humana sätt	 att behandla frågan – höjde redaktören av Starovna Volja, du	 vet vår arvfiende, sitt glas och bad de närvarande hälsa	 mig välkommen i deras ädla lag. Han talade med värme om min	 talang – alltid om talangen! – och rörde icke alls vid de Kända	 Sakerna. Man satt som på nålar, ty man väntade något obe­	 hagligt utbrott, något avslöjande. Nej, det kom intet. Talarens	 ord verkade värmande på mig; jag gladdes över att höra ädla	 
	 mänskliga tankar från en fiende; jag blygdes över mitt orättvisa	 hat, och – jag ångrade mina hugg. Ångrade mig Anna!	 När talet var slut och alla druckit mig till – ingen vägrade! –	 lyfte jag mitt glas med rörelse, uppriktigt glad av att ha sett det	 mänskorna voro bättre än jag trott, då jag mitt över bordet, i en	 grupp av mörka ansikten, får se två brinnande ögon riktade på	 mig! Det var Ivan, målaren. Han log försmädligt ömkande!	 Jag förlorade kontenansen, tackade kort och gott för skålen,	 och kände mig missmodig!	 Nästa gång jag besökte klubben blev jag än mer intagen än	 förra gången. Jag såg fiender omfamna varandra, redaktörer av	 fientliga tidskrifter, som skrevo mot varandra, sitta helt fredligt	 och tala om brinnande ämnen, artister som läto vissla ut	 varandra, sjöngo tillsammans, drucko tillsammans och kysstes	 fram på natten. Vad var detta? Var det slapphet i karaktären?	 Nej det var naturmänniskan som bröt fram, när stridens ämnen	 och orsaker för ett par timmar voro suspenderade. Voro de	 falska? Nej i dessa stunder voro de sanna, ty de trodde vad de	 tänkte och menade vad de sade. De gladdes de som jag över att	 de fingo vara människor ett ögonblick, att få vara små, enkla,	 ty här fanns ingen okunnig publik att dupera. De logo som	 augurer åt sin avlagda munkkåpa, men de logo gott. Och i	 morgon skulle de vara augurer igen, vilddjur igen. Jag hade vid	 efterspelet fattat mitt glas för att säga något, jag visste icke vad,	 ty mitt hjärta var fullt, då en stark hand tar glaset ifrån mig och	 viskar i mitt öra: »akta dig, Paul Petrovitj! Njut, men akta dig!	 Hör, men tala icke! Du är en övergångsmänniska, men du skall	 göra övergången, icke återgången! Du skall förhärda ditt hjär­	 ta; du skall gå ut i ensamheten och hata, ty den som kan älska	 som du, den kan också hata mer än andra!»	 Det var Ivan, vi kallade Den Förskräcklige.	 – Varför skall jag hata? frågade jag ännu varm av mina	 känslor.	 – Du skall hata lögnen, att du må älska sanningen! svarade	 han.	 – Äro dessa människor lögnare nu? frågade jag.	 – Icke nu, Paul, nu äro de sanna, små, älskliga, men i	 morgon, när du icke ser dem, äro de lögnare!	 
	 – I morgon, tänkte jag. – Vad gör dem då till lögnare i	 morgon Ivan?	 – De bindande banden, som vi skola lösa, Paul! Som du	 skall lösa!	 Jag lämnade klubben med Ivan. Vi vandrade hela natten,	 och sedan gick jag aldrig dit mer, ty jag kände min svaghet. Är	 det icke synd om människorna? Äro de icke värda att älskas?	 Ack, men de vilja icke lösa de bindande banden! Anna, hade	 jag gått längre ibland dem, hade jag varit en av dem! Ivan	 räddade mig! För den gången! Men jag går aldrig säker. I	 förrgår, hm, i Evian satt jag och såg på en stackars präst som	 kujonerades av en gosse på tolv år. Den gamle väckte mitt	 medlidande. Han hånades av några borgare och jag skänkte	 honom mitt deltagande. I går morse, hm, på ångbåten träffade	 jag dem igen. – Se där, sade en passagerare, en jesuit som	 vaktar ett arv! – Ibland Anna tror jag alla våra arbeten komma	 att stranda på vår naturmänniska som icke kan hata! O vi	 måste lära oss hata!	 – De bindande banden, ja, Paul, men icke människorna,	 sade Anna!	 – Men, vi kunna icke slita banden utan att rycka fingrarne	 av dem som hålla i, Anna! Så mycket värre för dem!	 – Far, far, ropade Vera från grinden, någon söker dig!	 Paul steg upp och gick mot grinden orolig som alltid, då	 någon sökte honom, ty han väntade sällan något gott utifrån.	 Men när han såg den besökandes bleka ansikte, sprang han	 mot honom och kysste honom.	 – Ivan, vän, vi talade nyss om dig, sade han, stig in till oss,	 Anna är här!	 Den som kallades Ivan, var en blek, mager man, med ett	 avlångt svartskäggigt ansikte, så avlångt att hakan låg nere i	 västöppningen. När Paul kysste honom hade han ryggat först,	 men sedan hade han med en onaturlig värme besvarat Pauls	 hälsning. Han följde Paul med osäkra steg in i trädgården och	 en främmande betraktare skulle icke ansett honom vara en vän.	 – Du kommer från Genève, fortfor Paul.	 – Ja, sade Ivan mörkt. God dag Anna Ivanovna, hälsade	 han därpå. Du känner mig icke igen; jag har haft stor sorg jag	 
	 sedan sist. Min son, min stora starka gosse har gått ifrån mig.	 – Stackars, stackars Ivan, sade Anna och kastade en blick	 uppåt rummen som om hon lyssnade.	 Ivan såg bedrövad ut.	 – Stackars vän, sade Paul. Du ser också förändrad ut.	 Ivan satte sig på en bänk och såg ner i sanden.	 – Du har »förenklat» dig Paul, upptog Ivan igen.	 – Ja, sade Paul, både av böjelse och tvång. Kampen mot	 tjänstefolket blev mig för stark, i synnerhet som jag tyckte de	 hade rätt; men jag hade också rätt att fly striden, och nu har	 jag frid. Det var en ohygglig stridsföring. Att kontrollera deras	 försnillningar och provisioner som de togo sig, drog mera tid än	 att göra deras tjänst. Nu gör jag min städning själv, och till	 ersättning rår jag om mitt rum. Förut kunde jag när som helst	 bli utdriven av tjänsteflickan; och gick jag icke genast ut när	 hon behagade, så brände hon soppan; det är herrns fel, sa hon	 åt frun. Då gick frun till herrn, helt beskedligt förstås, och sa åt	 honom helt snällt att han skulle låta Amelie städa i rättan tid.	 Då tyckte herrn att det där var en order från Amelie, och så	 blev han stött – och så vidare!	 – Du tror sålunda ännu på exemplets makt nerifrån? frågade	 Ivan.	 – Nej, exemplen kunna endast komma uppifrån, men refor­	 mer kunna komma nerifrån.	 Det blev en paus. Paul tyckte inom sig att han icke fick	 någon resonans från sin gamla vän. Skulle sorgen gjort honom	 så ostämd?	 – Jag har haft nyheter, Ivan, tog han upp igen.	 Ivan spratt till. Anna som observerat honom gjorde ett	 tecken åt Paul, men denne såg icke vad hon menade, utan	 trodde det var en signal att de skulle avlägsna sig för Bernhards	 skull, vilken arbetade i trädgården. Han bad därför Ivan följa	 sig upp på kammaren, där han hade brevet gömt. Han bjöd	 Ivan sätta sig vid skrivbordet; själv satte han sig mitt emot	 honom, öppnade en låda och lämnade honom det brev han för	 en tid sedan emottagit. Ivan tycktes äta brevet med ögonen,	 och några rader läste han om flera gånger. Under det han satt	 där och läste, knackade det på dörren. Bernhard inträdde och	 
	 lämnade ett brev åt Paul. När denne läst sitt brev, vart han	 askgrå i ansiktet; därpå började han betrakta Ivan under det	 denne lika girigt som förut studerade sitt brev. Och verkligen,	 han fann nya linjer i hans ansikte; nya uttryck i ögonen och ett	 drag omkring munnen som han aldrig sett förr. Det var icke	 den gamle Ivan, som ryckt glaset ur hans hand den gången han	 ville tala för »fienderna». Helt sakta drog han upp bordslådan,	 framtog ett telegramformulär, som han lade bredvid sig och	 fyllde i. Därpå kastade han sitt brev framför Ivan och sade kort	 och bestämt: läs det där! varpå han steg upp och släppte ner	 telegrammet genom fönstret.	 Ivan såg upp, fattade i en blick brevets innehåll, ty det var	 kort och innehöll endast dessa rader: »Akta dig för Ivan,	 numera kapten i hans kejserliga majestäts gendarmeri.»	 – Det är sant, sade han och lade brevet bredvid sig på	 bordet. Jag har ångrat mig, Paul Petrovitj! Huru ångern kom­	 mit vet jag ej, men när min son dog, då var det som om min	 kropp blivit lagd i en mortel och pulveriserad. När sedan	 bitarne lagade sig, var min nya själ borta, och den gamla stod	 upp. Men jag har aldrig saknat den nya. Den gamla var mig	 som en kär vän som jag återfann. Där har du hela saken!	 – Icke hela, Ivan, sade Paul. När ditt barn dog var du i stor	 nöd. Du befann dig som reporter på manövern vid Charkov.	 Där träffade du Den Höge. Han tog dig och alla andra pressens	 män i hand och sade något artigt åt er. Du blev bländad! Där	 har du hela saken!	 – Döm mig icke, Paul, sade Ivan med tårar i rösten.	 – Du är redan dömd, svarade Paul.	 De betraktade varandra såsom två tigrar färdiga till språng.	 – Vill du ha fritt avtåg? Ivan, tog Paul upp. Vill du lämna	 brevskrivaren i ro, medan han räddar sig? Tänk på hans barn,	 Ivan!	 – Jag vill det Paul!	 – Du har då tvivel om din nya kallelse?	 – Vem kan icke ha tvivel?	 – Icke om huvudsaken, Ivan, men om detaljerna kunna vi	 tvivla. Varför deklamerar du icke för mig, om våra ogärningar,	 varför skruvar du icke opp dig i din nya roll?	 
	 – Jag är trött! O jag är så trött! Jag är mycket olycklig!	 – Jag tror dig, Ivan; du är mycket olycklig, ty du har förlorat	 hoppet om det kommande.	 – Ja, det är hopplöst!	 – Det är icke hopplöst därför att du förlorat hoppet. De ha	 behövt två tusen år att bygga upp denna konstiga byggnad;	 icke kunna vi riva den på tjugofem år, och därtill bygga en ny.	 Moses släpade Israels barn i öknarne för att de gamla skulle dö	 ut, men undertiden uppfostrade han det nya släktet som skulle	 få se Kanaan. Låt våra ben vitna i ökensanden, det är vår lott,	 men låt oss arbeta för de kommande: det är allt vad vi kunna	 göra. Men säg mig Ivan, vilken sofism är det som har fångat	 dig, ty utan motiv lär du väl icke vara.	 – Kalla den sofism, sade Ivan, för mig är den ett talande	 skäl. Jo, I behandlen som förbrytare dessa män, och I tron att	 de äro bedragare: Jag vet att de hava goda uppsåt och äro	 bedragne i värsta fall.	 Paul tänkte en stund; därpå svarade han: Ivan, nu skiljer du	 ej person och sak. Att vi behandla dem som förbrytare är icke	 sant, vi behandla dem som offer, för saken; vi förstå sålunda att	 skilja person och sak; om deras motiv kunna vi ej döma, om de	 äro bedragne eller bedragare ha vi ej tid eller lust att utröna,	 deras handlingar döma dem, och när deras personer stå i vägen	 för saken så, bort med personerna! Jag har aldrig hört dem	 begagna dödsstraff på mord, utan på mördare, aldrig fängelse	 för stölden utan för tjuven. Om jag slår en snara om halsen på	 någon och säger åt honom: stå stilla, annars stryper du dig!	 Och om han då icke står stilla, har jag strypt honom? Eller har	 han icke vållat sin ofärd själv? Lämnom sofismerna Ivan.	 Återvänd icke till Genève, ty dit har jag sänt ditt signalement	 innan du hinner dit. Och svär, nej lova vid minnet av din son,	 och varför icke, vid vår fordna vänskap att du ingenting företar	 mot Dmitri.	 – Hur skall jag kunna lova det? sade Ivan. Min tjänst ...	 – Jag suspenderar dig från din tjänst tills i morgon, så att	 mitt telegram har hunnit Dmitri och han hunnit taga natt­	 tåget. Du är nu min gäst för i natt.	 Paul steg upp. Ivan ville resa sig, men Paul sade blott: – Du	 
	 stannar här! Dörrn är öppen, fönstret är öppet, men jag säger	 åt dig, som man säger åt den som har snaran om halsen: stå	 stilla, annars stryper du dig! Du har förstått! Klockan 5 i	 morgon bittida finnas inga hinder för din avfärd! Farväl Ivan!	 Må våra vägar aldrig råkas mer, och må vi glömma varandra.	 – Du föraktar mig, Paul, gör icke det! Tänk på att jag hade	 hustru och barn den gången! Och man måste ju leva!	 – Att man måste leva, det tror jag ej; ett är visst: att vi måste	 dö! Och vilja vi leva, så tror jag vi kunna det utan att sälja vår	 själ, men då måste vi förenkla oss, eller som de trogna kalla det:	 offra vårt kött. Jag föraktar dig ej, ty jag känner samhälls­	 lagarne, vilka förfalskat naturlagen, och jag känner även natur­	 lagen i utveckling och återfall. Farväl!	 Paul gick. När han kom ner i trädgården mötte han Anna.	 Han tog hennes arm såsom till sitt försvar, och började gå av	 och an.	 – Det är expedierat, sade han.	 – Ja, svarade Anna! Det blir allt tyngre och tyngre. – Hop­	 pas du än?	 – Jag måste!	 De gingo fram och åter på trädgårdsgången. Solen lutade till	 nedgång och kastade ett rött sken över alpernas övre regioner.	 Molnen som samlat sig över topparne hade fällt snö över de	 nyss grönskande betesmarkerna och bokskogarne, men nere i	 kastanjelundarne regnade det.	 – Ser du Anna Ivanovna; nyss var våren där på bergen; nu	 är vintern kommen och våren går tillbaka! O, det skall falla	 mycket snö, mycket snö!	 – Men i morgon, Paul, svarade Anna, i morgon är snön	 borta och då är våren mycket längre framme än i dag; då	 grönskar det på topparne igen och då skiner solen på nya	 blommor. Det går framåt! Framåt!	 Mörkret föll. Savojeralpen stod där svart som en vägg, som	 ett hus om en åtta hundra våningar. Då tändes ett ljus såsom	 omkring sex hundra trappor upp i jättehuset och det blinkade	 genom regndusket och mörkret.	 – Ser du ljuset, sade Paul, där uppe i alpen; ju tjockare	 mörkret faller, dess klarare lyser det; är det icke en underlig och	 
	 vacker egenskap hos ljuset?	 – Det är bergvandrare, som vänta över natten för att få	 hälsa soluppgången i morgon, sade Anna.	 – Så framt icke avalanchen har tagit dem!	 – Men när avalanchen gått, då, Paul, är det ju vår! Och då	 kunna vi alla bestiga topparne och plocka den dyra edelweiss, i	 solsken, i månsken, i åska, i storm! Må avalanchen gå!	 – Den måste gå, ty eljes få vi aldrig vår, Anna! 
	 
	 
	 
	 
	 
	 
			 
	 
	 
	 
	 
	 
	 
	 
	 ÖVER MOLNEN	 
	 
	 
	 
	 
	 
	 
	 
	 
	 
	 
	 
	 
	 
	 
	 Det for en droska ut ifrån hotell Roth i Clarens en vacker	 förmiddag i april. Den tog av på vägen åt Chailly. I vagnen satt	 en fyrtioårig man med ett likblekt infallet ansikte under ett	 svart skägg, vid sidan av ett ungt fruntimmer med ett pariser­	 ansikte; uppåt vinklade ögon, höknäsa och en liten mun med	 smala käkar men med ett gott uttryck. De sutto tysta, och	 mannen, som såg halvdöd ut, stirrade över trädgårdarna där	 mandelträden blommade; fikonen började sticka fram sina sto­	 ra händer mera för att skydda än dölja befruktningens myste­	 rier; kastanjerna och valnötterna blommade och de svarta vin­	 stockarne började grönska som Moses-stavar. Det var varmt,	 nästan hett, men ibland kom en vind som svalkat sig på	 glaciärerna, och då svepte frun pläden om den sjuke. Betesmar­	 kerna grönskade uppåt bergen och lärkträden drogo också i	 grönt, men uppe på Dent de Jamans vassa bet och på Rochers	 de Naye, som liknade den strandade arken, lågo ännu friska	 snödrivor, alldeles invid den svartblå granskogen, och där	 drogo silvervita vårmoln fram, ibland döljande grantopparne i	 sina slöjor, ibland jagande sönderrivna framåt lämnande flikar	 efter sig på de vassa grenarne under det de kastade svarta	 skuggor på betesmarkerna.	 Den sjuka lyfte sitt huvud långsamt och sade under det han	 pekade uppåt molnen: Det är dit upp vi åka?	 – Ja, min vän, svarade hustrun suckande, dit upp.	 – Som Elias, sade mannen, i en brinnande vagn, ty här är	 hett!	 Hans huvud sjönk ånyo ner mot bröstet och det blev tyst,	 utom när en kort ihålig hosta skakade hans tunna kropp.	 Vägen steg mellan vingårdarne genom Chailly. Snart upphör­	 
	 de vinet och den äkta kastanjen; valnötsträden stodo ännu i	 vägkanten; en stund efter, när vägen krökte, började vetesfälten	 och fruktträden; över de gröna och med blommor beströdda	 gräsmattorna sträckte äppel- och körsbärsträd sina vitsållade	 grenar; gula vivor och vita snödroppar, gulgrön prustrot gassa­	 de sig i solskenet. Vagnen gjorde halt och hästarne flåsade. Den	 sjuke lyfte ånyo sitt huvud och såg ut över den blåa sjön som	 bredde ut sig djupt nedanför; ut över bergen som rökte av fukt	 och värme, ut över de bördiga fälten. Han andades genom	 näsborrarne såsom om han hade svårt att öppna munnen.	 – Det är skönt, sade han. Tror du att det är lika vackert	 däruppe?	 – Det tror jag, svarade hustrun, utan att låtsas förstå dub­	 belmeningen i »däruppe».	 Göken ropade nere i ett valnötsträd.	 – Söder gök, sade mannen, döder gök. Hell dig sköna natur,	 morituri te salutant! Och vänd till kusken fortfor han: Excel­	 sior, det är sagt: låtom oss åka vidare!	 Vagnen steg alltjämt under det sjön och landskapet sjönk.	 Nu vidtogo lärkträden, och de sågo granskogen över sina huvu­	 den, men över den pekade den bländvita Jaman. Vägen skar	 sig in mellan skiffer och kalkväggar och snart började bokblan­	 dad granskog kasta svala skuggor över vägen. Luften blev	 skarpare; en och annan driva låg ännu osmält och bofinken	 ensam slog sina slag inne i dunklet. Vägen krökte igen och nu	 låg Rhônedalen med Mont-Blanc-kedjan bakom den ståtligaste	 av alla: Dent du Midi, liknande en oerhörd svallvåg som	 stelnat just när han stod i begrepp att vräka sig ner över de	 andra vågorna. På två timmar hade de färdats från söderns	 sommar upp till nordens vinter. Nu slingrade sig vägen utmed	 bråddjupets kant och de hade den härliga dalen, mellan Mont	 de Caux och Cubly under sig. Här tågade molnen omkring	 dem, över dem, under dem som gigantiska måsar. Än voro	 hästarne och vagnen insvepta i det vita floret, så att de sågo	 ingenting, än revs ett hål i slöjan och de sågo som genom ett	 tittskåp en bit av det gröna landskapet, en flik av sjön, en	 snöspets, allt belyst av den varma vårsolen.	 – Är det lika vackert i himlen, Amélie, då är det icke svårt	 
	 att gå härifrån, sade den sjuke, som kommit i hostning av det	 fuktiga molnet.	 – Tala icke så, bad hustrun klagande. Nu är den värsta	 månaden över och nu skall du komma dig; men denna färd	 borde du aldrig ha företagit.	 – O, det är gott att komma över jorden en stund, att se ner	 på eländet och se det smått häruppifrån. Tänk, där nere, det	 där gråa som ser ut som litet landsvägsgrus, det är tre städer,	 med flera tusen människor, enfaldiga trälar, som tro att de äro	 så stora och så viktiga, som om världen icke skulle kunna gå sin	 gång dem förutan; och de pina varann och sig själva för att få	 bli avundade av varann.	 Vagnen svängde för sista gången och längs in i dalen låg nu	 det stora hotellet Les Avants. 
	 
	 
	 
	 
	 En timme senare satt Monsieur Aristide M. Homme de Lett­	 res, Paris, såsom han antecknat sig i hotellets bok, ute på	 terrassen väl insvept i filtar och med ett getskinn under fötter­	 na. Fontänen plaskade så sövande, den smältande snön skärpte	 luften och granskogen utdunstade kådiga ångor, vilka vid in­	 andningen skulle lägga sig som balsam på sårade lungor. Han	 försjönk i slöa halvdrömmar under betraktandet av det utomor­	 dentliga skådespel naturen erbjöd. När han så suttit en stund,	 hörde han gnisslet av en sjukstol som rullades fram på sanden	 och som stannade vid den lagerbuske där han satt. En röst	 frågade därefter om hon fick gå, varpå en matt stämma svarade	 ja.	 Aristide som hade en schal om halsen till skydd för nor­	 danvinden kunde icke se vem som satt halvt bakom honom.	 Men han kände dessa magnetiska strömmar som nervösa män­	 niskor erfara i närheten av någon icke likgiltig person. Så hörde	 han en kort ihålig hosta åtföljd av ett stönande. Fattad av en	 lätt förklarlig medkänsla, vände han sig om och lät schalen	 falla. Liksom en blåbärsplockare rycker till när han lyfter en	 kvist och får se en svart huggorm, så röck Aristide tillbaka vid	 
	 åsynen av den människoruin som satt där med kinder av	 persikans kadaverfärg där rosornas levande glöd förvandlats i	 pot-purrins bruna som av torkat blod. Men ifrån dödskallens	 överdel lyste två svarta ögon som ännu brunno, men mer av	 förvandlingens fosfor än av livets eld. Aristide kände väl dessa	 blickar från sin gamle fiende. De sutto en stund och sågo på	 varandra, utan att kunna avgöra om de borde hälsa; de försök­	 te därpå samtidigt att stiga upp och fly; men de förmådde icke;	 de voro fängslade av maktlösheten och sjukdomen. När de	 insågo det omöjliga i att fly lugnade de sig.	 Henri, så hette Aristides fiende, hämtade sig först, och med	 ett löje, som skulle vara självironiskt började han: – Är du nöjd	 med din position nu Aristide? Per nubiles ad astra. Vi ha	 kommit över molnen, redan; ha sålunda icke långt till stjärnor­	 na.	 – Stjärnorna voro alltid ditt mål, efter vad jag minns, och du	 nådde dem också! Hur många har du? svarade Aristide och	 pekade på rockuppslaget.	 – Alltid bitter! Nå, hatar du mig än, fastän jag är så oskadlig	 numera?	 – Jag tror icke jag har makt över en så stark känsla som hat	 mer, och jag tror, efter vad jag senast lärt, att du var jämförel­	 sevis oskyldig. Och ändå, kan jag icke se dig utan att tänka på	 det du dödat mig.	 – Du bet mig och jag dödade dig.	 – Du trampade mig på bröstet och jag bet dig i hälen.	 – Du lade dig i vägen där jag måste fram!	 – Jag måste fram! Se där vårt livs hemlighet! Det var jaget	 och ingenting annat! Vi jagade efter lyckan, efter äran; vi sleto	 sönder oss på buskarne; våra fötter blodades på stenarne, och	 med halvt liv hunno vi dit vi ville, för att falla ner utmattade	 och dö, utan blod i ådrorna, utan luft i lungorna. Minns du hur	 vi började hetsjakten. Du hade försprånget. Du var född av en	 släkt, som redan hade tagit för sig. Ditt första enkla försök för	 teatern bars fram av din starke far till dopet. Det lästes av en	 skådespelare av rang i Le Cercle och det gjorde dig känd. Själv	 satt du i en tidning och betäckte din rygg. Så kom jag fram med	 mitt. Du bedömde det, och lät det bedömas av tidningarne.	 
	 Detta som under andra förhållanden skulle ansetts oblygt och	 mindre hederligt, det gick an för dig, ty allting gick an för dig.	 Du hade hemligheten att vara en persona grata, en som fick	 göra allt. Så kom du igen. Då höjdes du till stjärnorna på min	 bekostnad. Var gång du kom igen, så slogs jag ner: »så skulle	 man skriva, och icke som Aristide M.» Du blev det sjunkande	 kejsardömets gunstling, ty du kunde smickra; du kunde rimma	 France på Délivrance och Gloire på Croire, ty du kunde allting.	 Då lade jag mig. Mitt stycke löpte igenom alla Paris teatrar i	 fem år, men förgäves, ty det var emot den goda smaken såsom	 du predikat den. Jag trädde tillbaka som misslyckad som fak­	 tiskt, erkänd misslyckad, och gick in i tidningarne. Skrev jag ett	 ord emot dig? Hämnades jag? Du måste svara nej! När jag då	 blev oskadlig, då fattade du en besynnerlig sympati för mig. Du	 sökte mitt sällskap, du vallade mig; vi åto middagar tillsam­	 mans, åkte i »Skogen» och vi talade alltid om dig och dina	 arbeten, aldrig om mig. Jag berömde dig alltid i tidningen.	 Men under tiden arbetade jag. Arbetade otroligt, ty jag kände	 dunkelt att min tid skulle komma. Men huru det kändes att	 vara en »erkänt misslyckad»; värre än att vara okänd. Hur det	 kändes att komma hem till föräldrar och syskon, och höra dem	 läsa beröm om dina pjäser, Henri; »så skulle man skriva». Och	 med denna min familj hade jag brutit då jag lämnade examen	 för att bli »författare». Hur tungt hånorden föllo på mig, då jag	 ångerfull vände hem som en fattig journalist utan namn. Hur	 blodig, hur sårig jag var. Och alltid du, du som mönster: »så	 skulle man skriva».	 Henri föll i hosta och gjorde ett nytt försök att resa sig och	 gå, men han föll tillbaka igen. Aristide fortfor.	 – Jag skulle ge mycket för att kunna glömma den dag, dagen	 efter din sista triumf, då jag besökte dig! Det var på morgonen	 efter. Tidningarne auktionerade i beröm. Jag skulle upp till dig	 för att begära upplysning om din mening med vissa dunkla	 punkter. Jag ringde på din dörr. Din mor öppnade som vanligt,	 men visade icke mer än det gråa, vassa ögat, som spejade ut	 efter fiender. När hon kände igen mig, bad hon mig stiga in.	 Jag antichambrerade tills du fått på dig nattrocken. Du mottog	 mig som triumfatorn. Ditt ansikte var rött och svällande efter	 
	 din supé för de spelande. Ditt skrivbord var fyllt med lager­	 kransar och buketter. För att glädja mig genomgick du alla	 kvällens scener i detalj. Inropningarne, applåderna. Huru du	 slutligen själv, indragen av de två hjältinnorna, vilka tryckte	 dina händer och kallade dig skald, för öppen ridå mottog	 publikens hyllning, dina vänners blommor och din mors la­	 gerkransar. Jag var avundsjuk! Var det underligt! Jag som	 kände din grinande världsåskådning, som kunde dina cynis­	 mer, ty i dem var du mästaren, och sökte alltid ligga över mig i	 den genren, jag som visste hur du med kallt blod satt och	 lagade dina sentimentaliteter med full beräkning på effekten,	 på applåderna, på akademien, jag måste beundra dig i tryck.	 Du avslutade mottagningen med att sätta en lagerkrans på mitt	 huvud, och uppmuntra mig att fortsätta för teatern. Jag var	 nog enfaldig att tro dig, och bekände, att jag omarbetat mitt	 stycke och hade det liggande med förhoppningar på Odéon. Du	 skrattade beskyddande, och jag gick. På aftonen kom ett miss­	 ljud i en tidning, som talade om efterklang, fraser och dylikt.	 Dagen därpå erhöll jag ett brev från din mor med ett innelig­	 gande angrepp på den oartiga recensenten, vilket jag fick i	 uppdrag att låta införa. Jag nekade med en ursäkt, emedan det	 var emot min mening. På lördagen fick jag läsa artikeln i en	 följetong, men jag talade aldrig om vem som var författaren, ty	 jag respekterade då din mor. Men måndagen därpå gick jag	 upp i Odéons kansli för att få svar på min pjäs. Direktören	 mottog mig faderligt, sade mig artigheter, var till och med	 vänlig, men han vågade icke uppföra stycket. Varför? Det blev	 mig ej klart, men att han ej läst stycket, det förstod jag. Jag gick	 med tunga steg och försökte ej ens gömma manuskriptet under	 rocken. Under arkaderna möter jag Maurice, jeune premiern. –	 »Ett manuskript», sade han och tog pjäsen i handen. – »Ja»,	 svarade jag, »ett refuserat». – »Har direktören läst det?» – »Jag	 vet inte», svarade jag, »tror ej.» – »Ja, men jag vet vem som	 läser åt honom.» – »Vem då?» – »Er vän Henri!»	 Jag ville icke tro honom, men han bedyrade och tillade:	 »akta er för sådana vänner!»	 Jag träffade dig fram på middagen, talade om allt, och du	 friade dig med att »Maurice var en skurk». Fram på natten	 
	 råkades ni i Le Cercle och kommo överens om att jag var en	 pratmakare och en stolle, ty ni behövde varann. Emellertid var	 jag bruten. Jag böjde mig för slaget, men tog en ny väg. Jag gav	 ut ett band poesier. Nu var publiken så van vid att betrakta	 mig som misslyckad, att den icke ville höra talas om något	 sådant inbrott i det fridlysta området; tidningarne hade ju	 sedan åratal givit sitt hedersord på att jag var oduglig; återstod	 att tiga, och man teg, där man icke gav ett försåtligt erkännan­	 de, eller befallde mig vara tyst. Det var för mig såsom att gå	 emot en vägg. Men du släppte mig ej. Det var som om du	 fruktade att förlora mig ur sikte. Vår vän Fernand hade fått	 stora priset på salongen. Du anmodade mig deltaga i ett parti	 till Bas-Meudon med honom. Alltid skulle jag vara med och	 spännas för andras triumfvagnar. På kvällen blev du rusig och	 förödmjukade mig. Du och han trampade mig, och när jag	 tillät mig en kritik på er storhet, skymfade du mig; kallade mig	 misslyckad som seglade i andras farvatten; du förklarade att du	 hatade mig, att du icke trodde mig mer än jämnt, och att du	 kände på dig att jag var din fiende. Vad du kände rätt. Minns	 du då, hur jag i rusets styrka profeterade att min tid skulle	 komma; att jag bara satt i efterhand, men nog skulle slå ut	 mina kort, när turen kom. Och så skildes våra vägar. När jag	 om natten gick hem till fots genom Skogen, då var jag krossad,	 malen, men min själ kände sig frigjord, och jag visste att jag	 genom arbete skulle segra. Det var den enda hämnd, och den	 värsta jag kunde och ville taga på dig!	 Här stannade Aristide i sitt tal. En svag rodnad hade stigit	 upp på hans vita kinder och lägrat sig ovanför hans svarta	 skägg; han hostade svagt, men en ljusröd fradga syntes i	 mungiporna. Med en tunn, nästan viskande röst fortsatte han	 utan att se på sin fiende.	 – Så kom stormen; din röst dog bort i krigets larm; din	 väderkvarn förlorade vingarne vid första vindstöt och du blev	 tystad. Då kom min tid. Mitt stycke uppfördes, efter tio långa	 år. Och det gjorde lycka. Genast! Ditt och dina vänners tjut	 nertystades. Min tid var kommen! Men nu, när jag stod inför	 den drömda lyckan, och fann att den var tom på njutning, men	 full av tung plikt, då blygdes jag inför mig själv. Något syfte	 
	 hade jag väl haft bredvid det att lyckas, men lyckas var nog det	 huvudsakliga, ty vi voro ju uppfödda vid »culte du succès»	 ända tills våra nederlag väckte oss. Röster började höras i	 luften, som ropade på förnyelse, befrielse från lögnen, från	 skrytet. Jag hörde dem och ville tala. Men jag var för upprörd	 att kunna tala lugnt och jag skrek. Skrek mot det förflutna, mot	 mig själv, mot dem som fördärvat oss; skrek mot det förgift­	 ningssystem man använt i vår uppfostran och jag ropade på	 straff över förbrytarne. Då fick du konjunktur: och du hämna­	 des på mig! Du hämnades när du lät utbasuna att allt varav jag	 ingavs, var hämnd. Men du kunde icke kompromettera dig och	 din ställning med att skriva själv utan du köpte lönnmördare.	 Alla dina protegéer i tidningarne, som stodo i gäld till dig, alla	 dina hundar hetsade du mot mig. När jag skrev en roman, så	 lät du dagen därpå uppgiva namnen på alla personer, som	 möjligen kunnat vara mina modeller, och när sanningen icke	 räckte – så tog du till lögnen! Du förvandlade med din orena	 ande allt vad jag gjorde till skandal! Det gjorde du! Du lät	 utbasuna att jag varit ditt kreatur, som berömt dig för betal­	 ning, att du varit min beskyddare, du min beskyddare; talade	 om välgärningar, otacksamhet! Och du, du syntes aldrig bak­	 om. Men du skrev dina jämmervisor, lätt igenomskinliga	 smutsdikter, på ditt blomsterspråk. Men du kände att din tid	 var ute, och du kände mina tänder i din häl som du säger. Jag	 behövde aldrig lyfta min hand mot dig, ty du sjönk av dig själv.	 Och jag som nu ville på plikt och allvar draga svärd, jag var	 dömd till att syssla med skönlitteratur för att få mitt ord hört.	 Jag måste nedlåta mig att skriva teaterpjäser för att med	 succéns omotståndliga makt slå mina fiender till tystnad. Och	 var gång det blev tyst, passade jag på att ropa ut ett nytt ord,	 en ny lösen, en ny order. Jag slet ut min själ på den striden, ty	 att arbeta med vad man ej kan akta, det tär. Och vilken strid!	 När jag talade ett rent, allvarsamt ord, då skrek man: »nej, du	 skall skriva pjäs!» Så skrev jag pjäs! Då applåderade man	 pjäsen, dekorationerna, aktriserna, men Sanningen, som man	 skulle ha i sig, den lät man passera under tystnad! Det var	 kejsardömets andra dödssynd att det införde skönhetskulten.	 Den metoden har despotien alltid använt; att draga uppmärk­	 
	 samheten från verkligheten till skenet. En »vernissagedag» var	 mera i vårt liv än ett val till kamrarne, en ny pjäs hade mera	 verklighet än ett sekularbrott som ristade samhället i dess	 grundvalar. Sedan-dagen ha vi gråtit över, men vernissage­	 dagen håller oss ännu skadelösa; vi blevo allvarliga efter kriget,	 men man skrattade åt våra tårar från Théâtre Français och bad	 oss vara så goda fortsätta med att skratta. Då beslöt jag att	 skratta åt grinarne. Och jag skrattade, men mitt skratt var icke	 roligt, det var bittert och det blev min död! Henri, nu äro vi	 båda döda! Jag har hållit vårt liktal; naturligtvis till mitt	 försvar, ty jag har icke haft någon som försvarat mig. Om fem	 år minns man icke mer våra namn! Vårt gagn var nästan intet.	 Vi dyrkade skenet, det sköna och oss själva! Mitt försök att bli	 en ny människa började för sent, kanske i en kommande exi­	 stens, om det finns någon, man kan få begagna sin dyra	 erfarenhet. Vill du tala vid mig som vid en död. Räck mig din	 hand! Så! Du vill inte! Finner du icke nu att vi varit dårar! Tror	 du icke framtiden skall bli klokare?	 Henri gjorde en ansträngning att tala, men han fick ingen	 luft. Hans huvud hade sjunkit ner på bröstet. Aristide ropade	 inåt hotellet så högt han kunde. En domestik visade sig på	 perrongen, och bakom honom syntes Henris mor, vilken av	 ropet anat något oråd. Ett ögonblick senare stod hon vid sin	 sons sida och mätte med de grå ögonen den oväntade fienden,	 vilkens närvaro hon minst av allt önskat. Hon var en lång styv	 gestalt med grått hår struket tillbaka över en rak, hög panna.	 Aristide, som aldrig sett henne annat än genom en dörrspringa	 imponerades av den väldiga figuren, och nu förstod han vilket	 mäktigt bistånd den lilla klena människan haft, som under tio	 år kunnat trampa honom under fötterna och hålla en opinion	 uppe till sin förmån, men han såg också i henne modren, och	 kvinnan, som själv icke fått göra sin vilja i egen person utan i	 sin sons. Han kände sig kvävd inför denna makt; han var	 ensam mot de två. Orolig såg han sig omkring efter hjälp, han	 visste icke i vad form. Henris mor var emellertid sysselsatt att	 kalla sitt barn till liv, ty han tycktes vara utslocknad, och	 Aristide kände sig nästan skyldig till den försämring som in­	 trätt, då lätta och snabba steg hördes på sanden och Aristide	 
	 kände en mjuk arm skyddande lägga sig om hans hals. Det var	 hans hustru. De båda kvinnorna mätte varandra med långa	 blickar. Den lilla med sina mörka, varma, men nu lågande	 ögon, såg upp till den storväxta modren med tigeransiktet. De	 båda männen voro såsom utstrukna ur räkningen, bortburna	 från slagfältet, och tvekampen tycktes hava nu först tagit sin	 början, då de verkliga fienderna krupit fram ur förskansning­	 arne och mötts på öppen mark. Ingen gjorde ett tecken till	 hälsning, och de hade aldrig sett varandra. Henri hade emeller­	 tid återvunnit sans och fattning. Med en ton som saknade all	 bitterhet presenterade han: Min mor, Herr och Fru M. – Ingen	 hälsade.	 – Skjut min stol närmare till Aristides, mamma, sade Henri.	 Modren rörde sig icke.	 – Skjut min stol till Aristides, mamma, upprepade Henri	 med en röst som var van att befalla.	 Modren fattade stolen i stödet och sköt den sakta i riktning	 mot Aristides, då dennes hustru satte den andra stolen i rörelse	 emot.	 – Tag hit din hand Aristide, sade Henri, och låt oss vara	 ensamma!	 Han gjorde en vink åt de båda fruntimmerna, som bevakade	 varandra för att se efter vem som skulle gå först.	 – Låt oss vara ensamma, upprepade Henri.	 Modren gjorde en rörelse för att gå; Fru M. satte sig i gång	 och de två kvinnorna gingo på var sin sida om häcken.	 – Aristide, började Henri, när han såg att de voro ensamma;	 jorden är skön fläckvis, tror du att himlen är lika vacker?	 – Jag vet inte vad du menar med himlen; är det något	 bestämt ställe?	 – Dit vi skola komma!	 – Jag vet icke att det är avgjort om vi skola komma någon­	 städes. För övrigt, om vi skola komma någonstädes, så blir det	 väl på en annan världskropp. Är nu himlen sammanfattningen	 av alla världskropparne, så är jorden också en del av himlen.	 Motsvarar nu jorden icke våra föreställningar om himlen, så är	 det väl emedan vi dels fördärvat jorden, dels emedan vi äro för	 oharmoniska att se harmonien.	 
	 – Vad har du då som tröstar dig, nu när du skall härifrån, ty	 du kan väl icke slå dig igenom.	 – Vad som tröstar mig? Jo – att jag kommer härifrån. Det är	 sant, att jag lämnar kära efter mig; men livet varar ju högst	 sjuttio år. Och vad som gör, att jag utan fruktan lämnar dem,	 är, att jag tror de få det bättre än jag. Ty, Henri, åskvädret har	 gått fram, luften är renad, och människorna kunna åter andas;	 det kunde icke vi.	 – Men det får du icke vara med om, när du dör!	 – Jo, det får jag, ty jag dör icke när jag dör, om ock mitt	 själviska, gammalmodiga jag skulle dö, ty jag lever i det blivan­	 de släktet, i mina barn.	 – Du har barn! Det är sant, sade Henri, jag glömde det.	 Men är det icke också själviskt att leva i och för sina barn?	 – Jo, visserligen, men det är vår första rörelse mot altruis­	 men eller kärleken till andra. Se på en ung man, när han blir	 far. Han pyntar sig icke som förr, han har knän på byxorna,	 hans hatt är icke så blank. Så fäller blomman sina blad när hon	 är befruktad, ty då behöves icke längre grannlåten, som än­	 dock, hos blomman var ett skydd men hos mannen endast en	 limstång att fånga honor på.	 – Det där är saker som jag icke känt, sade Henri. Det måtte	 vara något med det där barnaskapet ändå, något förädlande,	 höjande, efter som alla föräldrar alltid dra fram sina barn, huru	 olyckligt gifta de än äro.	 – Men din mor har känt det. Tillåt mig en indiskretion. Din	 mor skrev i sin ungdom?	 – Som alla flickor!	 – Ser du! Hon hade fröen, men jordmånen fattades; hennes	 frön ha vuxit i dig! Hon har levat sitt liv i dig. Huru förödmju­	 kande för individen. Huru sårande för vår egenkärlek. Plocka	 sönder våra verk. Tag ut tankarne och räkna efter huru många	 vi tänkt själva. Vetenskapsmannen citerar sina källor, journa­	 listen refererar andras, men författaren tar, tar egoistiskt var	 han kommer över; tar en anekdot, som en annan berättar vid	 glaset, tar ett drag ur andras liv som andra levat, tar tankarne	 från filosoferna, referaten från tidningarne, känslorna ur inbill­	 ningen och så sätter han sitt lilla namn på alltsammans och blir	 
	 stor, och – det går an! Skalden gör som boa-ormen; han drar	 sitt slem över bytet och så är det hans. Han spinner vackra nät,	 ur sig själv heter det, men ingen såg huru många flugor han sög	 ur först.	 – Kan det bli annorlunda?	 – Ja, när allt blir annorlunda! Det har börjat redan. Se bara	 på dig och mig; vem känner oss mer, vem läser oss mer, och vi	 voro dock lejon. Se hur striden går. När Daudet skriver en	 roman om Greve Mora, så upplyser Le Bartolo i morgon att	 det är Hertigen av Morny det gäller. Angenämt för Herr	 Daudet, men rättvist. Ser du där tidens fordran på rent språk,	 och otrons strid mot det ortodoxas hokus pokus. När Daudet	 tröttnat på den högre magin, då är tiden inne.	 – Men då är poesien död.	 – Den skall dö, ty den var lek eller lögn. Dömd att vara	 publikens smickrare eller – dö! Nu vill den icke smickra längre	 – nu dör den. Och vi med den! Men den skall uppstå. Som fria	 människors fria lek, när striderna äro över! O, här stunda tider,	 Henri! Och strider! Men stora strider, där släkten skola ge sina	 liv, icke små, där man tog lungsot för att komma i en akademi.	 Vi få icke se det nya, icke mina barn, ty de skola draga genom	 öknar och lära sig bli nya fäder och nya mödrar, de skola lära	 sig glömma, de skola lära sig tänka nya friska tankar, och så dö	 i öknen bland vitnade ben, fallna pelare och grushopar, men	 deras barn skola kanske se Kanaan där mjölk och honing skall	 flyta för alla.	 – Men då, i detta den råa nyttans tidevarv, är det också slut	 med det sköna!	 – Tvärtom! Naturens skönhet skall alltid finnas och då,	 mera än nu, kunna njutas av alla. De fula eller enfaldiga	 avbildningarne skola kanske försvinna såsom onödiga, det är	 troligt. Och leken med ord, den skall bestämt avlysas såsom	 icke allenast överflödig utan ovärdig. Se nu på den snöiga	 alpryggen där vars fot är insvept i silvervita moln. Kan den	 beskrivas för någon som icke sett dylikt så, att denna någon	 också får en levande bild av densamma? Nej! Det högsta vi	 kunna komma till är att väcka ett minne hos den som sett den	 förut. Låtom oss göra ett poem av den! Jag vill likna den, ty	 
	 poemet är alltid en liknelse, jag liknar den vid, till exempel ett	 relikskrin av nykokat silver som bäres av en legion änglar,	 svävande fram över jorden.	 – Din liknelse är riktig och vacker, ty åsen av Dent du Midi	 ser verkligen ut som det brutna locket på ett helgonskrin och	 molnkransen kring bergets midja kunde verkligen vara en kor­	 tege med änglar. Vad vill du säga med det?	 – Ingenting! Jag ville bara säga något vackert! Men hur	 tarvligt att draga ner ett fjäll om tio tusen fot och täckt med snö	 till ett verk av mänskohanden. Och göra en molnslöja till	 änglar, overkligheter som ingen tror på! Det kittlar inbillningen	 men ger icke någon klar föreställning, det vaggar begreppen i	 en domning där verklighet och drömmar blandas; det är sålun­	 da med vår poesi, som med den lasten som kallas rus.	 – Gott! Men hur tänker du dig att framtidens människa skall	 göra sin poesi om alpen. Så här kanske: »Dent du Midi; ditt	 sekundära kalklager blandat med Dolomit; är i dag betäckt	 med snö; ty det snöade i natt tre millimeter och la Bise blåste	 med en styrka av åtta skålpund; när snön smälter få vi så	 majsen; och hacka om våra vingårdar för andra gången.» Är	 det så du menar?	 – Nej, jag menar att framtidens människor icke komma att	 leka med tankar och ord, ty de få annat att tänka på. Jag tror	 att de inför naturens skönhet skola försjunka i stilla åskådning	 och aldrig tröttnande beundran, ty de skola återvinna den	 förmågan, som konsten nära på berövat oss!	 Samtalet avbröts av ett ackord ansatt av en fullstämmig	 orkester som bröt ut genom hotellets öppna fönster. De båda	 sjuke sutto stumma av häpnad ett ögonblick, ty de visste icke	 varifrån ljuden kommo, eller kunde i hast urskilja vad det var	 för slag av buller; men så redde tonerna ut sig, och nu brusade	 Boccacciomarschen fram fullt igenkännlig. Henri lyfte huvudet	 som jakthunden när han hör jägarens pipa; hans ögon glänste,	 och med ett leende över hela ansiktet sade han: Boccaccio! Vad	 kan detta vara för fest?	 – Jag hörde av överkyparen, sade Aristide, att världspost-	 och telegrambyrån i Bern skulle ha middag här.	 – Vad är det för en byrå?	 
	 – Hm! Ser du hur vi sovit, hur vi lekt vårt drömliv, medan	 kloka mänskor arbetat för framtiden, med nyttiga ting! Vi läste	 aldrig annat i tidningarne än teater, musik och konst. För oss	 spelade livet vid lampsken med limfärgslandskap, och när vi	 någon gång oroades av bullret utanför, så blevo vi onda och	 foro ut mot skrikhalsarne eller kastade ett löje över dem. Och vi	 gingo där stora med våra papperskronor på huvudet och trodde	 oss vara kungar i andens rike. Universum var Paris, och värl­	 den var teatern!	 Musiken hade tystnat och det hördes lösryckta ord ur ett tal:	 Det fredliga samarbetet mellan folken ... krigens omöjliggöran­	 de ... idéernas hastiga utbyte ...	 Henri blev otålig: Jag trodde man skulle vara skonad för	 dylikt häruppe åtminstone.	 – Nej min vän: vi förtjäna ingen förskoning. Det nyttiga	 arbetet som vi skytt likt något orent, går högt nu för tiden; det	 arbetar i jorden, men det höjer oss över molnen; vi arbetade	 över molnen och komma lika fullt i jorden.	 En handklappning inne i matsalen avslutade nu talarens	 skål.	 – Hör du; vilka tider. Postdirektörer taga applåderna ifrån	 oss! Känner du igen ljudet! Ha! När jag stod i kulissen första	 gången och mina vers läspades ut i salongen, och det kom ett	 smattrande ljud till svar; då trodde jag först att det var en	 regnskur på teaterns tak, ty jag hade aldrig hört det ljudet från	 det hållet. Men när jag såg skådespelaren buga sig och smattret	 tilltog då förstod jag. Rusade det? Ett ögonblick! Sedan tänkte	 jag: ah! det är syskonen och mostrarne! Och det var det också;	 ty dan därpå fick jag kritik, kritik så ... Sen stod jag aldrig i	 kulissen mer! Och nu kommer jag väl icke dit mer.	 Henri hade lutat sig över åt Aristide såsom om han ville tala.	 Steg hördes på sanden bakom dem och Fru M. nalkades efter	 att med en lätt hostning ha givit tillkänna sin närhet.	 – Förlåt Aristide, sade hon, men barnen äro komna och vi	 vänta dig!	 – Vart, vart, skall du taga vägen? Skall du inte stanna här?	 frågade Henri med en röst som om han begärde svar på en	 inlämnad pjäs.	 
	 – Högre upp, svarade Aristide, till les Bains de L’Alliaz.	 – Varför kan du inte stanna här då? Skulle du inte stanna	 här? Var det inte meningen att dröja här? Var skall du vara i	 sommar?	 – I sommar? Var skall du vara i sommar?	 – Hm! Jag vet inte! svarade Henri och grep efter Aristides	 hand.	 – Jag vet att vi inte skola vara här, Henri, ty när snön	 smälter, då – brukar luften bli för stark.	 – Nå, råkas vi i höst? Var skall du vara i höst?	 – Troligen där vi stanna i sommar.	 – Åh du ska inte tala så! Vi komma att leva länge kära du.	 Jag andas så lätt, så lätt ...	 – Jaså du börjar andas lätt! Farväl då stackars Henri.	 I det samma hördes ystra skratt och ljudet av små kängor	 som sprungo i kapp. I nästa ögonblick satt Aristide med en	 svartlockig pilt på vardera knäet. Henri kände sig förlägen och	 till det yttersta plågad. Aristide ville hjälpa honom, men han	 visste icke vad han skulle säga! Slutligen sade han åt gossarne:	 »Hälsa på den farbror!» Gossarne sågo på Henri och hälsade	 kort.	 – Skola vi resa nu Amélie? frågade Aristide.	 – Ja, om du vill!	 – Res icke än! bad Henri med en bönfallande blick på den	 unga kvinnan.	 – Vi kunna icke stanna för ert nöjes skull, min herre, svara­	 de hon.	 – Mitt nöje? återtog Henri.	 – Ja. Ni har bestått er dyra nöjen, ni, på andras bekostnad,	 på dessa barns och min bekostnad.	 – Tyst, tyst, min vän, inga domar nu; au revoir Henri, utan	 bitterhet, utan dom; vi voro lika dumma båda två, och det	 rådde vi inte för! Au revoir!	 – Var? frågade Henri, som om han väntade sin dom.	 – Var? I Vevey! I Clarens, i himlen i värsta fall, om det finns	 någon.	 – Du är icke rädd för att dö du! upptog Henri, som icke på	 något villkor ville släppa samtalet.	 
	 – Nej, men jag tycker det är tråkigt det skall ske, just nu! Jag	 vet inte varför man skall vara räddare för att dö än för att	 födas. Det är saker som man inte kan göra något åt! Farväl, nu	 måste jag fara!	 Henri såg ut som om han hade ett ord på läpparne, vilket	 han ej kunde få fram. I detsamma Aristides rullstol vände om,	 trädde modren fram till Henri. Denne hade ur fickan framtagit	 en Livre d’Heures med svarta pärmar och förgyllda bronsknäp­	 pen, vilken han öppnade, och nu började hans läppar röras	 häftigt, men utan att frambringa ett ljud.	 Ljudet av droskan dog bort vid vägens krökning i en ravin.	 När Henri såg upp från boken gingo hans blickar ut över	 landskapet och stannade åter längst bort i fonden på Dent du	 Midi. Solen hade smält snön här och där och dess mörka sidor	 voro nästan svarta mot snön; nu liknade den ett kolossalt	 likkistlock av svart stoff, sållad med vita blommor, alltjämt	 buren i luften av de glänsande molnen. Om Henri gjorde	 jämförelsen är svårt att avgöra men berget tycktes trycka ho­	 nom och han grep modrens hand för att hålla sig fast.	 – Jag är inte rädd för himlen, sade han, men den där svarta	 gropen är mig så motbjudande, så förödmjukande: att grävas	 ner som ett självdött kreatur ...	 – Eller, sade modren, som en skatt, vilken skall letas upp	 igen ...	 – Eller bli glömd och aldrig återfinnas ...	 – Förrän om hundratals år ... och då komma i ett museum.	 – När inga museer mera skola finnas, om man får tro Aristi­	 de ...	 – Tro icke din fiende!	 – Han är icke min fiende längre. När striden är slut, finnas	 inga fiender mer.	 Nu hördes vagnsbuller över deras huvuden. Mellan granarne	 uppe på branten skymtade nu droskan fram. Henri såg uppåt	 och kände igen den. Med möda fick han fram sin näsduk och	 viftade med ansträngning! Men vagnen fortsatte sin färd, upp­	 åt, uppåt. Henri försökte resa sig, för att göra sig bemärkt. Ett	 ofantligt moln svävade som en pappersdrake däruppe framför	 hästens huvud och i nästa ögonblick skulle åkdonet med de	 
	 resande försvinna. Henri såg det; öppnade munnen till ett rop,	 men han fick ej fram ett ljud. Då syntes något vitt röra sig inne	 i vagnen, och snart viftade fyra näsdukar, viftade som farande	 vänner när skeppet går till havs, och så försvann åkdonet in i	 molnet. 
	 
	 
	 
	 
	 
	 
			 
	 
	 
	 
	 
	 
	 
	 
	 SAMVETSKVAL	 
	 
	 
	 
	 
	 
	 
	 
	 
	 
	 
	 
	 
	 
	 
	 Det var fjorton dagar efter Sedan, således i medio av september	 1870. Kopisten i preussiska Geologiska byrån, för tillfället	 löjtnanten i reserven, herr von Bleichroden satt i skjortärmarne	 framför skrivbordet inne i Café du Cercle, den lilla byn Marlot­	 tes förnämsta värdshus. Uniformssyrtuten med den styva	 kragen hade han kastat över en stolskarm, och den hängde nu	 där slak och hopfallen som ett lik, med de tomma ärmarne	 liksom krampaktigt fattande om stolsbenen för att skydda sig i	 ett fall med huvudet förut. I veka livet syntes märket efter	 sabelkopplet och vänstra skörtet var alldeles blankpolerat av	 baljan. Ryggen var dammig som en landsväg; herr löjtnanten-	 geologen kunde också om kvällarne studera terrängens tertiära	 lagringar i kanten på sina nötta byxor, och när en ordonnans	 kom in i rummet med sina smutsiga stövlor såg han genast i	 spåren på golvet om han gått i eocen- eller pliocen-formationer.	 Han var verkligen mera geolog än militär, men för tillfället var	 han brevskrivare. Han hade skjutit upp glasögonen på hjässan	 och satt med pennan vilande och såg ut genom fönstret. Träd­	 gården låg där i all sin höstprakt med äppel- och päronträd	 segnande mot marken av de skönaste frukter. Apelsinröda	 pumpor solade sig bredvid taggiga grågröna kronärtskockor;	 brandröda tomater klättrade på käppar strax bredvid bom­	 ullsvita blomkålshuvuden; solrosor så stora som tallrikar	 vände sina gula diskar mot väster, där solen började dala; hela	 små skogar av dahlier, vita som nystärkt linne, purpurröda som	 stelnat blod, smutsröda som nyslaktat kött, laxröda som ett	 hjärtslag man kallar, svavelgula, linfärgade, skäckiga, fläckiga,	 sjöngo en enda stor färg-konsert. Och så den sandade gången	 bevakad av två leder jättelövkojor, svagt syrenfärgade, blän­	 
	 dande isblå, halmgula, vilka drogo ut perspektivet ända bort	 där vinfälten stodo brungröna, en småskog av tyrsosstavar med	 de rodnande klasarne halvt dolda under löven. Och där bakom:	 sädesfältens vitnande, oskördade halm, med de överfyllda axen	 hängande sorgsna ner mot marken, med utspärrade agnar och	 skärmfjäll, vid varje vindstöt lämnande igen åt jorden sitt lån,	 utsprängda av safter som modrens bröst, när hon ej får giva sitt	 barn di. Och längst i bakgrunden Fontainebleauskogens dunk­	 la ek-kronor och bok-valv, vilkas konturer upplöste sig i de	 finaste utklippningar såsom gamla brabantska spetsar, genom	 vilkas yttersta maskor kvällsolens vågräta strålar slogo in	 guldtrådar. Ännu besökte några bin de praktfulla honingsgöm­	 mena ute i trädgården; en rödhake slog några enkla kvitter i	 äppelträdet; starka ångor kommo då och då stötvis från löv­	 kojorna, som när man går på en trottoar och dörren till en	 parfymbod öppnas. Löjtnanten satt med pennan vilat gevär	 och syntes betagen av den praktfulla synen. Vilket skönt land,	 tänkte han, och hans tankar gingo bort till hembygdens sand­	 hav, utprickade med några eländiga martallar som sträckte	 knotiga armar mot skyn som om de bådo om nåd från att	 drunkna i sanden.	 Men den härliga tavlan, som infattades i fönsterkarmen	 såsom i en ram, skuggades då och då, regelmässigt som av en	 pendel, genom skiltvaktens gevär, vars blankblixtrande bajo­	 nett skar mitt över målningen och vände rätt under ett päron­	 träd behängt med de skönaste cinnobergröna och kadmiumgula	 Napoleonspäron. Löjtnanten tänkte ett ögonblick bedja honom	 välja ett annat pass, men han vågade icke. Så lät han, för att	 undgå bajonettens blixtar, sina ögon vändas åt vänster ut åt	 gården. Där stod köksbyggningen med sin gulrappade vägg	 utan fönster, och med en gammal vresig vinstock uppspetad	 mot väggen som ett skeletterat däggdjur i ett museum; men den	 saknade både löv och klasar; den var död och stod som en	 korsfästad, fastnaglad vid det nerruttnade spaljéet, utsträckan­	 de sina långa, sega armar och fingrar som om den ville ta	 skiltvakten i en enda gastkramning var gång han vände i dess	 närhet.	 Löjtnanten vände sig bort från synen och lät blickarne falla	 
	 ner på skrivbordet. Där låg det ofullbordade brevet till hans	 unga hustru, som blivit hans för fyra månader sedan, två	 månader innan kriget bröt ut. Bredvid fältkikaren och franska	 generalstabens karta låg Hartmanns Philosophie des Unbe­	 wussten och Schopenhauers Parerga und Paralipomena. Plöts­	 ligt steg han upp från bordet och gick några slag i rummet. Det	 var den nu flydda artistkoloniens samlings- och matsal. Väg­	 garnes boaseringar voro i kassetterna prydda med målningar i	 olja, minnen av soliga stunder i det sköna, gästfria landet, som	 upplät så generöst åt främlingen sina konstskolor och sina	 utställningar. Här funnos dansande spanjorskor, romerska	 munkar, kustpartier från Normandie och Bretagne, holländska	 väderkvarnar, norska fisklägen, och Schweizeralper. I ett hörn	 hade ett valnötsstaffli krupit ihop och tycktes gömma sig i	 skuggan för några hotande bajonetter. En nersmetad palett	 hängde med ännu blott till hälften torkade färger och såg ut	 som en urtagen lever i ett triperie-fönster. Några spanska	 eldröda milismössor, målarnes uniformsmössa, hängde med	 märken av svett och halvt blekta av sol och regn på kläd­	 hängarn. Löjtnanten kände sig generad som när man trängt sig	 in i en annans bostad och väntar att värden skall komma och	 överraska. Han stannade därför snart i promenaden och satte	 sig vid bordet att skriva på sitt brev. Han hade de första	 sidorna färdiga, fulla med hjärtliga utgjutelser av sorg, saknad	 och farhågor, då han nyligen fått underrättelser bekräftande	 hans glada förhoppningar om att han skulle bli far. Han dop­	 pade nu pennan, mera för att få någon att tala vid, än för att	 egentligen meddela underrättelser eller begära upplysningar.	 Och så skrev han.	 »Såsom till exempel, när jag kom med mina hundra man,	 efter fjorton timmars marsch utan mat eller vatten, till en skog,	 där vi råkade på en övergiven proviantvagn. Vet du vad som	 hände? Uthungrade, så att ögonen stodo i huvudet som berg­	 kristaller i granit, upplöste sig truppen och kastade sig som	 vargar över maten, och, då den var knappt tillräcklig för	 tjugofem man, råkade de i handgemäng. Mina kommandoord	 lyssnade ingen till, och då sergeanten gick lös på dem med	 sabeln, slogo de ner honom med gevärskolvarne! Sexton man	 
	 blevo liggande på platsen sårade och halvt döende. De som	 kommo över maten, åto så hejdlöst, att de blevo sjuka, och	 måste lägga sig ner på marken, där de genast föllo i sömn. Det	 var landsmän mot landsmän, det var vilddjur som slogos för	 maten!	 Eller när vi en dag fingo order att i hast kasta upp skytte­	 vallar? Det fanns intet annat att tillgå i den skoglösa trakten	 än vinrankorna och deras käppar. Det var en upprörande syn	 att se huru vinfälten inom en timme voro skövlade, huru	 stockarne med löv och klasar röckos upp för att bindas till	 faskiner, som voro helt våta av de krossade halvmogna druvor­	 nas saft. Man försäkrade att det var fyrtioåriga vinstockar! Och	 vi förstörde alltså fyrtio års arbete på en timme! Och detta för	 att kunna själva skyddade skjuta ner dem som odlat faskinerna.	 Eller när vi skulle tiraljera i en oskuren vetesåker, där kornen	 risslade om fötterna som snöbark, och halmen lade sig ner att	 ruttna vid nästa regnskur. Tror du, kära, älskade hustru, att	 man kan sova lugnt om natten efter sådana dåd? Och ändå,	 vad har jag gjort annat än min plikt? Och man vågar påstå att	 känslan av uppfyllda plikter skall vara den bästa huvudkudde!	 Men det finnes ännu värre saker som förestå! Du har kanske	 hört omtalas, att franska befolkningen, för att öka sin armé,	 rest sig i massa och upprättat frikårer, som under namn av	 Franc-tireurs söka skydda sina gårdar och fält! Preussiska rege­	 ringen har icke velat erkänna dem som soldater, utan man har	 hotat att låta skjuta ner dem som spioner eller förrädare när de	 anträffas! På grund av, säger man, att det är staterna, som föra	 krig, och icke individerna! Men äro icke soldaterna individer?	 Och äro icke dessa Franc-Tireurer soldater? De hava en grå	 uniform såsom jägare-regimenten, och uniformen gör ju solda­	 ten! Men de äro icke inregistrerade, invänder man! Ja de äro	 icke inregistrerade, emedan regeringen varken haft tid att in­	 skriva dem, eller kommunikationerna med landsbygden varit	 så tillgängliga, att det kunnat ske! Jag har just tre sådana	 fångna här i biljardsalen bredvid, och väntar varje ögonblick	 order från högkvarteret rörande deras öde!» –	 Här avbröt han skrivningen och ringde på ordonnansen!	 Denne som hade sin post i skänkrummet, stod ögonblickligen	 
	 inne i salen hos löjtnanten.	 – Hur är det med fångarne? frågade herr von Bleichroden.	 – Väl, herr löjtnant; de spela guerre som bäst och äro vid	 gott mod!	 – Giv dem några buteljer vitt vin, men av den svagaste	 sorten! ... Ingenting passerat?	 – Ingenting passerat! Skall ske herr löjtnant!	 Herr Bleichroden fortsatte att skriva!	 »Vilket egendomligt folk detta franska! De tre friskyttarne,	 jag nämnde om, och vilka möjligen, (jag säger möjligen, ty jag	 hoppas ännu på det bästa!) möjligen skola dömas till döden,	 om några dagar, spela just nu biljard i rummet bredvid mitt,	 och jag hör skramlet av deras köer mot bollarna! Vilket lustigt	 världsförakt! Men det är ju ståtligt att så kunna gå hädan! Eller	 det bevisar att livet är bra litet värt, när man så lätt kan skiljas	 ifrån det! Ja, jag menar, när man icke har sådana kära band,	 som jag har, vilka binda en vid tillvaron. Du missförstår mig	 väl icke och tror att jag menar att jag är bunden ... Ah! Jag vet	 icke vad jag skriver, för jag har inte sovit på många nätter och	 mitt huvud är så...»	 Nu knackade det på dörren. På löjtnantens »stig in», öppna­	 des dörren, och byns pastor trädde in. Det var en femtioårs	 man med ett vänligt och sorgset, men högst beslutsamt ut­	 seende.	 – Herr löjtnant, började han, jag kommer för att bedja er om	 tillstånd att få tala vid fångarne.	 Löjtnanten steg upp och påtog sin syrtut samt anvisade	 pastorn en plats i soffan. Men när han fått den trånga rocken	 knäppt och kände den styva kragen fatta med sin tång om	 halsen, var det som om de ädlare organen blivit hopsnörda och	 som om blodet stannat i sina hemliga vägar till hjärtat. Med	 handen på Schopenhauer, stödd mot skrivbordet sade han: Till	 er tjänst herr pastor, men jag tror icke fångarne skola skänka	 er mycken uppmärksamhet, ty de äro inbegripna i ett parti	 guerre!	 – Jag tror, herr löjtnant, svarade pastorn, att jag känner mitt	 folk bättre än ni! En fråga! Ämnar ni låta skjuta dessa gossar!	 – Naturligtvis! svarade herr von Bleichroden, fullständigt	 
	 inne i sin roll. Det är staterna, som föra krig, herr pastor, icke	 individerna!	 – Om förlov herr löjtnant, ni och edra soldater äro icke	 individer då?	 – Om förlov, herr pastor, icke för tillfället!	 Han lade brevet till hustrun under läskpapperet och fort­	 satte!	 – Jag är i detta ögonblick endast en representant av den	 tyska förbundsstaten!	 – Sant herr löjtnant! Eder älskvärda Kejsarinna, den Gud	 må evigt beskydda, var också en representant av den tyska	 förbundsstaten, när hon utfärdade sin proklamation till den	 tyska kvinnan att bistå de sårade, och jag vet tusen franska	 individer som välsigna henne, under det Franska nationen	 bannar er nation! Herr löjtnant, i Jesu Frälsarens namn, (här	 steg pastorn upp, fattade fiendens händer och fortfor med	 gråten i halsen), kan ni icke vädja till henne ...	 Löjtnanten höll på att förlora fattningen, men han hämtade	 sig igen och sade:	 – Hos oss har ännu icke fruntimren fått sin hand i politiken!	 – Det är skada det, svarade prästen och rätade upp sig!	 Löjtnanten tycktes ha lyssnat ut genom fönstret så att han	 icke gav akt på prästens svar. Han blev orolig och hans ansikte	 var helt blekt, ty den styva kragen kunde icke hålla blodet kvar	 däruppe längre.	 – Var så god och sitt, herr pastor, sade han på måfå! Om ni	 önskar tala vid fångarne, står det er fritt; men sitt kvar ett	 ögonblick! (Han lyssnade utåt igen, och nu hördes tydliga	 hovslag, två och två, som av en häst i sträckt trav.)	 – Nej, gå icke än herr pastor, sade han med andan i halsen.	 Prästen stannade. Löjtnanten sträckte sig ut genom fönstret	 så långt han kunde. Hästtravet kom allt närmare, tills det föll	 in i skritt, saktade och upphörde. Skramlet av en sabel och	 sporrar, fotsteg, och herr von Bleichroden höll ett brev i sin	 hand. Han slet upp det i vikningen och läste.	 – Vad är klockan? frågade han sig själv. Sex! Alltså om två	 timmar, herr pastor, skola fångarne skjutas, utan dom och	 rannsakning!	 
	 – Omöjligt, herr löjtnant, man skickar icke folk i evigheten	 så!	 – Evigheten eller icke, ordern lyder att det skall vara un­	 dangjort innan korum, såvida icke jag själv vill anse mig som	 en, vilken gjort gemensam sak med friskyttarne. Och här följer	 ett skarpt klander över att jag icke redan utfört ordern av den	 31 augusti. Herr pastor, gå in och tala vid dem, och bespar mig	 obehaget ...	 – Ni anser det vara ett obehag att meddela en rättfärdig	 dom!	 – Men jag är väl dock en människa, pastor! Tror ni icke jag	 är en människa?	 Han rev upp rocken för att få luft och han började vandra på	 golvet.	 – Varför få vi icke alltid vara människor? Varför skola vi	 vara dubbelgångare! O! O! Herr pastor, gå in och tala vid dem!	 Äro de gifta män? Ha de hustru och barn? Föräldrar kanske?	 – De äro ogifta alla tre, svarade prästen. Men denna natt	 åtminstone kunde ni skänka dem!	 – Omöjligt! Ordern lyder före korum, och i dagningen skola	 vi bryta upp! Gå in till dem herr pastor! Gå in till dem!	 – Jag skall gå! Men kom ihåg herr löjtnant att ni icke går ut i	 skjortärmarne, när ni går ut, ni icke råkar ut för samma öde	 som de, ty det är ju rocken som gör soldaten!	 Och prästen gick.	 Herr von Bleichroden skrev ner sista raderna på sitt brev i	 ett mycket upprört tillstånd. Därpå förseglade han det och	 ringde på ordonnansen.	 – Befordra detta brev, sade han åt den inträdande, och	 skicka in sergeanten.	 Sergeanten kom.	 – Tre gånger tre gör tjugonio, nej tre gånger sju ... Sergean­	 ten tar tre gånger ... tar tjugosju man och fysiljerar fångarne	 inom en timme! Här är ordern!	 – Skjuter dem? frågade sergeanten dröjande.	 – Fysiljerar, ja! Välj ut det sämsta folket! De som varit i	 elden förut! Ni förstår. Till exempel N:o 86 Besel, N:o 19	 Gewehr och i den stilen! – Beordra vidare en handräckning åt	 
	 mig på sexton man, nu genast! Bästa karlarne! Vi skola rekog­	 noscera åt Fontainebleau, och när vi komma igen skall det vara	 gjort. Har ni förstått?	 – Sexton man handräckning åt löjtnanten, tjugosju till fång­	 arne! Gud bevare herr löjtnanten!	 Och så gick han.	 Löjtnanten knäppte noga igen sin rock, spände kopplet om	 livet, stack en revolver i fickan. Därpå tände han en cigarr, men	 han kunde omöjligt röka, ty det fattades honom luft i lungorna.	 Han dammade sitt skrivbord. Han tog sin näsduk och torkade	 papperssaxen, lackstången och stryksticksasken. Han lade	 linjalen och pennskaften parallellt, alldeles vinkelrätt mot läsk­	 papperet. Därpå började han ställa möblerna i ordning. När	 det var gjort, tog han fram kam och borste och ordnade sitt hår	 framför spegeln. Han tog ner paletten och undersökte färgklick­	 arne, han provade alla de röda mössorna och försökte få staff­	 liet att stå på två ben. När klirret av handräckningens gevär	 hördes på gården, fanns det icke ett föremål i rummet, som han	 ej fingrat på. Och så gick han ut. Kommenderade vänster om	 marsch, och tågade ut ur byn. Det var som om han sprungit för	 en fientlig övermakt, och truppen hade svårt att följa honom.	 När han kom ut på fälten, lät han folket gå i fil, en och en för	 att icke trampa ner gräset. Han vände sig icke om, men den	 som gick närmast efter honom kunde se huru klädet i ryggen på	 hans rock då och då drog sig i hop i kramp, som när man ryser	 eller väntar ett slag bakifrån. I skogsbrynet kommenderades	 halt. Han befallde manskapet hålla sig tysta och vila, medan	 han gick in i skogen.	 När han nu kommit i ensamheten och noga sett efter att	 ingen kunde se honom, drog han ett djupt andetag och vände	 sig inåt de dunkla snåren, där de små gångstigarne leda till	 Gorge aux Loups. Småskogen och buskarne lågo redan i skug­	 ga, men däruppe i topparne av ekar och bokar lyste solen ännu	 bjärt. Han kände sig som om han låg på den mörka sjöbotten	 och genom det gröna vattnet såg dagsljuset över sig, vilket han	 aldrig mer skulle nå. Den stora undersköna skogen, som förr	 läkt hans sjuka ande, var i kväll så oharmonisk, så stötande, så	 kall! Livet låg framför honom så hjärtlöst, så motsägande, så	 
	 fullt av dubbelheter, och han tyckte att naturen själv såg	 olycklig ut i dess omedvetna, ofria sömnliv. Här fördes också	 den gräsliga kampen för tillvaron, oblodig visserligen, men lika	 grym som ute i det vakna livet. Han såg huru de små ekarne	 yvat ut sig till buskar för att döda bokens späda plantor vilka	 aldrig skulle bli annat än plantor, och av tusen bokar var det	 blott en som kunde få gå upp i ljuset, och därigenom bli en	 jätte, som i sin tur skulle stjäla livet från de andra. Och eken,	 den hänsynslösa, vilken sträckte ut sina knotiga råa armar, som	 om hon ville behålla hela solen för sig själv, hon hade uppfun­	 nit den underjordiska striden. Hon sände ut sina rötter många	 hundra meter, underminerade marken, åt upp de aldra minsta	 näringspartiklar för de andra, och, när hon icke kunde skugga	 ihjäl sina motståndare, svälte hon ihjäl dem. Eken hade redan	 mördat granskogen, men boken kom som en hämnare, lång­	 samt men säkert, ty hans skarpa safter döda allt där han	 kommer till väldet. Han hade uppfunnit förgiftningsmetoden;	 och den var oemotståndlig, ty inte en ört kunde växa i hans	 skugga utan marken var svart som en grav omkring honom,	 och därför var framtiden hans.	 Han vandrade och vandrade, framåt, framåt. Han slog med	 sabeln omkring sig i snåren utan att tänka på huru många unga	 ek-förhoppningar han krossade, huru många toppade krymp­	 lingar han kallade till liv. Han tänkte knappt något mera, ty	 hans själs alla verksamheter lågo som i en mortel rörda till ett	 mos. Tankar försökte kristallera sig fram, men upplöste sig och	 flöto bort, minnen, förhoppningar, agg, veka känslor och ett	 enda stort hat mot allt vrångt som genom en outredd natur­	 makt kommit att styra världen, smälte tillsammans i hans	 hjärna, som om en inre eld hastigt höjt temperaturen och	 tvingat alla fasta beståndsdelar att antaga flytande form. Han	 röck hastigt tillsammans och stannade i ett väldigt hugg, ty	 från Marlotte kom ett ljud rullande över fälten och mångdubb­	 lades i vargklyftans hålgång. Det var trumman! Först en lång	 virvel – trrrrrrrrrrrrrrrrrrrrrrrrrrrråm! Och så slag på slag,	 tunga, dova, ett och två, som när man spikar igen en lik-kista,	 och är rädd att störa sorgehuset. Trrråm – trrråm! – Trrråm –	 trrrråm! Han tog upp klockan! Tre kvart till sju! Om en kvart	 
	 skulle det ske! Han ville gå hem igen och se det! Nej, men han	 hade ju flytt! Han ville icke för allt i världen se det! Och så steg	 han upp i ett träd!	 Nu såg han byn, så ljus, så glad med sina små trädgårdar,	 och kyrktornet som steg upp över takåsarne. Mera såg han	 inte. Han höll klockan i handen och följde sekundvisaren. Pick-	 pick, pick-pick! Den rände runt kring den lilla tavlan, så fort så	 fort! Men den långa minutvisarn den gjorde en knyck varje	 gång den lilla gjort en rund, och den stadiga timvisarn den stod	 stilla tyckte han, men den gick nog den också.	 Nu fattades klockan fem minuter i sju. Han grep stadigt,	 riktigt stadigt om den blanka svarta bokgrenen; klockan darra­	 de i handen; pulsarne bultade vid öronen och han kände en	 brinnande hetta i hårfästet. – Krasch! lät det alldeles som när	 en planka brister och över ett svart skiffertak och ett vitt	 äppelträd steg nu en blå rök upp över byn, blåvit som ett	 vårmoln men över molnet sköt en ring, två ringar, många	 ringar upp i luften, som om man skjutit efter duvor och icke	 mot en vägg.	 – Alla voro icke så dåliga, jag trodde – tänkte han för sig	 själv när han steg ner ur trädet, numera liksom lugnare sedan	 det var gjort. Och nu började den lilla byklockan ringa, själaro,	 själafrid – för de döda, som fyllt sin plikt, men icke för alla	 levande som fyllt sin!	 Solen hade gått ned, och månen som blekgul suttit uppe hela	 eftermiddagen började nu rodna och tilltaga i ljusstyrka, när	 löjtnanten marscherade med sin handräckning bort åt Mont­	 court, alltjämt förföljd av den lilla klockans ringning. Truppen	 kom in på stora chaussén till Nemours, och den vägen med dess	 två led popplar syntes enkom vara gjord för marscher. Och så	 marscherades till mörkret föll tätt och månen lyste skarpt. I	 sista ledet hade man redan börjat viska, och en hemlig rådpläg­	 ning ägde rum i lederna, om man icke skulle anmoda korpora­	 len göra löjtnanten någon slags antydan om att trakten var	 osäker, och att man måste i kvarter för att kunna bryta opp i	 dagningen, då herr von Bleichroden helt oväntat kommendera­	 de halt. Man hade stannat på en backe, varifrån man kunde se	 Marlotte. Löjtnanten stod alldeles stilla som en rapphönshund	 
	 när han stött på kullen. Nu gick trumman igen! Och så slog	 klockan nio i Montcourt, och så slog hon i Grez, i Bourron, i	 Nemours, och så började alla småklockorna ringa vesper, den	 ena gällare än den andra; men genom dem alla trängde den	 lilla i Marlotte. Den ropade: hjälp-hjälp!, hjälp-hjälp! och herr	 von Bleichroden kunde icke hjälpa! Nu kom ett dån efter	 marken, som ur jordens innandömen: det var nattskottet i	 högkvarteret vid Châlons. Och genom de lätta aftondimmor,	 som lägrat sig likt stora fönstervaddar över den lilla floden	 Loin, trängde månljuset och lyste upp floden så att den liknade	 en lavaström som i fjärran rann ut ur den likt en vulkan	 stigande svarta Fontainebleauskogen. Kvällen var kvävande	 varm, men karlarne voro alla vita i ansiktet så att läderlappar­	 ne som svärmade omkring dem, susade tätt förbi deras öron	 som de göra när de se vitt. Alla visste vad löjtnanten tänkte på,	 men de hade aldrig sett honom så besynnerlig, och de fruktade	 att det icke stod rätt till med dessa ändamålslösa rekognosce­	 ringar på stora landsvägen. Slutligen tog sig korporalen den	 dristigheten att gå fram till honom, och under form av en	 rapport väcka hans uppmärksamhet på att taptot hade gått.	 Herr von Bleichroden mottog upplysningen ödmjukt, som man	 mottager en order, och kommenderade till hemmarsch.	 När de en timme senare gingo in på första gatan i Marlotte,	 iakttog korporalen att löjtnantens högra ben drogs ihop i	 knävecket som av spatt, och att han gick på en diagonal som	 hästflugan. På torget avtackades truppen utan korum och löjt­	 nanten försvann.	 Han ville inte gå in till sig genast. Det var något som drog	 honom, vart visste han ej! Han löpte omkring med ögonen	 uppspärrade och näsborrarne vidgade som en stövare. Han	 mönstrade väggarne och vädrade efter någon lukt, som han väl	 kände. Ingenting såg han, och ingen människa mötte han. Han	 ville se var »det» hade skett. Men han fruktade också att få se	 det. Slutligen blev han trött och gick hem. På gårdsplanen	 stannade han och gick omkring köksbyggnaden. Där stötte han	 på sergeanten, och blev så skrämd, att han fick lov att ta sig i	 väggen. Sergeanten blev också skrämd, men hämtade sig och	 började:	 
	 – Sökt herr löjtnanten för att avlägga rapport!	 – Det är bra, det är bra! Allt väl! Gå hem och lägg er!	 svarade herr von Bleichroden, som om han fruktat att få några	 detaljer.	 – Allt väl, herr löjtnant, men det var ...	 – Det är bra! Gå! Gå! Gå! – Och han talade så fort, så	 oavbrutet att det icke var möjligt för sergeanten att sticka in ett	 ord, och varje gång han öppnade munnen blev han överöst	 med en ordström, så att han slutligen blev led och gick sin väg.	 Då andades löjtnanten igen och kände sig som en pojke	 vilken sluppit stryk.	 Han var nu i trädgården. Månen lyste bjärt på den gula	 köksväggen, och vinstocken sträckte sina benrangelsarmar som	 i en lång lång gäspning. Men, vad var det? För två, tre timmar	 sen var den död, utan löv, blott en grå karkass som vred sig i	 konvulsioner, och nu, hängde där icke de skönaste röda klasar	 och hade icke stocken grönskat! Han gick närmare för att se	 efter om det var samma vinstock. När han kom intill väggen	 trampade han i något klibbigt och kände denna dova äckliga	 lukt som kännes i slaktarboden. Och nu såg han, att det var	 samma vinstock, alldeles densamma, men rappningen på	 väggen var sönderskjuten och besprutad med blod. Det var	 alltså där! Det var där »det» hade skett!	 Han gick genast därifrån. När han kom in i förstugan,	 snavade han på något halt som satt under fötterna. Han drog	 av sig stövlarne i farstun och kastade ut dem på gården. Därpå	 gick han in i sitt rum, där hans aftonvard stod dukad. Han	 kände en förfärlig hunger, men han kunde icke äta. Han blev	 stående och såg stint på det dukade bordet. Där låg allting så	 nätt upplagt: smörklimpen var så fin, så vit med sin lilla	 inpressade rädisa i toppen; duktyget var vitt, och han såg att	 det var märkt med bokstäver som icke funnos i början av hans	 eller hans hustrus namn; den runda getosten låg så nätt på sina	 vinlöv som om mer än fruktan för utskrivning eller brandskatt	 haft sin hand här; det sköna vita brödet så olikt den bruna	 rågbullan, det röda vinet i den slipade karaffinen, de svagt	 rosenröda gigotskivorna, allt tycktes vara ordnat av vänliga	 händer. Men han blygdes att röra vid maten. Han fattade	 
	 plötsligt klockan och ringde. Ögonblickligen inträdde värdin­	 nan och stannade vid dörren utan att säga ett ord. Hon såg ner	 åt hans fötter och väntade en befallning. Löjtnanten visste icke	 vad han ville och mindes icke varför han ringt. Men han måste	 tala.	 – Är ni ond på mig? störtade han fram.	 – Nej, min herre, svarade den ödmjuka kvinnan. – Är det	 något min herre önskar? – Och hon såg åter på hans fötter.	 Han tittade ner för att se efter vad hon såg på, och han	 upptäckte då att han stod i strumplästen, och att golvet var	 alldeles fullt med spår, röda spår med avtryck efter tårna, där	 strumpan var söndergången, ty så länge hade han marscherat	 den dagen.	 – Giv mig er hand, min fru, sade han, och räckte fram sin.	 – Nej, svarade kvinnan, och såg honom rätt in i ögonen, och	 därmed gick hon.	 Herr von Bleichroden tycktes fatta mod efter denna skymf,	 och tog en stol för att sätta sig att äta. Han lyfte på köttfatet för	 att servera sig, men när han fick köttlukten i närheten av	 ansiktet blev han illamående, steg upp, öppnade fönstret och	 kastade ut hela fatet på gården. Han darrade i hela kroppen	 och kände sig sjuk! Hans öga var så känsligt att ljuset plågade	 honom och alla starka färger retade honom. Han kastade nu ut	 vinbuteljen, han tog bort den röda rädisan ur smöret, de röda	 målarmössorna, paletten; allt som var rött skulle ut. Och därpå	 lade han sig på sängen. Hans ögon voro trötta, men de kunde	 icke sluta sig. Så låg han en stund tills han hörde röster i	 skänksalen! Han ville icke lyssna, men hans öron måste höra,	 och han hörde att det var två korporaler som drucko öl. Och de	 talade:	 – Det var styva gossar de två lågväxta, men den långe var	 klen.	 – Det är icke sagt att han var klen, därför att han föll ihop	 som en trasa vid muren, men han bad att vi skulle häkta opp	 honom vid spaljéet för att han ville stå, sa han!	 – Men de andra, fan anamma, stodo de inte med armarne i	 kors över bröstet som om de skulle till att fotograferas.	 – Ja, men när prästen kom in till dem i biljarden och sa till	 
	 dem, att det var kaputt, så lär de ha kräkts alla tre mitt på	 golvet, så sa sergeanten åtminstone, men skrek gjorde de inte,	 och inte ett knyst om nåd!	 – Ja det var fan till karlar! Gesundheit!	 Herr von Bleichroden stack ner huvudet i kuddarne och	 stoppade lakanen i öronen. Men därpå steg han upp. Det var	 som om något drog och drog till dörren, bakom vilken de	 talande sutto. Han ville höra mera, men karlarne talade nu	 sakta. Han smög därför fram och med ryggen spänd i en rät	 vinkel lade han örat till nyckelhålet och lyssnade.	 – Men såg du på folket vårt! Voro de inte så grå som	 pipaskan här i synen, och så många som sköto i luften! Tala	 inte om det bara! Men de fick ändå vad de skulle ha! Och nog	 vägde de flera marker när de gick, än när de kom! Det var som	 att skjuta kramsfågel med kartescher.	 – Nå såg du de röda prästpojkarne som stodo och sjöngo	 opera med kaffebrännarne! Det var som att snyta ljus när det	 small. De rulla ner i ärtsängen som gråsparvar och klippte med	 vingarne och vände ut och in på blindögona! Och kärngarne	 sen som kom och plocka opp bitarne! Oj, oj, oj! Men så går det	 till i krig! Gesundheit!	 Herr von Bleichroden hade hört nog, och blodet hade så	 överfyllt hans hjärna att han icke kunde somna. Han gick ut i	 skänkrummet och bad karlarne gå hem!	 Därpå klädde han av sig, doppade huvudet i handfatet, tog	 Schopenhauer och lade sig att läsa. Och han läste med brin­	 nande pulsar: »Födelse och död höra båda till livet; de utgöra	 motvikter mot varandra; den ena betingar den andra; de bilda	 de båda ytterligheterna, de båda polerna av varje livets uppen­	 barelse. Det är just vad den djupaste av alla mytologier, den	 hinduiska, uttryckt genom en symbol som är Schiwas (Förstö­	 rarens) attribut: en halskedja av dödskallar och Lingam, avlel­	 sens organ och sinnebild ... Döden är den smärtsamma upp­	 lösningen av den knut som i vällust knöts vid skapelsen, det är	 den våldsamma förstörelsen av vår varelses grund-misstag: den	 är tagandet ur villfarelsen».	 Han släppte boken, ty han hörde någon som skrek och slog i	 hans egen säng! Vem var i sängen? Han såg en kropp, vars	 
	 underliv sammanpressades av kramp och vars bröstkorg stod	 spänd som laggarne i en fjärding, och han hörde en underlig	 ihålig röst som skrek under lakanen. Det var ju hans egen	 kropp! Hade han då gått i tu, efter som han såg sig själv, hörde	 sig själv som en andra person! Skriken fortforo! Dörren öppnas	 och den ödmjuka kvinnan steg in, troligen efter att ha knackat.	 – Vad befaller löjtnanten? frågade hon med brinnande ögon	 och ett eget leende på läpparne.	 – Jag? svarade den sjuke; ingenting! Men han är visst myck­	 et dålig och vill nog ha en läkare!	 – Här finns ingen läkare, men pastorn brukar hjälpa oss,	 svarade kvinnan, som icke log mer.	 – Skicka efter prästen då! sade löjtnanten! Han tycker inte	 om präster eljes!	 – Men när han är sjuk, tycker han om dem! – sade kvinnan,	 och försvann.	 När prästen kom in, gick han fram till bädden och tog den	 sjukes handled.	 – Vad tror ni det är? frågade den sjuke. Vad tror ni han har?	 – Ont samvete! var prästens korta svar.	 Då flög herr von Bleichroden upp!	 – Ont samvete över att han gjort sin plikt!	 – Ja, sade prästen och tog en våt handduk som han slog om	 sjuklingens huvud. – Hör mig, om ni ännu kan! Nu är ni dömd!	 Till en grymmare lott än de – tre! Hör noga på mig! Jag känner	 symptomen! Ni står på gränsen att bli vansinnig! Ni måste	 försöka tänka denna tanke till botten! Tänk den starkt och ni	 skall känna er hjärna liksom ordna sig! Se på mig, och följ med	 mina ord, om ni kan! Ni har gått i tu! Ni betraktar er ena pars	 som en andra eller tredje person! Hur kom ni dit? Jo ser ni, det	 är samhällslögnen som gjort oss alla dubbla. När ni skrev till er	 hustru i dag, då var ni en människa, en sann, enkel, god	 människa, men när ni talade vid mig, var ni en annan! Liksom	 skådespelaren förlorar sin människa och blir ett konglomerat	 av roller så blir också samhällsmänniskan minst två personer.	 När nu genom en skakning, en uppröring, en andens jordbäv­	 ning, själen rämnar, då ligga de två naturerna där, sida vid	 sida, och betrakta varandra. – Jag ser en bok här på golvet,	 
	 som jag också känner. Han var en djupsinnig man, kanske den	 djupaste av alla. Han genomskådade jordelivets elände och	 intighet såsom om han lärt av vår Herre och Frälsare, men han	 kunde därför icke upphöra att vara en dubbelgångare, ty livet,	 födseln, vanan, den mänskliga svagheten tvang honom till	 återfall! Ni hör, herre, att jag läst andra böcker än breviariet!	 Och jag talar som läkare, icke som präst, ty vi båda – följ nu	 med mig noga! – vi förstå varandra! Tror ni icke jag känner	 förbannelsen av det dubbelliv jag för! Jag hyser inga tvivel om	 de heliga tingen, ty de äro invuxna i mitt kött, i min benstom­	 me, herre, men jag vet att jag icke talar i Guds namn då jag	 talar! Lögnen ser ni, den få vi i moderslivet, ur modersbröstet,	 och den som under nuvarande förhållanden ville säga sanning­	 en helt ut ... ja, ja, – Kan ni följa mig! –	 Den sjuke lyssnade girigt och hans ögonlock hade icke sänkt	 sig en enda gång under hela prästens anförande.	 – Till er, nu, fortsatte prästen. Det finns en liten förrädare	 med en fackla i handen, en ängel som går med en korg rosor	 och beströr avskrädeshögarne i livet; det är en lögnens ängel,	 och hon heter: det sköna! Hedningarne hava dyrkat henne i	 Grekland, förstarne hava omhuldat henne, ty hon har förvänt	 synen på folket, så att de icke sett sakerna sådana de äro. Hon	 går igen i hela livet, och förfalskar, förfalskar! Varför ni krigare,	 varför klädas ni i granna dräkter med guld och lysande färger?	 Varför arbeta ni alltid under musik och flygande fanor? Är det	 icke för att dölja vad som ligger bakom ert yrke. Om ni älskade	 sanningen, skulle ni gå i vita blusar, som slaktare så att blod­	 fläckarne syntes rätt väl; ni skulle gå med kniv och märgpryl	 som styckmästare i slaktarboden, med bilor drypande av blod	 och klibbiga av talg! I stället för musik-kårer skulle ni fösa en	 skara tjutande människor framför er, människor som blivit	 vansinniga av synerna på slakt-fältet; i stället för fanor skulle ni	 bära svepningar, och på trossen draga likkistor!	 Den sjuke som numera vred sig i konvulsioner, knäppte i hop	 händerna till bön och tuggade runt om naglarne. Prästen hade	 fått en förfärlig uppsyn, hård, obeveklig, hatfull, och han fort­	 for.	 – Du är en av naturen god man, du, och det är icke din goda	 
	 människa jag vill straffa, nej, jag straffar dig som representant	 du kallat dig, och mitt straff skall bli androm en varnagel! Vill	 du se de tre liken! Vill du se dem!	 – Nej för Jesu namn! skrek den sjuke, vars skjorta var våt av	 ångestens svett och låg smetad efter hans skulderblad!	 – Din feghet visar att du är en människa och feg som sådan.	 Liksom slagen av en pisksnärt, for den sjuke upp; hans	 ansikte blev lugnt, hans bröst lade sig, och med en kall röst,	 som om han varit alldeles frisk, sade han: Gå ut, prästdjävel,	 annars narrar du mig till dumheter!	 – Men jag kommer inte igen om du kallar på mig, sade	 denne, kom ihåg det! Kom ihåg, att om du inte får sova, så är	 det icke mitt fel, kanske snarare deras som ligga därinne i	 biljarden! På biljarden du!	 Och nu slog han upp dörren till biljardsalen, och in i sjuk­	 rummet störtade en förfärlig lukt av karbolsyra!	 – Känn du, känn du! Det är icke som att lukta krutrök detta,	 det är icke att telegrafera hem om en sådan bragd: »stort	 nederlag, tre döda och en vansinnig, Gud vare tackad!» Det är	 inte att skriva vers om, och kasta blommor på gatan, och gråta	 i kyrkan! Det är inte seger detta; det är slakt du, det är slakt,	 slaktare!	 Herr von Bleichroden hade rusat ur sängen och kastat sig ut	 genom fönstret. På gården greps han av några av sitt folk, som	 han ville bita i vänstra sidan. Därpå bands han och fördes till	 högkvarterets ambulans att såsom angripen av fullt utbildat	 vansinne forslas till ett hospital. 
	 
	 
	 
	 
	 Det var en solig morgonstund i slutet av februari 1871. Uppför	 den branta Martheray-backen i Lausanne vandrade, steg för	 steg, en ung kvinna vid armen av en medelålders man. Hon var	 i ett långt framskridet havandetillstånd och nästan hängde vid	 sin följeslagares arm. Hennes ansikte var en flickas, men var	 likvitt av sorg, och hon var svartklädd. Mannen vid hennes	 sida var icke svartklädd, varav förbigående slöto att det icke	 
	 var hennes man. Han tycktes djupt bekymrad; böjde sig då och	 då ner till den lilla kvinnan och sade ett och annat ord, därpå	 föll han tillbaka i sina egna tankar. När de kommo upp till	 platsen vid gamla tullhuset utanför Värdshuset À l’Ours stan­	 nade de.	 – Ännu en backe? frågade hon!	 – Ja, kära syster, svarade han. Låt oss sitta ett ögonblick!	 Och de satte sig på en bänk utanför värdshuset. Hennes	 hjärta bultade våldsamt och hennes bröst andades trögt som	 om luften icke räckte till.	 – Det är synd om dig, stackars bror, sade hon; jag ser att du	 längtar till de dina!	 – För all del, syster, tala inte om det, svarade han. Nog är	 mitt hjärta fjärran ibland och nog skulle man behöva mig vid	 sådden därhemma, men du är ju min syster och sitt eget kött	 och blod kan man ju icke förneka.	 – Få se nu, upptog fru von Bleichroden, om denna luft och	 detta nya behandlingssätt skall kunna göra något till hans	 förbättring. Vad tror du?	 – Helt säkert, svarade brodren, men vände sig bort för att	 icke visa sitt tvivlande ansikte.	 – Vilken vinter i Frankfurt, jag genomlevat! Att ödet kan	 uppfinna sådana grymheter! Jag tror jag lättare burit hans död	 än denna levande begravning!	 – Men hoppet lever alltid, sade brodren med en hopplös ton.	 – Och så gingo hans tankar bort till hans barn och hans åkrar.	 Men strax därpå liksom blygdes han över sin själviskhet att	 han icke kunde vara så fullt med i denna sorg, som egentligen	 icke var hans, och som han fått alldeles oförskyllt, och han blev	 ond på sig själv.	 Nu hördes ett gällt långt utdraget skrik uppifrån backen	 liknande en lokomotiv-vissla, och så ett till.	 – Går tåget så här högt uppe i backarne, frågade fru von	 Bleichroden.	 – Ja, det måtte göra det, sade brodren och lyssnade med	 uppspärrade ögon.	 Det skrek en gång till! Men nu lät det som när någon	 drunknar!	 
	 – Låt oss gå hem igen, sade herr Schantz som blivit alldeles	 blek, du förmår icke denna backe i dag, och i morgon skola vi	 vara förnuftigare och taga en droska.	 Men frun ville gå, ovillkorligen. Och så gingo de då; uppför	 den långa backen upp till hospitalet. Det var en calvarie-	 vandring. I de gröna hagtornshäckarne vid sidan av vägen	 kilade svarta trastar med gula näbbar; på de murgrönsklädda	 murarne sprungo gråa ödlor i kapp och försvunno i springorna;	 det var full vår, ty det hade icke varit någon vinter; och i	 vägkanterna blommade primula och helleborus. Men detta	 fästade icke Golgatavandrarnes uppmärksamhet. När de kom­	 mit halvvägs i backen förnyades de hemlighetsfulla skriken.	 Liksom fattad av en plötslig aning vände sig fru von Bleich­	 roden mot brodren, såg in i hans ögon med sina halvbrustna för	 att se sina misstankar bekräftade, och därpå sjönk hon utan att	 förmå uppgiva ett skrik ner på vägen vars gula damm omvärv­	 de henne med ett moln. Och där blev hon liggande. Innan	 brodren hann hämta sig, hade en beskedlig vandrare redan	 sprungit efter en vagn, och när den unga kvinnan bars in i	 vagnen, hade redan hennes arbete för det kommande släktet	 börjat, och nu hördes två skrik, två människors rop ur jäm­	 merns djupaste dalar, och herr Schantz som förlorat sin hatt,	 stod där på fotsteget och såg upp mot den blåa vårhimmelen	 och tänkte för sig: Om det kunde höras dit upp, bara, men det	 är säkerligen för högt!	 Uppe i hospitalet hade herr von Bleichroden blivit logerad i	 ett rum med full fri utsikt åt söder. Väggarne voro madrassera­	 de och målade i en svag blå färgton, genom vilken man kunde	 se lätta konturer av landskap. Taket var målat som ett spaljé	 med vinlöv. Golvet var mattbelagt, och under mattan låg ett	 lager halm. Möblerna voro helt överklädda med tagel och väv,	 så att inga hörn eller kanter av trävirket kunde ses. Var dörren	 befann sig, kunde man icke upptäcka inifrån, och därigenom	 avlägsnades alla den sjukes tankar på utgång och känslan av	 inspärrning, som är det farligaste under ett upprört sinnestill­	 stånd. Fönstren voro visserligen försedda med galler, men dessa	 voro vackert arbetade i form av fleurs de lis och lövverk samt så	 målade att de icke märktes som galler.	 
	 Herr von Bleichrodens vansinne hade tagit formen av	 samvetskval. Han hade mördat en vingårdsman under hemlig­	 hetsfulla omständigheter, som han icke kunde förmå sig att	 bekänna, av den enkla anledningen att han icke mindes dem.	 Nu satt han i fängelse och väntade domens exekution, ty han	 var dömd till döden. Men han hade ljusa mellanstunder. Då	 satte han upp stora papper på väggarne i rummet och skrev	 dem fulla med syllogismer. Då mindes han, att han låtit skjuta	 Franc-tireurer; men att han var gift, mindes han ej; och han	 mottog besök av sin hustru såsom av en elev, vilken han gav	 lektioner i logik. Han hade ställt upp som premisser: att Franc-	 tireurer voro förrädare, och att ordern lydde: skjut dem! En dag	 hade hans hustru, som var nödgad hålla med om allt, den	 oförsiktigheten att rubba hans tro på premissen: att alla Franc-	 tireurer äro förrädare, och då rev han ner alla konklusionerna	 från väggen och sade, att han skulle använda tjugo år för att	 bevisa premissen, ty premissen måste först vara bevisad. Emel­	 lanåt hade han stora projekt för mänsklighetens väl. Vad går	 allt vårt strävande ut på, här på jorden? frågade han. Varför	 regerar kungen, predikar prästen, diktar skalden, målar måla­	 ren? Jo för att skaffa kroppen kväve. Kväve var det dyraste av	 alla näringsmedel, därför var kött dyrast. Kväve var intelli­	 gensen, ty de rika, som äta kött, äro intelligentare än de andra,	 som mera äta kolhydrater. Nu började det bli ont om kväve på	 jorden, och därav uppstodo krig, arbetarstrejker, tidningar,	 läsare och statsanslag. Man måste uppfinna en ny gruva med	 kväve. Herr von Bleichroden hade uppfunnit den, och nu skulle	 alla människor bli lika; frihet, jämlikhet och broderskap skulle	 komma att bli en verklighet på jorden. Denna outtömliga gruva	 hette: luften. Den innehöll 79 volymprocent kväve och man	 måste uppfinna ett sätt att få lungorna att direkt upptaga och	 till kroppens näring förarbeta detsamma, utan att det först	 behövde förtätas i gräs, spannmål och grönsaker, för att av djur	 förvandlas till kött. Detta problem var framtidens och herr von	 Bleichrodens, och med dess lösning skulle jordbruk och bo­	 skapsskötsel bli överflödiga, och den gyllene åldern åter inträda	 på jorden. Däremellan förföll han åter i sina drömmar om det	 begångna mordet och då var han djupt olycklig.	 
	 Emellertid, samma februarimorgon som fru von Bleichroden	 varit på väg upp till hospitalet och måst återvända hem, satt	 hennes man i sitt nya rum uppe i anstalten och såg ut genom	 fönstret. Först hade han sett på takets vinlöv och på väggarnes	 landskap, därpå hade han satt sig i en bekväm stol framför	 ljuset så att han hade utsikten fri för sig. Han var lugn i dag, ty	 han hade fått ett kallt bad kvällen förut och hade sovit gott om	 natten. Han visste, att det var februari månad, men han visste	 icke var han befann sig. Ingen snö utanför, det var hans första	 tanke, och detta förvånade honom, ty han hade aldrig varit i	 sydligare länder. Utanför fönstret stodo gröna buskar. Lauriers	 teints alldeles översållade med vita blomkvastar; laurier cerise	 med sina glänsande ljusgröna blad, vilken är grön hela vintern;	 buxbom; en alm alldeles överhöljd med murgrön, som dolde	 varenda gren och gav trädet utseende av att stå i full lövskrud;	 på gräsmattan, som var besållad med Primula elatior, liksom	 av utslagen svavelblomma, gick en karl och slog gräset med en	 lie, under det att en liten flicka räfsade. Han tog ännu en gång	 almanackan och läste: februari. Man slår och räfsar i februari.	 Var är jag? – Därpå gingo hans blickar ut över trädgården och	 han såg en djup dal, sakta sänka sig, men grön som en sommar­	 äng; och små byar och kyrkor lågo här och där; och stora	 hängpilar stodo alldeles ljusgröna. I februari, tänkte han igen.	 Och när ängarne togo slut, låg en sjö där; alldeles lugn, ljusblå,	 som luft, och på andra sidan sjön låg ett blånande land; över	 det blånande landet höjde sig en bergskedja; men över bergs­	 kedjan låg något annat, som liknade moln; de voro så fina i	 färgtonen som nytvättad ull, men de hade spetsar på sig; och	 över dem lågo små lätta skyar som ibland gingo in i de spetsiga	 molnen. Han visste icke var han var, men det var så vackert,	 att det icke kunde vara på jorden. Var han död, och hade han	 kommit till en annan värld? Icke var han i Europa! Kanske han	 var död? Han försjönk i stilla drömmar och försökte tänka sig	 in i sin nya belägenhet. Men så såg han upp igen, och nu såg	 han hela den soliga tavlan infattad i och korsad av fönstergall­	 ret, och de smidda järnliljorna och lövverken tecknade sig som	 om de svävade i luften. Han blev först skrämd, men så lugnade	 han sig; han betraktade tavlan ännu en gång; särskilt de spetsi­	 
	 ga rosenröda molnen. Och så kände han en oerhörd glädje och	 en svalkande känsla i huvudet; han erfor som om hjärnans	 vindlingar, efter att ha legat oredigt hopsnodda, började ordna	 sig och läggas till rätta igen. Och han blev så glad att hans	 bröst började sjunga, som han trodde, men han hade aldrig i	 sitt liv sjungit, och därför blev det skrik, jubelskrik, och det var	 de som trängde ut genom fönstret och voro nära att göra hans	 hustru förtvivlad av sorg. När han suttit där sjungande en	 timme, hade han erinrat sig en gammal målning i en kägelbana	 utanför Berlin, vilken utgavs för att föreställa ett Schweizer­	 landskap, och nu visste han att han var i Schweiz, och att de	 spetsiga molnen voro alperna!	 När läkaren gjorde sin andra rond, fann han herr von Bleich­	 roden sitta lugn och nynna för sig själv i sin stol framför	 fönstret, och det var icke möjligt att rycka honom från den	 sköna tavlan. Men han var alldeles redig och visste sin ställ­	 ning fullkomligt.	 – Herr doktor, sade han och pekade på järngallret, varför	 skall ni brännmärka, fleur-de-lisera en så vacker tavla! Vill ni	 icke låta mig gå ut i det fria? Jag tror det skulle göra mig gott,	 och jag lovar er att icke rymma!	 Läkaren fattade hans hand för att i hemlighet med pekfingret	 undersöka pulsen vid tumroten.	 – Pulsen är bara sjuttio, kära doktor, sade patienten leende,	 och jag har sovit lugnt i natt. Ni har intet att frukta.	 – Det gläder mig, sade läkaren, att kuren verkligen förmått	 något på er! Ni har frihet att gå ut.	 – Vet ni doktor, sade den sjuke med en livlig rörelse, vet ni,	 att jag känner mig som om jag varit död, och åter stått upp till	 liv på en annan planet; så skönt är här! Aldrig hade jag kunnat	 drömma, att jorden var så härlig!	 – Jo, min herre, jorden är ännu vacker, där icke kulturen	 förstört henne, och här är naturen så stark, att hon motstått	 människans försök. Tror ni att ert land alltid var så fult, som	 det nu är? Nej! Där nu äro öde sandslätter, som icke kunna	 föda en get, där susade fordom härliga skogar av ek, bok och	 fur, i vilkas skugga vildbrådet betade och där feta hjordar av	 nordbons bästa slaktdjur gödde sig med ollon.	 
	 – Ni är rousseauist, herr doktor, inföll patienten.	 – Rousseau var genèvare herr löjtnant! Där borta vid sjö­	 stranden, längst in i viken, som ni kan se mitt över almens	 topp, där, där föddes han, där led han, där brändes hans Émile	 och Contrat social, naturens evangelier, och där, till vänster,	 vid foten av Valaiseralperna, där det lilla Clarens ligger, där	 skrev han kärlekens bok, La nouvelle Héloïse. Det är nämligen	 Lac Léman, ni ser här nere!	 – Lac Léman, upprepade herr von Bleichroden!	 – Det är vid denna stilla dal, fortfor läkaren, där fridfulla	 människor bo, som alla sårade andar sökt bot! Se där till höger,	 rätt över den lilla udden med tornet och popplarne; där ligger	 Ferney! Dit flydde Voltaire när han grinat ut i Paris, och där	 odlade han jorden, och byggde det högsta väsendet ett heligt	 hus. Där ligger, längre hitåt, Coppet. Där bodde madame	 Staël! Napoleons, folkförrädarens värsta fiende, hon, som våga­	 de lära fransmännen, sina landsmän, att tyska nationen icke	 var Frankrikes barbariske fiende, ty herre, nationerna hata icke	 varandra! Hit, se till vänster nu, hit till denna lugna insjö,	 flydde den sönderslitne Byron, som likt en bunden titan, ryckt	 sig lös ur de garn i vilka tillbakagåendets tidevarv hade fångat	 hans starka själ, och här nere skrev han ut sitt tyrannhat i	 »Fången på Chillon». Där under det höga Mont Grammont,	 utanför den lilla fiskarbyn St Gingolph, höll han en dag på att	 drunkna, men hans liv var icke fullbordat än. Hit hava de flytt	 alla, som icke kunde lida den förruttnelsens luft, vilken stod	 som en kolera över Europa efter den Heliga Alliansens attentat	 mot revolutionens, det är, mänskans nyförvärvade rättigheter.	 Här nere, tusen fot under era fötter, diktade Mendelssohn sina	 svårmodiga sånger, här skrev Gounod sin Faust! Kan ni icke se	 var han fått sina ingivelser till Walpurgisnacht, där, i Savojer­	 alpernas avgrunder! Här åskade Victor Hugo sina rasande	 straffsånger över Decemberförrädaren! Och här, underliga	 skämt av ödet, här nere i det lilla stilla, blygsamma Vevey, där	 aldrig Nordanvinden kan komma, här sökte er egen kejsare att	 glömma skräcksynerna från Sadowa och Königgrätz! Där göm­	 de sig Rysslands Gortjakov, när han kände marken gunga	 under fötterna, här badade John Russell av sig all politisk	 
	 orenlighet och andades ren oförfalskad luft; här sökte Thiers att	 reda sina av korsande politiska stormar ofta orediga, motsägan­	 de, men som jag tror, hederliga, tankar, och måtte han nu, när	 han skall bära ett folks öden, minnas de oskyldiga stunder, då	 hans ande fick samtala i ro med sig själv, här inför naturens	 milda men allvarliga majestät! Och där borta! I Genève, herr	 löjtnant! Där bor ingen konung i sitt hov, men där föddes en	 tanke, som är lika stor som Kristendomen, och dess apostlar de	 bära också ett kors, ett rött kors på sina vita fanor! Och när	 Mausergeväret siktade på franska örnen, och Chassepot sikta­	 de på tyska örnen, då hölls röda korset i helgd, i helgd av dem,	 som eljes icke böjde sig för det svarta korset, och i det tecknet	 tror jag framtiden skall segra!	 Patienten som lugnt avhört det ovanliga talet av en man, så	 känslofullt, att icke säga sentimentalt, som om det kommit från	 en prästman och icke en läkare, kände sig generad.	 – Ni svärmar, herr doktor, sade han.	 – Det skall ni också göra, när ni bott här i tre månader,	 svarade läkaren.	 – Ni tror då på kuren? frågade patienten, något mindre	 skeptisk än förut.	 – Jag tror på naturens oändliga kraft att kunna bota kultur­	 sjukan! svarade han! – Känner ni er stark nog att mottaga en	 god underrättelse? fortfor han, och observerade noga den sjuke.	 – Fullkomligt herr doktor!	 – Nåväl, freden är sluten!	 – Gud v... Vilken lycka! utbrast patienten!	 – Ja visserligen, sade läkaren, men fråga icke mer, ty ni får ej	 veta mer i dag! – Kom nu ut! Men, en sak skall ni vara beredd	 på! Ert tillfrisknande skall icke gå så direkt som ni tror! Ni	 kommer att få återfall! Minnet, ser ni, är vår värsta fiende och	 ... men följ nu med mig.	 Läkaren tog den sjuke under armen och ledde honom ut i	 trädgården. Inga galler och inga murar stängde vägen, endast	 gröna häckar, som ledde vandraren i labyrinter tillbaka där­	 ifrån han kommit, men bakom häckarne voro djupa löpgravar,	 omöjliga att överskrida. Löjtnanten sökte efter gamla ord för	 sin förtjusning, men han kände att de passade så illa till vad	 
	 han erfor att han slutade med att tiga, lyssnande till en under­	 bar nervernas stilla musik. Det var som alla själens strängar	 blivit stämda igen, och han erfor ett lugn som han icke känt på	 långa, långa tider.	 – Tvivlar ni ännu på att jag är återställd? frågade han	 läkaren med ett vemodigt leende.	 – Ni är på bättringen, som jag sagt er förut, men ni är icke	 frisk än.	 De befunno sig nu utanför en liten välvd stenport, genom	 vilken patienter åtföljda av vaktare strömmade in.	 – Vart gå alla dessa människor? frågade den sjuke.	 – Följ dem, och ni får se, sade läkaren, ni har mitt tillstånd.	 Och herr von Bleichroden gick in. Men läkaren vinkade en	 vaktare till sig.	 – Gå ner till fru von Bleichroden på hotell Faucon, sade han;	 hälsa och säg, att hennes man är på bättringen, men att han	 ännu icke frågat efter sin hustru. När han gör det, då är han	 räddad.	 Vaktaren gick, och läkaren följde den sjuke in genom den	 lilla stenporten.	 Herr von Bleichroden hade kommit in i en stor sal, som icke	 liknade något annat rum han ännu sett. Det var icke en kyrka,	 icke en teatersalong, icke en skola, icke en rådhussal, men litet	 av alltsammans. I fonden var en absid, som öppnade sig i	 trenne fönster med färgade glasrutor, men i milda harmoniska	 färger som om en stor färgartist hade komponerat dem; och	 ljuset föll in brutet i ett enda stort harmoniskt dur-ackord. Det	 gjorde samma intryck på den sjuke som det C-durs-ackord,	 varmed Haydn upplöser Kaos’ mörker, när i Skapelsen Her­	 ren, efter att kören haft ett långt smärtsamt arbete med att	 utreda de oordnade naturkrafterna, slutligen utropar: Varde	 ljus, och keruber och serafer stämma in.	 Nedanför fönstren var en droppstensklippa, som bildade ett	 valv, ur vilket en liten bäck stilla rann fram och föll ner i en	 bassäng, i vilken callas stodo lutade med sina kalkar, vita som	 änglars vingar. Pelarne som omfattade absiden saknade all	 känd stil, och deras skaft voro beklädda med brun, mjuk lever­	 mossa ända upp till taket. Väggarnes nedre panelningar voro	 
	 täckta av granris; och de stora väggytorna voro prydda med	 påfästade löv av alltid-gröna växter, av lager, av järnek, av	 mistel, alla i ornament som icke kunde hänföras till någon stil;	 ibland voro de på väg att forma bokstäver men då upplöste de	 sig i mjuka fantastiska växtformer som Rafaels arabesker. Un­	 der fönsterlunetterna hängde stora kransar som till en majfest,	 och längs takfrisen gick ett ornament, som icke kunde återföras,	 varken på Egyptens lotusbård, Greklands meander, Roms	 akantusvariationer, Romanismens odjur eller Gotikens trepass	 och korsblommor. Herr von Bleichroden såg sig omkring och	 fann golvet fullsatt med bänkar på vilka hospitalets patienter	 sutto, stilla och undrande. Han tog plats på en bänk och hörde	 snyftningar bredvid sig. Då såg han en man, en fyratioåring	 måhända, som grät med ansiktet i händerna. Han hade en	 krokig näsa, mustascher och pipskägg och liknade i profil en	 bild, herr von Bleichroden sett på franska mynt. Det var tydli­	 gen en fransman. Här skulle de sålunda råkas, fiende bredvid	 fiende båda begråtande vad? Att de uppfyllt sin plikt mot	 fosterlandet! Herr von Bleichroden blev upprörd och orolig, då	 en svag musik lät höra sig! Det var en orgel, som spelade en	 koral, men en koral i dur; det var icke en luthersk koral, icke en	 katolsk, icke en kalvinsk, icke en grekisk, men den talade, och	 den sjuke tyckte sig höra ord till densamma: tröstefulla, för­	 hoppningsrika. Och nu steg en man upp i absiden och stanna­	 de till hälften dold av droppstensklippan. Var det en präst?	 Nej, han var klädd i en ljusgrå rock, hade en ljust blå halsduk,	 och hans skjortbröst syntes i västens öppning. Icke hade han	 heller någon bok. Men han talade. Han talade milt och enkelt,	 som när man språkar bland vänner; han talade om kristen­	 domens enkla läror att älska sin nästa som sig själv, vara tålig,	 fördragsam, förlåtande mot fiender; han talade om huru Kris­	 tus tänkt sig mänskligheten som ett enda folk, men huru som	 människans onda natur motverkat denna stora tanke, huru	 mänskligheten grupperat sig i nationer, sekter, skolor; men han	 uttalade också det fasta hopp att kristendomens grundsatser	 snart skulle förverkligas. Och efter att ha talat en kvarts timme	 steg han ner, efter att ha gjort en kort bön till Gud, den	 allsmäktige, utan att ha nämnt Jesus, Jungfru Maria, Nicolaus,	 
	 Anastasius eller något namn, som kunde erinra om en officiell	 bekännelse och väcka lidelser.	 Herr von Bleichroden vaknade som ur en dröm. Han hade	 sålunda varit i kyrkan! Han, vilken, utled på småaktiga konfes­	 sionsstrider, icke besökt en gudstjänst på femton år! Och här,	 här på dårhuset skulle han träffa en frikyrka i full verklighet;	 här sutto Romerska katolska, Grekiska, Lutheraner, Kalvinis­	 ter, Zwinglianer, Anglikaner, sida vid sida och ägnade gemen­	 samma tankar åt den gemensamme Guden! Vilken förkrossan­	 de kritik utgjorde icke denna kyrkosal på alla dessa sekter, som	 människors själviskhet gjort till lika många religioner, vilka	 sablat varandra, bränt varandra, smädat varandra! Vilket	 medgivande åt den »otrogna» kyrkans angrepp på denna poli­	 tiska dynastikristendom! Varför syntes icke korset här vid alta­	 ret? Därför att människan blygdes över denna romerska galge,	 som en gång dumheten rest åt det största sanningsvittnet. Och	 detta skammens tecken, vilket man borde gömma i en skrubb,	 såsom man gömmer gammal straffredskap från förgångna tider	 i museernas avlägsnaste rum, detta hissade man upp och bar	 framför sig i striden; en tvetydig uppmuntran, en ironisk var­	 ning åt kommande sanningsvittnen! Varför, om man ville verka	 i den riktningen, varför satt man icke en giljotin på altaret,	 hängde spanska stövlor och tumskruvar på predikstolen, och	 lät församlingen kommunicera vid en sträckbänk! Det vore	 konsekventare!	 Herr von Bleichroden lät sina blickar fara över det vackra	 rummet för att jaga bort de skräckbilder han framkallat. Hans	 öga irrade och irrade tills det stannade på kortväggen mitt	 emot absiden. Där hängde en kolossal krans; ini densamma	 stod ett ord skrivet med bokstäver sammansatta av granris­	 kvistar! Han stavade det franska ordet Noël, och upprepade	 för sig själv Weihnacht (Jul). Vilken skald hade diktat detta	 rum? Vilken mänskokännare, vilken djup ande hade så förstått	 att väcka det vackraste och renaste av alla minnen! Skulle icke	 de omtöcknade förnuften känna denna brinnande längtan efter	 ljus och klarhet då de erinrade sig ljusets fest, då de mörka	 dagarne vid årsskiftet togo en ända eller åtminstone lovade att	 taga en ända! Skulle icke tanken på barndomen, då inga bekän­	 
	 nelsestrider, inga politiska hot, inga äregiriga tomma drömmar	 fördunklade det rena sinnets rättskänsla, skulle icke detta slå	 an en ton i själarne som komme att överrösta alla dessa vild­	 djurs-tjut som sedan hörts ute i livet, i kampen efter brödet,	 oftare efter äran! Han tänkte och han frågade sig själv: huru	 kan människan, vilken som barn är from, bli så dålig när hon	 blir äldre? Är det uppfostran, skolan, denna kulturens beprisa­	 de blomma som lär oss bli dåliga? Måhända? Vad lära oss de	 första läroböckerna? tänkte han! De lära oss att Gud är en	 hämnare, som straffar fädernas missgärningar inpå barnen till	 tredje och fjärde led; de lära oss att hjältar äro de, som retat	 folk mot folk, och rövat land och riken; att store män äro de	 som lyckats nåden ära, vars tomhet alla inse, men alla efter­	 sträva; statsmän, de som med list vinna stora syften, icke höga,	 där hela förtjänsten kan bestå i brist på samvete, som alltid	 skall segra i kampen mot dem som äga sådant! Och, för att	 våra barn skola lära sig allt detta, göra föräldrarne uppoffring­	 ar, försaka, lida kvalen av skilsmässan från barnen! Var värl­	 den icke ett dårhus, då var icke heller detta ställe det klokaste	 han någonsin varit på!	 Nu såg han åter på det enda skrivna ord i hela kyrkan, och	 han stavade det igen; då började i minnets hemliga gömmor en	 bild stiga fram, såsom när fotografen låter järnvitriolen spola	 över den gråa negativplåten då den kommit ur kameran. Han	 tyckte sig se den sista julaftonen satt i scen. Den sista? Nej då	 var han i Frankfurt. Alltså den näst förut. Det var den första	 kvällen, han var i sin trolovades hem, ty dagen förut hade han	 förlovat sig. Nu såg han det hemmet, den gamle kyrkoherdens,	 hans svärfaders hem; han såg den låga salen, med den vita	 skänken, klaveret, grönsiskorna i buren, balsaminen i fönstret,	 skåpet med silverkannan, tobakspiporna, somliga av sjöskum	 andra av röd lera; och där går hon, dottern i huset och hänger	 nötter och äpplen i julgranen. Dottern i huset! Här slog det som	 en blixt ner i hans mörker, men som en vacker, ofarlig kornblixt	 om eftersommarn, som man sitter på farstukvisten och betrak­	 tar utan att frukta någon skräll. Han var trolovad; han var gift;	 han hade en hustru; hans hustru, som åter band honom vid	 livet, vilket han hade föraktat och hatat förut. Men, var fanns	 
	 hon? Han måste se henne, träffa henne, nu genast! Han måste	 flyga till henne, ty eljes skulle han förgås av otålighet.	 Han skyndade ut ur kyrkan och stötte genast på läkaren,	 vilken väntat honom för att få se verkan av kyrkobesöket. Herr	 von Bleichroden fattade läkaren vid axlarne, såg honom rätt in	 i ögonen och frågade med andan i strupen:	 – Var är min hustru? För mig nu genast till henne! Genast!	 Var är hon?	 – Hon och er dotter, sade läkaren lugnt, vänta er nere på rue	 de Bourg.	 – Min dotter? Jag har en dotter! utbrast patienten och föll i	 gråt!	 – Ni är känslofull, herr von Bleichroden, sade läkaren le­	 ende.	 – Ja, doktor, man måtte bli det, här!	 – Så kom nu och kläd er att gå ut, sade läkaren och tog hans	 arm; om en halv timme är ni hos de edra, och då är ni åter hos	 er själv!	 Och de försvunno in i den stora förstugan. 
	 
	 
	 
	 Herr von Bleichroden var en fullt modern typ. Sonsons son av	 den Franska revolutionen, sonson av den heliga alliansen, son	 av 1830. Sönderbruten som en förolyckad mellan revolutionens	 och reaktionens klippor. När han vid tjugo år vaknade upp till	 medvetet liv och fjällen föllo från hans ögon att han insåg vilket	 lögneväsen han var invärvd i, ifrån bekännelsekristendomen till	 dynastifetischismen, kände han sig som om han vaknat då	 först, eller som om han ensam klok varit inspärrad på ett	 dårhus. Och när han icke kunde upptäcka ett enda hål på	 muren, genom vilket han kunde komma ut, utan att möta en	 hindrande bajonett eller en gevärsmynning, blev han förtviv­	 lad. Han upphörde att tro på allt, till och med på räddning, och	 han kastade sig in i pessimismens opiikrogar för att åtminstone	 
	 döva smärtan där ingen bot fanns. Schopenhauer blev hans	 vän, och senare fann han i von Hartmann den brutalaste	 sanningssägare världen sett. Men samhället kallade honom och	 fordrade få honom inregistrerad någonstädes. Herr von Bleich­	 roden kastade sig på vetenskapen, och valde en av dem, som	 hade minsta möjliga beröring med nutiden: geologien, eller	 hellre den gren av densamma, som behandlade en förgången	 världs djur- och växtliv, paleontologien. Då han frågade sig	 själv: till vad nytta för mänskligheten? kunde han endast svara:	 till nytta för mig! Till bedövningsmedel! Han kunde aldrig läsa	 en tidning utan att känna fanatismen såsom ett gryende vansin­	 ne stiga upp, och därför höll han allt som kunde påminna om	 samtid och nutid ifrån sig; och han började hoppas att i en dyrt	 förvärvad, tillkämpad stupiditet få leva sina dagar ut i ro och	 med bibehållet förnuft. Så gifte han sig; han kunde icke undgå	 naturens oryggliga lag om släktets hållande vid makt. I hustrun	 hade han sökt att återvinna allt det innerliga, han lyckats	 arbeta sig ifrån, och hon blev hans gamla känslosamma jag,	 över vilket han gladdes i stilla lugn utan att behöva gå ut ur	 sina förskansningar. I henne fann han sitt komplement, och	 började samla sig, men han kände också att hela hans kom­	 mande liv var byggt på tvenne hörnstenar; den ena var hans	 hustru; föll hon undan, då skulle han och hela hans byggnad	 ramla. När han nu efter ett par månaders äktenskap röcks ifrån	 henne, var han icke mer sig själv. Han tyckte sig sakna sitt ena	 öga, sin ena lunga, sin ena arm, och därför kunde han också gå	 så hastigt itu när slaget kom över!	 Vid åsynen av sin dotter tycktes något nytt stiga upp i, vad	 herr von Bleichroden kallade sin natursjäl, till skillnad från	 samhällssjälen, som produceras av uppfostran. Han kände nu,	 att han var bunden vid släktet, att han icke skulle dö när han	 en gång doge, utan att hans själ skulle fortleva i barnet; han	 erfor med ett ord, att hans själ verkligen var odödlig, om också	 hans kropp skulle duka under i striden mellan de kemiska	 krafterna. Han kände sig med ens pliktig att leva och att	 hoppas. Ehuru han ofta greps av förtvivlan, stundtals, då han	 hörde sina landsmän i segrens mycket naturliga rus, tillskriva	 den lyckliga utgången av kriget några individer, som från sina	 
	 landåer, med tuber betraktat slagfälten; men då blev hans	 pessimism honom klandervärd såsom hindrande det nyas ut­	 veckling genom dåligt föredöme, och han blev optimist av	 pliktkänsla. Men han vågade icke återvända till sitt hemland	 av fruktan att åter råka in i modlöshet, utan begärde sitt	 avsked, realiserade sin lilla förmögenhet och satte sig ner i	 Schweiz. 
	 
	 
	 
	 Det var en vacker, ljum höstafton i Vevey år 1872. Middags­	 klockan hade ringt till diné vid sjuslaget i den lilla pensionen	 Le Cèdre, och vid det stora middagsbordet samlades pensionä­	 rerna, vilka alla hade gjort varandras bekantskap och levde på	 den intimaste fot, som människorna göra då de befinna sig på	 neutralt område. Herr von Bleichroden och hans fru hade till	 bordsgrannar den sorgsne fransmannen som vi råkat i hospitals­	 kyrkan, en engelsman, två ryssar, en tysk med fru, en spansk	 familj och tvenne tyrolskor. Samtalet gick som vanligt, lugnt,	 fridfullt, nästan känslosamt, stundom lekande, över de mest	 brinnande frågor utan att någonsin fatta eld.	 – Att jorden kunde vara så onaturligt vacker som här, hade	 jag aldrig kunnat tro, sade herr von Bleichroden och berusade	 sig med en blick ut genom de öppna verandadörrarna.	 – Naturen är nog vacker eljes också, sade tysken, men jag	 tror att det är våra ögon som varit sjuka!	 – Sant, sade engelsmannen, men här är också skönare än	 någon annanstädes! Han I icke hört, mitt herrskap hur det gick	 med barbarerna, den gången voro de alemanner eller ungrare	 tror jag, då de kommo upp på Dent Jaman och fingo syn på	 Lac Léman? De trodde att himlen fallit ner på jorden och blevo	 så skrämda att de vände om igen! Men det där står visst i	 guiden att läsa!	 – Jag tror, sade den ena ryssen, att det är den rena lögnfria	 luften man här andas, som gör att vi finna allt så skönt, ehuru	 jag icke vill förneka att samma sköna natur haft en återverkan	 på sinnena och hindrat dem från att snärja in sig i alla våra	 
	 fördomar. Men vänta blott, när den heliga alliansens arvtagare	 äro döda, när de högsta träden blivit toppade, skola också våra	 örter grönska igen i fullt solsken.	 – Ni har rätt, sade herr von Bleichroden, men vi skola icke	 behöva toppa träden! Det finns andra mänskligare sätt! Det var	 en gång en författare, som skrivit en medelmåttig pjäs, vars	 succé berodde på huru den kvinnliga huvudrollen komme att	 givas. Han gick till skådespelerskan-primadonnan och frågade,	 om hon ville ta rollen. Hon svarade undvikande. Då glömde	 han sig därhän, att han erinrade henne om att hon av teater­	 reglementet kunde tvingas spela rollen. – Det är sant, svarade	 hon, men – jag kan krångla! – Vi kunna också krångla bort	 våra huvudlögner! I England är det numera blott en budgets­	 fråga! Riksförsamlingen voterar ner apanaget – och de skola gå	 sin väg! Det är de lagliga reformernas stråt! Icke sant, herr	 engelsman?	 – Fullkomligt, svarade engelsmannen! Vår drottning har	 rättighet att spela krocket och slå boll, men i politiken får hon	 icke blanda sig!	 – Men krigen! Krigen! Skola de någonsin upphöra? invände	 spanjoren.	 – När kvinnan får rösträtt skola arméerna reduceras, sade	 herr von Bleichroden. Icke sant min hustru?	 Fru von Bleichroden nickade bifall.	 – Ty, fortfor herr von Bleichroden, vilken mor vill släppa sin	 son, vilken hustru sin man, vilken syster sin bror, ut i dessa	 slakter! Och när inga finnas som reta mänskor upp emot	 varandra, då skola de så kallade rashaten försvinna. Männi­	 skan är god, men människorna äro onda, menade vår vän Jean	 Jacques; och han hade rätt! Varför äro människorna här i detta	 sköna land fredligare, varför se de nöjdare ut än annorstädes?	 Jo, de hava icke dagligen och stundligen dessa magistrar över	 sig, de veta att de själva bestämt vem som skall styra dem, de	 hava framför allt så litet att avundas och såras av. Inga kungli­	 ga korteger, inga vaktparader, inga galaspektakel, där den	 svage människan frestas att vörda det granna men osanna!	 Schweiz är den lilla miniatyrmodell, efter vilken framtidens	 Europa kommer att uppbyggas!	 
	 – Min herre är optimist? sade spanjoren!	 – Ja, sade herr von Bleichroden, för detta pessimist!	 – Ni tror sålunda, fortfor spanjoren, att vad som kan gå an i	 ett litet land som Schweiz med tre millioner människor och	 bara tre språk, kan gå an i hela det stora Europa?	 Herr von Bleichroden tycktes fattas av tvivel, då en av	 tyrolskorna tog ordet:	 – Förlåt, herr spanjor, sade hon, ni tvivlar på att detta skall	 gå för sig i Europa med dess sex eller sju språk! Experimentet	 är för djärvt menar ni med så många nationaliteter! Men om	 jag skulle uppvisa ett land med tjugo nationaliteter: kineser,	 japaner, negrer, rödskinn, och alla Europas nationer blandade i	 ett land; det vore ju framtidens jordklotsrike! Nåväl, jag har	 sett det; ty jag har varit i – Amerika!	 – Bravo, sade engelsmannen! Herr spanjor är slagen!	 – Och ni, herr fransman, fortfor tyrolskan! Ni sörjer över	 Elsass-Lothringen! Jag ser det! Ni anser att ett revanschkrig	 blir oundvikligt, ty ni tror ej att Elsass-Lothringen kan fortfara	 att vara tyskt. Ni tror att ni sitter framför en olöslig fråga!	 Fransmannen suckade bifall!	 – Nåväl, när Europa blir ett, vad herr von Bleichroden	 kallar Schweiz, ett statsförbund, då blir Elsass-Lothringen var­	 ken franskt eller tyskt, utan det blir helt enkelt – Elsass-	 Lothringen! Är frågan då löst?	 Fransmannen lyfte artigt sitt glas och tackade med en böj­	 ning på huvudet och ett vemodigt leende.	 – Ni ler, upptog den modiga flickan; vi ha lett alltför länge,	 förtvivlans leende, misstroendets, låt oss icke göra det! Ni ser ju	 oss alla här från de flesta av Europas länder! Mellan skål och	 vägg, då inga grinare höra oss, då kunna vi tala vad våra	 hjärtan tänka, men i folkförsamlingen, i tidningen, i boken, då	 äro vi fega, då våga vi icke utsätta oss för löjet, och så följa vi	 med strömmen! Vad hjälper det att grina i längden? Grinet är	 feghetens vapen! Man är rädd om sitt hjärta! Ja det är elakt att	 se sina inälvor på boddörren, men, att se andras på slagfältet	 under musik och ett väntat blomsterregn vid hemkomsten och	 intåget, det går bra! Voltaire grinade, därför att han var rädd	 om sitt hjärta, men Rousseau skar upp sig levande, röck hjärtat	 
	 ur bröstkorgen och höll det mot solen som de gamla aztekerna	 när de offrade – o! de hade dock en tanke i sitt ursinne! – Och	 vem har gjort om mänskligheten, vem sade oss att vi voro på	 orätt väg? Rousseau! Genève, där borta, brände hans böcker på	 Voltaires medverkan, men Genève har rest Rousseau en min­	 nesstod, under det att Voltaires minne murknar med en gam­	 mal pinnsoffa och några trasiga stolar på Ferney, som ingen	 besöker. Vad vi, och alla tänka här enskilt, det tänka alla	 enskilt! Giv oss bara frihet att få säga det högt!	 Ryssarne höjde sina svarta teglas och skreko, på sitt språk,	 ord, som endast de förstodo. Engelsmannen fyllde sitt glas och	 skulle hålla en toast, då tjänsteflickan kom in och lämnade	 honom ett telegram. Samtalet avstannade ett ögonblick och	 engelsmannen läste med synbar rörelse sitt telegram, varefter	 han stoppade det väl hopknycklat i fickan, och försjönk i	 tankar! Dinén nalkades sitt slut och det skymde på utanför.	 Herr von Bleichroden satt stilla försjunken i betraktande av det	 undersköna landskapet utanför. Mont Grammont och Dent	 d’Oche belystes snett av den nedgångna solens sista rodnad,	 som rosenfärgade vingårdarne och kastanjelundarne på	 Savojens strand; Alperna skimrade i den fuktiga aftonluften	 och tycktes vara gjorda av samma luftiga ämne som ljuset och	 skuggorna; de stodo som okroppsliga, höga naturväsen, mörka,	 hemska på frånsidan, hotande, dystra inne i klyftorna, men på	 framsidorna som de vände mot solen: ljusa, leende, sommargla­	 da! Han tänkte på tyrolskans sista ord, och han tyckte sig se	 Mont Grammont som ett kolossalt hjärta med spetsen uppåt	 mot himlen, som hela mänsklighetens, rykande sårade, ärriga,	 bloddrypande hjärta, som i en enda stor offring vände sig mot	 solen för att giva allt, det bästa, det dyraste, för att få allt!	 Då skars den dunkla stålblå kvällshimlen av en ljusstrimma,	 och över Savojens låga strandremsa, steg en raket av ofantlig	 kaliber, han steg högt, skenbart så högt som Dent d’Oche; han	 saktade, stannade, som om han såg sig omkring ner på den	 sköna jorden, innan han kreverade; det dröjde några sekunder,	 och så började han nerfärden; men han hann icke många meter	 förr än han exploderade med en knall, vilken efter ett par	 minuter först nådde till Vevey; och nu vecklade ut sig som ett	 
	 stort vitt moln, vilket tog en fyrkantig rektangulär form, en	 flaggduk i vit eld, och ett ögonblick efter small ännu ett skott	 och på den vita duken tecknade sig ett rött kors!	 Alla bordsgästerna hade sprungit upp och ut på verandan.	 – Vad betyder detta! utropade herr von Bleichroden upp­	 skakad. Ingen kunde eller hann svara, ty nu steg en hel raket­	 kista upp liksom ur en krater över Voirons spetsar, och strödde	 en eldbukett som återgavs i den lugna Lémans ofantliga spegel.	 – Ladies och gentlemen, höjde engelsmannen sin röst, under	 det att en vaktmästare ställde en stor bricka med fyllda cham­	 pagne-glas på bordet! – Ladies och gentlemen, återtog han,	 detta betyder, enligt vad jag av ingånget telegram fått veta, att	 den första internationella domstolen i Genève har slutat sitt	 arbete; det betyder att ett krig mellan tvenne folk, eller vad	 värre kunde ha varit, ett krig mot framtiden är förekommet, att	 hundratusen amerikanare och lika många engelsmän kanske	 hava denna dag att tacka för att de ännu äro i livet. Alabama­	 striden är löst till förmån, icke för Amerika, utan för rätten,	 icke till skada för England, utan till framtida väl! Tror ni ännu,	 herr spanjor, att krig äro oundvikliga? Ler ni ännu, herr frans­	 man, så le då med hjärtat och icke med läpparna. Och ni, min	 herre tyske pessimist, tror ni nu att Franc-tireur-frågan kan	 lösas, utan Franc-tireurer eller fysiljeringar, men också endast	 på detta sätt? Och ni, herrar ryssar, jag känner icke er person­	 ligen, men er moderna skogskötsel med toppningar, tror ni den	 är så alldeles riktig? Tror ni icke att det är bättre gå till roten?	 Det är bestämt säkrare, och lugnare! – Jag skulle såsom engels­	 man i dag känna mig slagen, men jag känner mig stolt, på mitt	 lands vägnar, det gör alltid en engelsman som ni vet, men i dag	 har jag rätt att vara det, ty England är den första europeiska	 makt som vädjat till hederliga mäns dom, i stället för till järn	 och blod! Och jag önskar er och alla, många sådana nederlag,	 som vi i dag lidit, ty det skall lära oss segra! Era glas, ladies och	 gentlemen, högt, för det röda korset, ty i detta tecken skola vi	 visserligen segra! 
	 
	 
	 
	 
	 Herr von Bleichroden stannade i Schweiz. Han kunde icke	 rycka sig lös från denna natur som fört honom rätt in i en	 annan värld, skönare än den han lämnat.	 Stundom hade han återfall av ont samvete, vilket hans läkare	 endast tillskrev en nervositet alltför vanlig hos samtidens kul­	 turmänniskor. Herr von Bleichroden beslöt att utreda frågan	 om samvete i en liten skrift som han ämnade offentliggöra.	 Hans exposé som han läst upp för sina vänner innehåller	 ganska tänkvärda saker. Han har nämligen med sin tyska	 djupsinnighet inträngt innerst i sakens kärna och upptäckt att	 det finns tre slags samveten: 1:o Det naturliga 2:o) Det artifici­	 ella. Det förra samvetet är, menar han, vår naturliga känsla av	 det rätta. Det var detta samvete som graverade honom så tungt	 när han lät skjuta friskyttar. Detta kunde han endast frigöra sig	 från genom att betrakta sig stadigt som ett offer för överklassen.	 Det artificiella samvetet bestod återigen i a) vanans makt; b) i	 överklassens påbud. Vanans makt vilade så tungt på herr von	 Bleichroden att han understundom, bäst han under förmid­	 dagen gick och promenerade, kom på den tanken, att han	 försummat sin tjänst i geologiska byrån, och då blev han	 olustig, orolig och kände sig som en gosse vilken skolkat skolan.	 Och han ansträngde sig otroligt för att ursäkta sitt samvete	 med att han ju tagit och erhållit lagligt avsked. Men så dök	 ämbetsrummet upp; kamraterna, som bevakade varandra för	 att upptäcka det felsteg hos den andra som skulle bli hans egen	 befordran; förmännen, som väntade med andan i halsen på	 orden och utnämningen; och han kände sig som om han rymt.	 Så kunde han också anfäktas av det samvete som överklassens	 påbud ålägger människan. Det första budet: att älska konung	 och fädernesland, det hade han svårt att hålla. Konungen hade	 störtat detta fädernesland i krigets elände för att skaffa en	 släkting ett nytt fädernesland, det vill säga göra honom ifrån	 preussare till spanjor. Hade då konungen älskat sitt fädernes­	 land? Hade konungarne överhuvud älskat sina fädernesland.	 England regerades av en hannoveranska, Ryssland regerades	 av en tysk kejsare och skulle snart få en dansk kejsarinna;	 Tyskland hade en engelsk drottning, Frankrike en spansk kej­	 sarinna, Sverige en fransk konung och en tysk drottning. När	 
	 efter så höga föredömen man bytte nationalitet som man byter	 en rock, ansåg herr von Bleichroden att kosmopolitismen borde	 ha en lysande framtid för sig. Men överhetens påbud, som	 stodo i strid mot överhetens praxis, plågade honom! Han älska­	 de sitt land som katten sin spis, men han älskade icke landet	 såsom institution. Överheten behövde nationerna såsom värn­	 pliktige, som skattdragande, som tronstöd, ty utan nationer	 skulle inga förstehus kunna finnas. Därför dessa titt och ofta	 återkommande förbud emot emigration.	 När herr von Bleichroden varit två och ett halvt år i Schweiz,	 erhöll han en dag kallelse från Berlin att komma hem, ty	 krigsrykten började gå. Denna gång gällde det Preussen mot	 Ryssland, samma Ryssland som för tre år sedan lämnat sitt	 »moraliska» understöd åt Preussen mot Frankrike. Herr von	 Bleichroden tyckte att det icke var samvetsgrant att nu gå emot	 sina vänner, och, som han bestämt visste, att de båda nationer­	 na icke ville varandra ont, rådfrågade han sin hustru hur han	 skulle bete sig i en sådan ny dilemma, ty han visste av erfaren­	 het att kvinnans samvete mera närmar sig naturlagens än	 mannens. Hustrun svarade efter en stunds överläggning med	 sig själv.	 – Att vara tysk är ju mer än att vara preussare, därför	 bildades Tyska förbundet; att vara Europé är alltså mer än att	 vara tysk; att vara människa är mer än Europé. Du kan icke	 byta nation, ty alla »nationer» äro fiender, och man övergår	 icke till fiender om man ej är monark som Bernadotte eller	 general-fältmarskalk som greve Moltke! Det återstår dig endast	 sålunda att neutralisera dig. Låt oss bli schweizare! Schweiz är	 icke någon nation!	 Herr von Bleichroden ansåg frågan vara så lyckligt och	 enkelt löst, att han genast sökte underrättelser om huru han	 skulle kunna bli neutraliserad. Döm om hans överraskning och	 glädje, då han fick veta att han redan uppfyllt alla villkor för att	 genast bli schweizisk medborgare (i det landet finnas nämligen	 inga undersåter!), då han bott två år i landet!	 Herr von Bleichroden är numera neutraliserad och, fastän	 han är mycket lycklig som sådan, ligger han ännu, ehuru mera	 sällan, i fejd med sitt samvete. 
	 
	 
	 
	 
	 
	 
 
 
 
									KOMMENTARER								 Tillkomst och mottagande	 
	 
	 
	 
	 Denna del av Samlade Verk innehåller samlingen Utopier i	 verkligheten, med novellerna Nybyggnad, Återfall, Över molnen och	 Samvetskval, vilken utkom 1885 på Albert Bonniers förlag.	 Till grund för texten ligger Strindbergs bevarade original­	 manuskript, men även första upplagan 1885 (ifråga om Sam­	 vetskval dessutom det första svenska trycket i Tiden 1884) har	 använts vid textetableringen. Den första delen av originalma­	 nuskriptet till Nybyggnad, som bevarats enbart i form av en	 kopiebokskopia, har analyserats tekniskt av Nils Ångström vid	 Statens kriminaltekniska laboratorium i Linköping. Textläget	 framgår av redogörelsen nedan för novellernas tillkomst samt	 av den textkritiska kommentaren i en separat kommentarvolym	 i denna upplaga av Strindbergs Samlade Verk. De textkritiska	 principer som kommit till användning redovisas i del 1.	 
	 Utan hat, utan bitterhet, oaktat allt trakasseri, all lumpen hämnd,	 sätter han sig att med fortfarande användning av kärleksmetoden expe­	 rimentera ut den sociala frågan och kvinnofrågan, och sålunda tillkom	 den kärleksfulla boken, som kallades Utopier. Men innan han skrev den.	 hade han samlat och läst allt vad de skarpaste huven tänkt över frågorna	 och han är nu inne i socialismen till axlarna [– – – ] (Saml. Skr. 19,	 s. 232f.).	 
	 Så skildrar Strindberg i Författaren (1886), fjärde delen av	 Tjänstekvinnans son, tillkomsten av Utopier i verkligheten. Noveller­	 na innehåller verkligen de klaraste bekännelser till socialismen	 som han gav skönlitterär form men också mycket av den kvin­	 no- och äktenskapsproblematik som han samtidigt gestaltade i	 Giftas. Åtskilligt är frukten av intensiva studier av den samtida	 samhällslitteraturen och -debatten – inte minst bidrag av tongi­	 vande socialister – men mycket av idéstoffet finns föregripet i	 hans eget tidigare samhällskritiska författarskap, från Mäster	 Olof till Dikter på vers och prosa. Dessutom kan man finna själv­	 
	 biografiska inslag och återspeglingar av den nya miljö som han	 uppsökt med sin familj.	 Omkring den 20 januari 1884 anlände Strindberg med hust­	 ru och barn från Paris till Lausanne i kantonen Vaud vid	 Genèvesjön (på franska Lac Léman) i Schweiz. Familjen bosat­	 te sig i Ouchy, den del av Lausanne som ligger närmast sjön,	 där man flyttade in i Le Chalet, route d’Ouchy, ett litet pensio­	 nat som ägdes av makarna Eugène och Henriette Bernard. I	 Schweiz skulle Strindbergs uppehålla sig i ungefär tre år, med	 avbrott för en längre vistelse i Frankrike 1885–86. (Schweiz­	 åren skildras utförligast av Sven-Gustaf Edqvist i Strindberg i	 Schweiz, Fenix. Tidskrift för humanism, 1987, nr 4, s. 113–	 159.)	 Denna tid blev utomordentligt produktiv för Strindberg.	 Under det första året skrev han i rask takt flera av uppsatserna	 i Likt och olikt, novellerna i Giftas I och flera av berättelserna i	 Utopier i verkligheten. Tillkomsten av Utopier kan nära följas i	 brevväxlingen mellan Strindberg och Albert och Karl Otto	 Bonnier samt i författarens övriga korrespondens.	 
	 Den första frukten av hans bekantskap med socialismen blev en	 novell, däri han under betäckning av en preussisk löjtnantsuniform	 skildrar sina samvetskval över att han huggit ner fiender. [– – – ]	 I samma novell hugger han åt Voltaire därför att han icke hade	 kärleken, och hade dessutom förhärligat den eviga freden, kvinnans	 rösträtt och Europas Förenta Stater (Saml. Skr. 19, s. 212).	 
	 Detta står att läsa i självbiografin och det är naturligtvis avslut­	 ningsnovellen Samvetskval i Utopier som åsyftas. Det är riktigt att	 det var den som han först grep sig an med, i varje fall i	 tankarna, men bekantskapen med socialismen är inte särskilt	 märkbar i Samvetskval, inte heller märker man i denna novell	 någon påtaglig ånger hos Strindberg över att han i sitt tidigare	 författarskap hade angripit eller avrättat motståndare. Den	 preussiske löjtnanten von Bleichrodens samvetskval är i varje	 fall djupare förankrade i novellens fredstendens.	 Under alla förhållanden rekvirerade Strindberg den 31 ja­	 nuari hos Bonniers några skrifter om det fransk-tyska kriget	 1870–71, vilka han senare kom att använda för novellen. Den	 
	 12 februari kunde han i ett brev till sina norska författarvänner	 Björnson och Lie i förbigående skissera huvudpersonen, von	 Bleichroden: »Jag tänker mig en officer i krigstid som låtit	 skjuta ner fiender! Nåväl! Han hade ju rätt! Men ändå sofver	 han icke godt om nätterna!»	 Därefter kom annat emellan – uppsatser i Likt och olikt, en	 resa till Italien och sonen Hans födelse – men i april var	 författandet av novellen i full gång. Den 8 april skrev Strind­	 berg till dansken Otto Borchsenius att han var beredd att	 »enkom författa en bit» för dennes tidskrift Ude og Hjemme	 »och dermed infria ett gammalt halft löfte». Den 16 april	 rapporterade han till Borchsenius att han arbetade på en no­	 vell, »enkom gjord» rör dennes tidskrift. Strindberg beräknade	 att omfånget skulle bli ungefär ett ark, alltså ca 16 sidor. Under	 de två följande veckorna sprängde novellen denna ram och i ett	 nytt brev, den 30 april, fick Borchsenius veta att den »blef	 längre än jag trodde». I samma brev lovade författaren att tre	 dagar senare skicka manuskriptet på ca tre ark. Den 2 maj	 avgick tydligen hela novellen utom slutet (»omkring 2 sidor»),	 som skulle komma »om några dagar». (Brev 4, s. 119.) Först	 den 21 maj levererade Strindberg dessa sidor (Brev 4, s. 143.)	 Då hade Borchsenius, i en egenhändig översättning, den 18 och	 25 maj publicerat två avsnitt av novellen i Ude og Hjemme.	 Det tredje och sista avsnittet infördes den 1 juni. Borchsenius	 översättning av Samvetskval användes senare i den danska upp­	 laga av Utopier (»Isbrud») som hösten 1885 utkom på Philip­	 sens förlag. Strindbergs arvode fran Ude og Hjemme blev 60	 kronor (Brev 4, s. 200).	 Flera gånger under maj månad gav Strindberg Björnson och	 Lie upplysningar om Samvetskval. I början av månaden skriver	 han till Björnson: »Nyss har jag fullbordat en ultra-optimistisk	 berättelse, som visade att jag ännu besitter förmågan af hela	 min konst» (Brev 4, s. 144f.). Den 13 maj berättar han om	 novellen i ett brev till Lie: »Naturen här har botat mig och jag	 har nyss skrifvit en berättelse till U. o H. som är så vacker så	 jag skäms efteråt! Jag gret, mitt gamla as, under det jag skref	 den! Nu blir det de andras tur att skratta! Godt! Låt dem flina!	 Jag har inte slutat än jag!» I ett brev till samma adressat den	 
	 27 maj kunde han också avslöja något om novellens anknytning	 till den schweiziska miljön:	 
	 Har du läst om dårhuset i sista numret i U og H. Det är taget efter	 naturen i Lausanne, ända till det ohyggliga skriket som jag hörde och	 trodde vara ett lokomotiv!	 Tänk att finna framtidens kyrka och samhälle på ett dårhus! Är	 verlden klok då?	 
	 I ett brev den 1 juni fick Gustaf af Geijerstam veta att novellen	 delvis utspelas i byn Marlotte nära Grez, där denne vistades	 just då och där Strindberg själv hade bott omedelbart efter	 ankomsten till Frankrike året före.	 Strax innan Strindberg lovade Borchsenius och hans tidskrift	 Samvetskval med ensamrätt hade Hjalmar Branting bett Strind­	 berg medverka i den radikala tidningen Tiden, i vilken Bran­	 ting själv regelbundet skrev om teater och litteratur och vars	 chefredaktör han blivit någon månad tidigare. Den 7 april,	 dagen innan Strindberg gav sitt löfte till Borchsenius, hade han	 svarat Branting: »Visst fan skall jag skrifva till Er!» Han erbjöd	 också »10 bref från Schweitz». Tre veckor senare gav han dock	 ett annat anbud: »Jag har skrifvit en herrlig Freds-ligs-novell	 som spelar under Fransk-Tyska kriget och delvis i Schweitz.	 Jag anser det vara det bästa jag gjort! Den är såld till ’Ude og	 Hiemme’, men Ni kan få den 14 dagar sedan den stått der!»	 (Brev 4, s. 134.) Den »fredsliga» som Strindberg anspelar på	 var Ligue internationale de la Paix et de la Liberté, grundad	 1867 av bl. a. Victor Hugo och Garibaldi.	 Den 12 maj fick Branting ett nytt besked; Strindberg gav	 honom nu tillstånd att »trycka Samvetsqval genast de varit ute	 i Ude og Hjemme». Det första avsnittet av Samvetskval – som	 rubricerades som »Fredsnovell» – stod att läsa i Tiden den 3	 juni och de följande under resten av månaden fram till den 30	 juni. (Brev 4, s. 134.) Författaren fick 250 francs i honorar av	 tidningen (Brev 4, s. 218). Naturligtvis hade också Bonniers	 fått erbjudande om novellen. Den 5 maj hade Strindberg för	 Karl Otto Bonnier omtalat att han skrivit en novell för Ude og	 Hjemme, antytt att den utspelades i schweizisk miljö – vilket ju	 bara gäller slutet – och menat att den skulle kunna ingå i en	 kommande samling. Med detta sistnämnda förslag inleddes en	 
	 lång diskussion med förlaget om denna novellsamling och den	 skulle pågå ända fram till publiceringen av Utopier i verkligheten i	 september 1885.	 Den 9 maj 1884 skickades Samvetskval, som då uppenbarligen	 inte hade fått det definitiva slutet, till Karl Otto Bonnier för	 läsning. Det bevarade manuskriptet i Bonniers förlagsarkiv	 saknar det avsnitt som bildar slutet av novellen i Samlade Verk	 s. 178f. Man kan fråga sig om inte novellen ursprungligen	 slutade exakt där manuskriptet hos Bonniers slutar: med	 engelsmannens skål för Röda Korset (Saml. Verk, s. 177).	 Bevarade fullständiga (hektograferade) manuskriptkopior, där	 det för Strindberg typiska avslutningstecknet återfinns på detta	 ställe, styrker en sådan förmodan. Dessutom ansluter de sista	 sidornas tämligen abstrakta resonemang i den definitiva versio­	 nen knappast organiskt till det föregående, något som kritiker­	 na senare nogsamt skulle påpeka.	 Strindberg umgicks tidigt med planer på att låta översätta	 Samvetskval till flera språk (se ex. vis Brev 4, s. 154.) Redan	 våren 1884 översattes novellen till franska av J. H. Kramer.	 (Brev 4, ss. 151, 171.) Under titeln Remords publicerades den i	 Revue Universelle Internationale i januari-februari 1885; det	 uppgavs därvid att översättningen var »révisée par l’auteur».	 Under 1885 översattes den också till tyska av Mathilde Prager	 och publicerades i Wientidningen Neue Freie Presse i juli	 samma år. Denna översättning saknade dock de avslutande	 sidorna om von Bleichrodens tillfrisknande i Schweiz. (Brev 5,	 s. 177.)	 Genom Brantings förmedling (se Brev 4, s. 154) publicerades	 novellen som nummer 2 i Svenska freds- och skiljedomsför­	 eningens skriftserie hösten 1884 (skriften utkom i veckan 30	 oktober-5 november enligt Svensk Bokhandels-Tidning). No­	 vellen upplevde därefter flera separata upplagor under Strind­	 bergs livstid.	 Av de tidiga trycken är det i Ude og Hjemme det som –	 bortsett från den danska språkdräkten – trognast följer Strind­	 bergs manuskript. I tidskriften upplyses också om att berättel­	 sen var »oversat efter Forfatterens Manuskript». Tiden-versio­	 nen har en del avvikelser från manuskriptet och dessa har i	 
	 flertalet fall kvarstått i senare svenska upplagor. Det verkar	 som om Strindberg meddelade Branting ändringar och inte	 läste korrektur själv. (Se t. ex. Brev 4, s. 174.)	 Större ingrepp i texten skedde dock när den iordningställdes	 för Fredsföreningens lilla skrift, som sannolikt trycktes efter de	 många avsnitten i Tiden. Ett par viktiga strykningar måste	 antagligen tillskrivas Strindberg själv: dels av ett angrepp på	 korset som kristen symbol och dels av ett utfall mot Voltaire	 och hans minne. (Saml. Verk, ss. 169 och 176.) Det först­	 nämnda textstället fick säkert utgå av hänsyn till åtalet för	 hädelse i Dygdens lön; Giftasprocessen pågick när novellen kom	 ut i Fredsföreningens skriftserie, Orsaken till strykningen av	 Voltaire-avsnittet är oklar, trots det ovan citerade uttalandet	 om Voltaire (i självbiografin). Fredsföreningens skrift fick sena­	 re tjänstgöra som förlaga vid tryckningen i novellsamlingen.	 
	 Återfall kan man spåra i breven på försommaren 1884, första	 gången i ett brev till Branting den 12 maj:	 
	 Nu vill jag göra en Nihilistnovell i Génève! Sänd mig. s. v. p. [s’il vous	 plaît] till låns två af de mest sympatiska ryssar nihilister du har: en ung	 man och en qvinna! i fotografi och ett par nihilistböcker, vackra, men	 icke arga! Unterirdische Russland [av »Stepnjak», pseud. för S. Krav­	 tjinskij; svensk översättning »Det underjordiska Ryssland», 1883] har	 jag sjelf. Sänd en roman och en brochyr öfver deras läror samt om det	 usla tillståndet i Ryssland, till låns! Gör det nu genast! Men de skola	 vara vackra! Hvilka äro de vackraste typerna af de ryska i denna sak?	 
	 Den 22 maj återkom Strindberg till dessa planer i ännu ett	 brev till Branting: »Om några dar reser jag till Génève för [att]	 interviewa Ryska Nihilister och ’ta stämning’ för en novell!	 Sänd mig en nihilistsak! Här fins bara sådana på Ryska!» Det	 ser ut som om Strindberg hade svårt att komma ifrån plane­	 ringsstadiet och fram till själva författandet. Den 2 juni vågade	 han ändå föreslå Karl Otto Bonnier en hel novellsamling med	 miljön förlagd till Vaud-kantonen: »Samvetsqval får vara num­	 ro ett i en samling Leman-noveller som komma efter Köns­	 boken!» I ett nytt brev till K. O. Bonnier återkom Strindberg	 den 4 juli till saken omedelbart efter det att »Könsboken», dvs.	 Giftas I, var färdigskriven. Nu föreslog han dessutom att novel­	 
	 lerna skulle ges ut som julbok och sade sig vilja skriva de	 återstående på franska, något som antyder att arbetet på Åter­	 fall knappast var påbörjat eller i varje fall inte kan ha hunnit	 särskilt långt. Det var främst av personliga skäl som han ville	 ha dem på franska: »Ty de bli ganska intima! Kanske min och	 min hustrus historia blir med, och den vill jag ej skulle profane­	 ras på Svenska!» Det är inte omöjligt att det var Återfall med	 dess huvudpersoner Paul och Anna som Strindberg tänkte på –	 novellen innehåller en del klart självbiografiska inslag (se S.-G.	 Edqvist, Samhällets fiende. En studie i Strindbergs anarkism	 till och med Tjänstekvinnans son, 1961, s. 286). Bonnier avråd­	 de honom omgående från att skriva på franska (Brev 4. s. 246),	 vilket kan vara en av förklaringarna till det nya uppehåll i	 arbetet som nu följde. (Se t. ex. Brev 4, s. 257.) En annan orsak	 kan ha varit att Strindberg ville prioritera andra litterära	 planer, i första hand novellen De lycksaliges ö, som han skrev på	 sommaren för Svenska öden och äventyr.	 Den 22 juli, när denna novell låg klar, tog han på nytt upp de	 tidigare novellplanerna i ett brev till Bonnier:	 
	 Går nu efter två dagars hvila genast på Schweizernoveller till Julen.	 Att de skola hållas praktfulla och milda som Samvetsqval kan jag nästan	 lofva. De skola sålunda bli julboken, plåstret på de djupa såren, Bli efter	 hvad jag tror 12 ark. [– – – ] Inte en bit publiceras förut, och Samvetsqval	 sättes sist, eller näst sist.	 
	 I fortsättningen av brevet uttryckte Strindberg förhoppning­	 en att novellerna skulle vara tryckfärdiga någon av de första	 dagarna i september och föreligga i bokform omkring den 1	 december. Han ville gärna se boken försedd med ett vackert	 omslag och novellerna, som uppgavs bli sex till antalet, prydda	 med vinjetter av Carl Larsson. Manus skulle sändas under	 hand, »en fin bit» kanske redan om åtta dagar.	 Så blev det inte. Författandet gick trögare än Strindberg	 hade hoppats. Den 28 juli lovade han förläggaren att manu­	 skript skulle levereras två veckor senare, men när dessa hade	 gått sköt han upp leveransen – av »så mycket som blir färdigt»	 – till den 1 september, »hvarom ej, kan inget hjelpa’t utan vi få	 ta det som fins». Det var sannolikt svårigheten att hålla den	 utlovade takten som gjorde att han nu också avstod från pla­	 
	 nerna på vinjetter (Brev 4, s. 294). Den 25 augusti kunde han i	 alla fall skicka in Återfall och skrev samtidigt till Albert Bon­	 nier: »Härmed en novell af dem som skola i Julboken. Det är en	 ’Analys’-historia utan handling. ’Samvetsqval’ blir ungef 4 ark,	 denna 3 = S:a 7 ark, omkr., alltså kanske hälften. Nu följa snart	 flera!» (Brev 4, s. 308.)	 Strindbergs bedömning av de färdiga novellernas omfång var	 inte särskilt noggrann – Återfall är ju längre än Samvetskval –	 men att de skulle utgöra ungefär hälften av hela boken är	 riktigt med hänsyn till slutresultatet. Några sex »schweizer­	 noveller», som han för det mesta kallade samlingen, blev det ju	 heller inte. Planerna för bokens innehåll skulle för övrigt kom­	 ma att skifta åtskilligt under den långa tid som återstod tills	 den kom ut.	 
	 Över molnen nämndes inte i korrespondensen, förrän Strindberg	 den 1 september helt kort meddelade Albert Bonnier att	 »Trean afgår i veckan». Att det är Över molnen som avses är	 sannolikt, eftersom den senare kallades »tredje novellen». »no­	 vell 3» osv. Men löftet om omedelbar leverans var förhastat.	 Ännu den 9 september återstod slutet av novellen (Brev 4, s.	 320). Först den 14 september sände Strindberg in Över molnen.	 Tidigare hade han framhävt den schweiziska miljön som ett	 gemensamt element i novellerna. Nu konstaterar han i följe­	 brevet till Bonnier: »Det en[d]a sammanhållande i denna sam­	 ling blir de Framtidsvyer de alla komma att innehålla» (Brev 4,	 s. 322). Men det skulle dröja innan han tog konsekvensen av	 detta och kallade novellerna för ’Utopier’.	 När Strindberg skickade in Över molnen hade han inte släppt	 tanken på att »Schweizernovellerna» skulle kunna komma ut	 till julen 1884. Men Albert Bonnier försökte bromsa. I ett brev	 den 19 september skrev han:	 
	 Beträffande frågan om en ny novellsamling redan före (eller till) julen	 vågar jag hysa några betänkligheter att vår publik skall börja tala om	 öfverproduktion och icke hinna smälta det ena arbetet innan att ett nytt	 igen erbjudes. – Låt oss i alla fall se saken an några veckor in i Oktober.	 Det kan nog hända att det vore klokare spara den nya novellsamlingen	 till 1885. (Breven från Bonniers citeras och refereras efter de kopieboks­	 kopior som förvaras i Bonniers förlags arkiv).	 
	 
	 Den 3 oktober belades Giftas med kvarstad, något som	 Strindberg troligen fick telegrafiskt besked om, eftersom han	 redan den 4 oktober kunde skicka ett brev till Albert Bonnier	 om saken. I detta brev framställde han en rad förslag, som alla	 gick ut på att inför ett eventuellt åtal vinna åtminstone läsar­	 opinionens bevågenhet – med hjälp av den nya novellsamling­	 en. Han beräknade att den skulle kunna föreligga i manuskript	 »om senast tre veckor». Återfall och Över molnen erbjöd han sig	 att skicka till Danmark, där de skulle publiceras i tidskrifter,	 varefter Bonnier skulle ge ut novellsamlingen på danska. »Det	 vore ju en snäsning.» Bonnier svarade genast, 7 oktober, att	 inget mer av »Schweizernovellerna» borde få komma ut i över­	 sättning före originalets publicering. Strindberg fann sig i detta	 men gjorde flera försök att förmå Bonnier att publicera åtmin­	 stone Återfall eller låta Arvid Ahnfelt göra det i Ur Dagens	 Krönika. Han tänkte sig också att denna novell skulle få ge	 namn åt hela samlingen. Ett annat namnförslag var »Neutral	 Mark», med syftning på den schweiziska miljön (Brev 4, s.	 342). Just Återfall borde, menade Strindberg, kunna göra opi­	 nionen sympatiskt inställd till författaren inför den förestående	 processen: »den skulle gripa 1 :o genom skildringen af Den	 landsflyktiges sorg och saknad 2: o genom att visa de ’liberala’	 damerna huru jag på allvar tänker mig ett nytt äktenskap.»	 (Brev 4, s. 350f.)	 Så reste Strindberg till Stockholm för Giftas-processen och	 under den månad som han var borta från Genève – han hade	 flyttat dit från Chexbres i början av oktober – fick alla litterära	 planer vila. Men omedelbart efter återkomsten började han	 diskutera novellsamlingen på nytt med Albert Bonnier. Denne	 ansåg i ett brev den 24 november att den skulle kunna bli det	 som återupprättade Strindbergs goda rykte, men att det berod­	 de på hur de ännu oskrivna styckena i samlingen skulle bli.	 Återfall och Över molnen var enligt hans mening »icke av art att	 kunna väcka något allmännare interesse». Samvetskval karakte­	 riserade han som »präktig» men med den nackdelen att den	 redan var »läst och känd». Naturligtvis lästes Samvetskval både i	 den svenska originalversionen och i den danska översättningen	 redan under 1884. Det är dock svårt att säga hur »känd» den	 
	 blev, bl. a. eftersom någon kritik att tala om inte kom till synes i	 tryckt form, allra minst i stockholmspressen, under året.	 En remarkabel svensk läsares privata reaktion på novellen	 kan vara värd att notera, inte minst för att den är av tidigt	 datum. Carl Snoilsky läste den i Ude og Hjemme och beteckna­	 de den i ett brev till förläggaren J. Seligmann den 18 juni som	 
	 det mest poetiska hvilket hittills utgått ur den produktive författarens	 penna. Ja, det är så bra, att jag för min del läste det icke blott med	 beundran, utan med rörelse, hvilket är mera. – Det är mig en gåta hur	 samma man, som byggt ihop de obehagliga invektiven i »Dikter»,	 kunnat höja sig till en så storsint och på samma gång ljus uppfattning af	 lifvet. Det vore att önska för svenska litteraturen, som behöfver de få	 krafter den har, att denna novell betecknade en helsosam kris i sin	 författares utveckling – ett afsked en gång för alla till småsinne och	 personlig grällystnad. Man är verkligen orättvis derhemma i Sverige,	 om man ej för »Samvetsqvals» skuld förlåter författaren några af hans	 tidigare litterära synder. (Cit. efter katalog över Johan Lagergrens	 samling Strindbergiana, Libris bokauktioner, 8 maj 1982, s. 6.)	 
	 Bonnier ville dock inte att Strindberg skulle skynda sig att	 skriva de återstående novellerna utan vila sig efter höstens	 strapatser. Den 26 november skrev Strindberg till Bonnier –	 sannolikt utan att ännu ha fått dennes brev: »För närvarande i	 slöhet, vet ej hvad det blir af. Troligen slut på Återfall.» Han	 avsåg alltså här hela novellsamlingen.	 
	 Medan Strindberg i korrespondensen vid flera tillfällen avslö­	 jade och diskuterade innehållet i de övriga novellerna sade han	 ingenting om Över molnen. Möjligen kan denna tystlåtenhet ha	 att göra med dess karaktär av nyckelnovell, där han går till	 rätta med en litterär rival, som egentligen sedan länge var	 besegrad. Redan den samtida kritiken var på det klara med att	 berättelsen var självbiografisk, men ingen av recensenterna	 sade rent ut att novellen handlar om rivaliteten mellan Strind­	 berg (Aristide) och Edvard Bäckström (Henri). Det gjorde	 först Martin Lamm (i Strindbergs dramer, I, 1924, s. l86f.),	 och efter honom har Stig Torsslow utförligt skildrat de båda	 författarnas relationer (Torsslow, Edvard Bäckström och hans	 
	 dramatiska diktning, 1947, s. 318-331). Enligt Torsslow är	 novellen »den avgörande uppgörelsen» i en rad angrepp på	 Bäckström i Strindbergs författarskap. Det är också lätt att i	 Torsslows framställning finna verklighetsbelägg för olika inslag	 i novellen. Bäckströms idealistisk-estetiska inriktning, hans	 karriärism, omständigheterna kring hans debut och slutliga	 avsked som dramatisk författare, modersfixeringen, sjuklig­	 heten osv. har direkta paralleller i denna. Bäckströms sjukdom	 tog f.ö. en allvarlig vändning vid denna tid och han avled i	 februari 1886.	 
	 
	 Samtidigt som Strindberg någon vecka in i december 1884	 flyttade tillbaka till Ouchy från Genève sade han sig i ett brev	 till Bonnier »arbeta oförtöfvadt på Schweizernovellerna» (Brev	 4, s. 386). Det kan ha varit Nybyggnad som han tänkte på, men	 arbetet var på detta stadium sannolikt endast förarbete. Själva	 nedskrivandet av novellen tycks inte ha kommit igång förrän en	 månad senare. Första gången Strindberg säger något närmare	 om novellen är i ett brev på nyårsdagen 1885 till Heidenstam,	 där han avslöjar planer på att resa till tekniska högskolan i	 Zürich, »dit jag nu förlägger en novell». Den 4 januari skrev	 han om denna i ett långt brev till Albert Bonnier:	 
	 Nu vet jag att min nya boks beskaffenhet kommer att afgöra min	 ställning som författare! Jag vet att den sista berättelsen skall lyfta boken	 högt eller dra ner den! Novellen är komponerad; studerad (jag har läst	 för 100 Francs böcker) men jag är rädd att slå ut en hacka! Jag har haft	 sjukdom, brist, bekymmer för framtiden och ilska i blodet efter sista	 attentatet mot min existens. Derför har jag inte velat sätta ner en rad på	 papperet (utom anteckningar!).	 
	 Den 7 januari uppger Strindberg i ett brev till vännen Pehr	 Staaff att han skriver på »sista novellen (10 ark) Den blir det	 märkvärdigaste jag gjort. Hela sociala frågans lösning! Prak­	 tiskt psykologiskt o. s. v.» (Om de studier i socialistisk och	 annan samhällslitteratur som Strindberg hade bedrivit med	 tanke på novellen se Edqvist, 1961, s. 313ff.) Dagen efter	 nämner han i ett brev till Albert och Karl Otto Bonnier också	 namnet, Nybyggnad, på novellen, som han menar »skall bli	 
	 något extra och måste bli, om jag ej skall stupa». Albert Bonnier	 svarade den 13 januari: »’Nybyggnad’ förväntas med interesse	 – men låt den hellre dröja litet och bli riktig-riktig bra!» Den 16	 januari kunde Strindberg rapportera till förläggaren att han	 skrivit två ark av novellen: »Bra som jag tror! Stark analys!»	 Detta omdöme var avpassat för förläggaren. Av ett brev till	 Pehr Staaff tre dagar senare framgår att Strindberg inte var	 helt nöjd med arbetet: »Jag skrifver nu på en lång novell, men	 går ej bra, när jag ej tar ur minnet.»	 Den 23 januari uppger han för Albert Bonnier att fyra ark av	 Nybyggnad är klara, den 25 i brev till samma adressat att	 manuskriptet »pågår», att han känner sig bättre till mods och	 att »nya toner låta höra sig». Den 28 januari skrev Bonnier att	 han med »spänning» motsåg manuskriptet och att han hoppa­	 des att novellen verkligen skulle bli Strindbergs mästerverk. I	 så fall borde novellen få inleda samlingen och ge namn åt	 denna. Ändringen skulle enligt Bonnier inte behöva medföra	 några svårigheter. De tidigare uppsatta arken var inte tryckta	 och man skulle bara behöva justera pagineringen. (Förlaget	 hade tillmötesgått en begäran av författaren den 8 oktober 1884	 att Återfall och Över molnen skulle sättas; den 24 februari kunde	 Bonnier meddela att 120 sidor var uppsatta.) Strindberg hade	 vid denna tid planer på att flytta till Paris, och Albert Bonnier	 hoppades därför att han kunde arbeta ostört med novellerna	 och leverera manus innan han lämnade Schweiz. Boken skulle i	 så fall, enligt Bonnier, kunna komma ut i april.	 När Strindberg fick Bonniers brev var manuskriptet dock	 redan insänt. Det hade skett den 29 januari och följebrevet	 andades verkligen ingen tillfredsställelse över att arbetet änt­	 ligen var slutfört:	 
	 Medföljande pekoral, frukten af två månaders gräsliga lidanden,	 öfversändes egentligen endast såsom bevis på att jag velat uppfylla min	 pligt och skrifva vår bok färdig! Det är som synes en bedröflig belysning	 af »invita Minerva». Stockholmsresan förstörde min stämning och idyll­	 tonen är borta. Stridstrumpeten smattrar och jag lemnar de positiva	 utopierna för att återgå till kritik, som verkligen synes mig behöfvas i	 mängd!	 Men hvad göra?	 
	 Jag sitter inför ett faktum jag ej rår på!	 Mitt hufvud har tagit skada af denna våldtägt och jag reser i morgon	 –jag [vet] inte hvart?, ensam, for att bota mig! Hur skola vi göra med	 boken? Det är 2 månaders arbetsförlust för mig utom den skada jag	 tagit!	 
	 Strindberg föreslog att man skulle göra en »vårkalender» och	 lägga till ett par »Sagor». Han syftade därvid på de – ännu	 oskrivna – berättelser som under namn av »fabler» senare	 publicerades i Tryckt och otryckt III, 1891. Han slutade brevet	 med en uppmaning till förläggaren: »Kom nu med ett positivt	 förslag att få slut på boken!»	 Det gjorde Bonnier, den 5 februari. Han berömde början av	 Nybyggnad men tyckte inte att slutet var särskilt bra. Dock	 borde detta kunna repareras. »Det kan ju blott ha varit en	 tillfälligt påkommen olust, trötthet eller misstämning som kan	 ha föranlett Er att – på sätt som nu är – kasta den ifrån Er.»	 Han uppgav vidare att han skickade tillbaka manuskriptet för	 omarbetning av »senare delen», samtidigt som han konstatera­	 de att novellen inte omfattade »stort mera än 4 ark» trots	 utlovade 10. Han uppmuntrade slutligen Strindberg att åter­	 uppta arbetet genom att dels lovorda »uppslaget» till berät­	 telsen, dels erbjuda ytterligare respit med slutet. Han tyck­	 tes ha accepterat förslaget om en »vårkalender» men sade sig	 hellre ha sett att novellsamlingen kunnat komma ut tidigt på	 våren.	 Det är för närvarande inte möjligt att fastställa var i novellen	 den första, kortare, versionen slutade eller om den hade ett slut	 som överhuvudtaget kom att inarbetas i den definitiva ver­	 sionen. Landquist anser att omarbetningen antagligen gällde	 »just de sidor, som föreligga i handskrivet manuskript på annat	 papper än de första 36 hektograferade manuskriptbladen»	 (Saml. Skr. 15, s. 233). Ett så abrupt slut som det Landquist	 räknar med kan novellen inte ha haft, men man kan visa på ett	 par möjliga alternativ genom att ta fasta på Bonniers uppgift	 att den omfattade ungefär fyra ark, alltså ca 64 sidor räknat i	 originalupplagans typografi. (Den definitiva versionen skulle i	 första trycket komma att omfatta 6 ark.) Det innebär att denna	 tidiga version kan ha slutat med exempelvis Émiles uppgivna	 
	 avskedsreplik på s. 53 eller Blanches flyktartade uttåg från hans	 bostad på s. 56f., som också avslutar hela Zürichavsnittet –	 eller på något snarlikt sätt. I båda fallen passar upplösningen	 in i en berättelse med den pessimistiska titeln »Nederlag», som	 Strindberg ett par månader senare skulle komma att föreslå	 (Brev 5, s. 70).	 Direkt efter det att Strindberg hade gjort en Italien-resa med	 Emilia och Verner von Heidenstam svarade han den 15 febru­	 ari på Bonniers senaste brev: »Efter explosionen reste jag till	 Appenzell, Tyrolen, Venedig och Rom. Hemkom i går qväll!	 Mottog Ert Bref! Naturligtvis! Nybyggnad kasserad! Icke var	 det något slut! Nu mitt i jernvägskupéer genommognade be­	 slut. Schweiz-novellerna få ligga! Att till julen utkomma med	 vers eller andra noveller!» Samtidigt aviserade han ett antal	 »Sagor» färdiga om någon månad.	 I brevväxlingen mellan Strindberg och Albert Bonnier våren	 1885 är den havererade novellen ett återkommande diskus­	 sionsämne. Strindberg kom med det ena förslaget efter det	 andra om hur samlingen skulle kunna räddas. Än tänkte han	 sig att vissa av sagorna skulle ingå, än att någon kombination	 mellan »schweiznovellerna» och Giftas II skulle kunna åstad­	 kommas – en tanke som han varit inne på redan i början av	 oktober föregående år, då han inför Giftas-processen ville stäm­	 ma opinionen till sin fördel (Brev 4, s. 342). Bonnier svarade	 följsamt men föga förpliktande att både det ena och andra	 kunde tänkas, men han anförde också reservationer och mot­	 förslag. Han underlät heller inte att fortsättningsvis uppmuntra	 författaren att förse Nybyggnad med ett bättre slut, något som	 senast i maj måste ha gett resultat. I ett brev till brodern Axel	 den 2 juni talar Strindberg om ett manuskript, kallat »Nybygg­	 nad», som skulle förmedlas till Axel av en viss X, dvs. Isidor	 Bonnier, den hemlige förläggaren av den andra upplagan av	 Giftas I och av Giftas II. Manuskriptet skulle, vare sig det var	 renskrivet eller ej, omedelbart vidarebefordras till Albert Bon­	 nier. Den 13 juni bekräftade denne att han föregående dag fått	 manuskriptet men att han ännu inte hunnit läsa det. Det hade	 dock Karl Otto Bonnier gjort och därvid funnit det nödvändigt	 att »yrka strykning» på ett par ställen. Vidare framhöll Albert	 
	 Bonnier att han inte vågade trycka mer än 3 000 ex. av boken,	 som skulle innehålla både »schweizernoveller» och »sagor» –	 detta hade Bonnier accepterat i slutet av maj – och på förslag	 av författaren kallas »Utifrån».	 Den 16 juni förklarade sig Bonnier inte ha något emot att	 Nybyggnad trycktes, »utom att Emiles reflexioner öfver det blyg­	 samheten sårande uti bröllopsfester – måste antingen utgå eller	 omskrifvas i uttryck som bättre motsvara blygsamhetens an­	 språk.» Han motiverade också upplagans måttliga storlek med	 att han inte ansåg vare sig titeln eller innehållet besitta någon	 större dragningskraft. Vidare hänvisade han till att Samvetskval	 var så pass känd att den »alldeles saknar nyhetens behag» och	 sade att man var trött på »denna eviga qvinnofråga». Han	 ansåg också, att »vi icke här ännu – på långt när – äro mogna	 för de nya socialistiska ideerna». Den strykning som begärdes	 verkställdes senare. Textpartiet, som är struket i manuskriptet	 (s. 78 i kopiebokskopian), har ej återinförts (mellan rad 27	 »mera än oss två!» och rad 28 »Älskar du mig, Blanche?» på s.	 51) i Samlade Verk men har följande lydelse:	 
	 – Anser du gifta då också vara oblyga?	 – Anser? Jag har aldrig sett något så motbjudande som ett bröllop.	 Råare bär man sig icke åt på så kallade dåliga ställen. Man ringer ihop	 folk, bjuder dem på mat, och så säger man: Se på oss, nu ska vi gå i	 säng! Och presten lägger händerna på dem och säger i församlingens	 åsyn: Nu ska ni gå i säng! Hu! Och brudgummen, rusig som en bärare	 kramar bruden i allas åsyn och tittar fräckt omkring sig och säger med	 ögonen: Se nu har jag rättighet! Den rättigheten har jag köpt med mina	 2000 Francs inkomster som andra tjugo gingo miste om! Den här	 qvinnan har jag köpt med 2 rum och kök, säng, matbord, sex par	 rottingstolar, skänk, byrå och husgeråd! Gå ni och gör sammaledes!	 
	 Innan sommaren 1885 hade gått till ända hade författare och	 förläggare diskuterat novellernas inbördes placering och i trött­	 hetens tecken kommit överens om att utesluta »sagorna», änd­	 ra namnet till Utopier i verkligheten – förslaget till den definitiva	 titeln kom från Strindberg – samt förse samlingen med ett	 förord. Detta insändes den 22 juli. »Mycket tråkigt, men myck­	 et bra», förklarade Strindberg i ett brev till Bonnier detta	 datum. Den 2 augusti fällde författaren en resignerad slut­	 
	 replik: »Med Utopierna har jag sagt allt och betraktar mig	 numera som gammal. Jag är trött och orkar icke bråka mer.	 Tänker icke affalla eller återta. Jag blir som alla gamla lugna­	 re.»	 Den 6 augusti kunde Bonnier ställa i utsikt att Utopier skulle	 komma ut i början av september och den 5 september skickade	 han också författaren två exemplar av boken. Enligt Svensk	 Bokhandels-Tidning förelåg Utopier i bokhandeln veckan efter.	 Honoraret uppgick till exakt 2 388: 75 kr enligt följande grund­	 tariff: 14 ark à 150 kr = 2000 kr plus 4 ark à 90 kr = 360 kr	 (brev från Bonnier 13/6 och 5/9). Det kan tilläggas att den	 första upplagan, vars storlek (den definitiva upplagan blev	 3250 ex. enl. anteckningar i Bonniers förlags arkiv) gjorde	 Strindberg besviken, räckte ända fram till 1900, (K. O. Bon­	 nier, Bonniers. En bokhandlarefamilj, IV, 1931, s. 82.)	 
	 När Utopier i verkligheten hade varit ute i bokhandeln en månad	 rapporterade Albert Bonnier i ett brev till Strindberg den 14	 oktober att boken under denna tid fått få recensioner och att	 försäljningen varit måttlig. Av de ledande tidningarna i Stock­	 holm var det bara Aftonbladet som hade hört av sig. Dagens	 Nyheter, Stockholms Dagblad, Nya Dagligt Allehanda och	 Post- och Inrikes Tidningar teg, likaså Ny Illustrerad Tidning.	 Förhållandet uppmärksammades på andra håll i pressen.	 Theodor Lindblom inledde sin recension i lördagstidningen	 Stockholm med en undran: »Hvarför har man icke sett detta	 betydelsefulla arbete grundligare recenseradt, hvarför har icke	 pressen gjort sig till tolk för det uppseende denna bok väckt i	 vida kretsar? Har man velat tiga ihjäl boken? Åtminstone på	 vissa håll» (30/1 1886). Han ansåg att det denna gång inte var	 kritikernas sedlighetskänslor som blivit sårade utan deras »fos­	 terländskhet» – Utopier utspelas ju i Schweiz och Frankrike.	 Anledningarna kan ha skiftat, men det fanns alltsedan Svenska	 folket tendenser till kritikerbojkott av Strindberg, vars rykte	 naturligtvis inte hade blivit bättre av Det nya riket, Dikter på vers	 och prosa och Giftas – för att inte tala om Giftas-processen.	 Som seriös kritik kan man inte räkna de kortfattade notiser	 om Utopier som stod att läsa här och där, men de innehåller	 
	 ändå ställningstaganden till författaren och ger ibland en moti­	 vering till varför ingen recension var att vänta. Oskarshamns­	 Posten utbrast (5/11): »Vi hafva förut uttalat våra tankar om	 August Strindbergs författarskap, hvarfor det ej torde vara	 nödigt att vidare orda derom.» Det första omdömet om boken	 stod i Fyris 11/9. Det lydde i sin helhet: »August Strindberg	 har nu åter utgifvit ett af sina kuriösa alster – en ny bastard af	 ett materialistiskt ’världsförbättrar’-vanvett och en genial	 konstnärsfantasi. Boken heter denna gång ’Utopier i verklighe­	 ten’ och innehåller ett företal och fyra berättelser – hvaraf	 naturligtvis det först nämda är det befängdaste.»	 Under rubriken »August Strindbergs nye Bog» uttryckte	 Gustaf af Geijerstam i den danska tidningen Politiken 13/9 en	 helt annan uppfattning, naturligtvis ett slags vänkritik. Han	 började med att – i den till danska översatta anmälan – beröm­	 ma Samvetskval: »Den regnes, idetmindste i Sverig, for at være	 noget af det ypperste, Strindberg nogensinde har skrevet.» Han	 sade sig också ha läst novellen första gången just på det ställe i	 Frankrike där handlingen utspelas. (Jämför Strindbergs Brev	 4, s. 191 f.) Av de övriga novellerna tilltalade Återfall honom	 mest: »Hele denne Fortælling hører til det dybest psykologiske,	 Strindberg har ydet.» Över molnen fick ett kortfattat omnäm­	 nande och den sammanfattande karakteristiken »et drømme­	 fyldt, storartet Digt». Som tidigare Snoilsky i dennes privatbrev	 till Seligmann och som senare andra recensenter ansåg Geijer­	 stam boken uppvisa en ny Strindberg. »Den er roligt skreven,	 roligt og overlagt. Forfatteren bruser aldrig op. Hans Pathos	 føles mellem Linjerne.» I en avslutande anmärkning pekade	 Geijerstam på ett par Zola-påverkningar, parfymskildringen i	 Nybyggnad – f. ö. det enda han hade att säga om denna novell –	 och beskrivningen av rosorna i Återfall.	 Även om recensenterna i landsortspressen kunde ta avstånd	 från vissa genomgående tendenser i samlingen eller enskilda	 noveller var de i allmänhet positiva till Strindbergs författar­	 kvaliteter – ibland var superlativen oreserverade. Nyaste Kri­	 stianstadsbladet kallade honom »Sveriges snillrikaste nu	 lefvande skönliteräre prosaist» (14/10) och J. A. Runström i	 Göteborgs Nyheter ansåg Strindbergs begåvning vara »en af de	 
	 rikaste vårt land egt på det vittra området» (18/10). Anmälar­	 na i de större tidskrifterna var mer reserverade, men den unge	 Frans von Schéele, som i Ny Svensk Tidskrift skrev den längsta	 recension som Utopier överhuvudtaget bestods, hävdade, att	 när Strindbergs »äkta skaldenatur» får komma till sin rätt »ha	 vi för närvarande ingen i vårt land, som kan mäta sig med	 honom i ursprungligt skapande, djärft självständig konstnärs­	 kraft» (augustihäftet 1886). I slutet av sin recension uttalade	 Schéele sin tillfredsställelse med att Strindbergs »hat» i den nya	 boken fått vika för optimism, försonlighet, ja kärlek.	 I Finsk Tidskrift (novemberhäftet 1886) ironiserade Bern­	 hard Estlander över Strindbergs socialism men prisade också	 den »fängslande» framställningen och författarens »inbillnings­	 gåfva». Han fann att Utopierna som helhet gjorde ett positivt	 intryck och att detta berodde på »en hjertlighet, en värme för	 saken, en förtröstan på dess framgång» – något helt annat än	 hånet i Röda Rummet och pessimismen i Sömngångarnätter. Estlan­	 der avslutade sin recension med att efterlysa »en säker och	 hållbar ståndpunkt, från hvilken han [författaren] kunde upp­	 fatta och belysa lifsföreteelserna; en svår brist för hvarje men­	 niska, men mest för den, som har till kall att vägleda andra».	 Att en omsvängning skett i Strindbergs författarskap ansåg	 också andra anmälare och den tycks ha utgjort en förutsättning	 för de lovord som bestods novellerna. Men berömmet var lika	 ofta föranlett av en mer eller mindre tydlig beundran för de	 »konstnärliga» inslagen. Schéele talade ju om författarens	 »skaldenatur» – i ett annat sammanhang kallade han vissa	 partier i novellerna för »sköna skaldespillror» – men liknande	 tidstypiska honnörsord förekom ymnigt också i andra recensio­	 ner; vanligast var »poesi» och »äkta poesi». Den novell som	 uppfattades som mest »poetisk» var Återfall, som överhuvud­	 taget också ansågs vara den bästa. Samvetskval och Nybyggnad	 placerades högst av flera anmälare – dock inte på långt när av	 så många som Återfall – men det är att märka att Nybyggnad	 samtidigt var den novell som fick de flesta bottennoteringarna.	 Både dess form och dess innehåll gjorde den starkt kontrover­	 siell. Över molnen observerades överlag mindre och omnämndes	 för det mesta i korthet eller i förbigående. Estlander ansåg den	 
	 dock vara »den bäst planlagda och enhetligast utförda berättel­	 sen».	 När det gällde att bevisa novellernas »poetiska» kvaliteter	 pekade recensenterna i allmänhet på naturskildringarna. I	 Kasper betecknades »de saftiga målningarna af schweizernatu­	 ren» som »mästerliga» (19/9) och Runström ansåg i samma	 anda naturskildringarna vara bland »det mästerligaste i denna	 väg vår literatur eger». Det var för det mesta alputsikterna i	 Återfall som man därvid tänkte på, men det hände också att	 beskrivningen av Pauls rosenträdgård i samma novell fick gälla	 som naturskildring och dela denna beundran, så hos Karl	 Wåhlin i Ur Dagens Krönika 1885.	 Wåhlin berömde också, liksom flera andra, människoskild­	 ringen i denna novell, »en i alla enskildheter mästerligt utförd	 psykologisk studie, sann och lefvande i hvarje drag». Det som	 man därvid särskilt fäste sig vid och fann gripande var skild­	 ringen av Annas födslovåndor, Pauls medkänsla med henne	 och hans försök att skaffa hjälp.	 Ett motstycke fann man naturligtvis i framställningen av von	 Bleichrodens utveckling i Samvetskval. Axel Krook i Göteborgs­	 Posten hörde till dem som satte denna novell högst och han	 berömde i synnerhet skildringen av huvudpersonens »själs­	 spänning» (15/9). Wåhlin jämförde den till och med Dostojev­	 skijs skildringar av psykiska kriser i fråga om »kraft».	 I förvånande liten utsträckning uppehöll sig kritiken vid	 Strindbergs stil – bortsett från svepande beröm som »mäster­	 lig», »ypperlig», »intagande» osv. Wåhlin gjorde dock ett för­	 sök till en närmare karakteristik, när han framhävde författa­	 rens fyndiga och koncisa liknelser och tillskrev honom »en	 instinktlik känsla för den för vårt språk naturliga satsbyggna­	 den». Den som mest bemödade sig om att tränga in i språket	 och stilen var Schéele. Han betonade »den nervösa korthuggen­	 het, den drastiska ordfyndighet, som särskilt lämpa hans	 [Strindbergs] penna för dramatiskt författarskap». Men för	 Schéele var detta inte något positivt. Han ansåg att Strindbergs	 personliga sätt att skriva stör »lugnet och objektiviteten vid en	 berättande dikt». Han gav också en rad exempel som belägg för	 sin uppfattning att författaren genom att låta personerna tala	 
	 »strindbergianskt» berövat dem deras objektivitet och därmed	 återfallit i gammalmodiga berättarmanér!	 De inspirerade naturskildringar som i så hög grad hade fallit	 anmälarna i smaken är givetvis ett inslag i Strindbergs kultur­	 kritik. Detta observerades också men fick inte något starkare	 gensvar, vilket är förklarligt, eftersom inte bara de som före­	 drog att tiga utan också de flesta av de litteraturanmälare som	 yttrade sig om novellerna var konservativa och därför känsligt	 registrerade den socialt och politiskt radikala, för att inte säga	 revolutionära sidan av författarens rousseauanska idéer.	 Strindbergs samhällskritik framträder obeslöjad i förordet, som	 uppenbart i flera fall påverkat kritikernas läsning av noveller­	 na. Axel Krook ägnade det visserligen större utrymme än	 övriga recensenter, men han menade också att det inte borde	 ha funnits, eftersom det var »en ny stridshandske», stötande för	 många. Han rekommenderade i samma anda Strindberg att	 lägga bort sitt »naturalistiska eller socialistiska teoretiserande»	 så att han skulle kunna bli en riktigt bra författare. Krooks	 uppfattning delades av bl. a. lokalkollegan Runström, som häv­	 dade att den socialistiska tendensen i berättelserna spränger	 »den konstnärliga ramen», och av Estlander: »Klandervärd	 förblir i alla fall den vårdslöshet och oordning, hvarmed frågor­	 na är inströdda huller om buller i berättelserna [– – – ].»	 Den novell som med denna motivering oftast råkade i onåd	 var givetvis Nybyggnad. Schéele framhöll exempelvis att det var i	 denna som Strindberg mest oförblommerat »och därföre minst	 poetiskt och konstnärligt» framträdde som samhällsreformator.	 Anmälaren bekände inledningsvis att han själv inte fann socia­	 lismen »sympatisk». Längst i avståndstagande från Strindbergs	 politiska radikalism gick en anonym anmälare i Östgöta-Cor­	 respondenten – »en högt aktad och wärderad wän till wår	 tidning» – som ironiskt rubricerade sin artikel »August Strind­	 berg såsom werldsförbättrare». Nybyggnads utopiska socialism	 fann han »idyllisk» och »tråkig» och avslutade sin recension	 med att be Strindberg sluta skriva böcker åt Bonnier. »Det	 wore en framtidstafla, wärd pengar, att i stället se honom sköta	 smörjburkar wid herr Godins maskinerier» (10/10 och 13/10).	 (Det reportage från Godins fabrik, »Familistèren i Guise», som	 
	 Strindberg publicerade i Politiken i november 1885 [Saml. Skr.	 16, s. 311 ff.] efter ett besök på platsen – efter författandet av	 Nybyggnad – uppmärksammades av tidsmässiga och praktiska	 skäl inte av recensenterna.)	 Men det fanns också andra uppfattningar. Den radikal­	 liberala Öresundsposten, som reservationslöst berömde novel­	 lerna, ansåg att de »socialrevolutionära syftena» inte alls inver­	 kat konstnärligt ofördelaktigt och att exempelvis Nybyggnads	 samhällskritik var av »synnerligt behag» (19/12). Ulrice­	 hamnstidningen konstaterade visserligen att novellerna var	 skrivna »i socialistisk anda» men ansåg också att den som vill	 »lefva i sin tid» bör ha intresse av boken. Som den märkligaste	 novellen utpekades Nybyggnad, »sjelfva pièce de résistance»	 (6/11). Social-Demokraten, slutligen, deklarerade i en notis i	 sitt första provnummer att Utopier »bör icke saknas i någon	 socialdemokrats boksamling» (25/9).	 Den saknades naturligtvis inte i Hjalmar Brantings. Denne	 var vid denna tid ansvarig utgivare av och redaktör för Tiden,	 som från den 12 juni 1885 hade undertiteln »Fackföreningarnas	 organ». Den 18 december anmälde Branting själv Utopier. Han	 sade sig veta att novellsamlingen »ursprungligen» skulle heta	 Giftas, del 2, och utgöra en positiv motsvarighet till Giftas I.	 Utopier, i varje fall de båda första berättelserna, skulle skildra	 »ideala förbindelser mellan man och kvinna». Därpå behand­	 lade Branting novellerna i tur och ordning. Nybyggnad lovor­	 dades för flera överlägset tecknade scener och situationer i	 början, men i fortsättningen sprängs formen, menade Branting,	 genom citat ur olika källor och Bestuchevs föredrag om privat­	 egendomen – resonemang som enligt Branting innehåller en hel	 del sanning men också »ej så litet befängdheter». Branting	 kunde heller inte dela Strindbergs syn i kvinnofrågan, som han	 ansåg författaren vara ensam om bland socialister. Novellen	 framstod för Branting som »halvfullbordad». Återfall berömde	 han oreserverat och Över molnen karakteriserades som »en kort	 men stämningsfull dialog». Branting tycktes vara medveten om	 den senare novellens personliga syftning på Bäckström och	 förband den med Min vän och jag i Dikter på vers och prosa.	 Samvetskval förbigick Branting, eftersom denna novell var »re­	 
	 dan känd», och avslutningsvis uttalade han som ett samman­	 fattande omdöme att Utopier var av »bestående värde».	 Den 16 december stod Karl Warburgs recension att läsa i	 Göteborgs Handels- & Sjöfarts-Tidning. Han fastslog redan i	 början att »det är som noveller, såsom skönlitterära alster, som	 dessa skildringar äga ett särskildt värde – sedan må de nu vara	 tendens-noveller hundrade gånger». Den huvudsynpunkten	 präglade hela recensionen, även om Warburg också fann det	 angeläget att inledningsvis ge en utförlig presentation av be­	 römda utopister genom tiderna. Strindbergs utopister är män­	 niskor som försökt frigöra sig från beroendet av eller slaveriet	 under ’överkulturen’, men med ett sådant synsätt hos författa­	 ren måste Warburg utdöma Över molnen som utopi. Egentligen	 fann han endast novellen Nybyggnad vara en verklig utopi, men i	 gengäld var han minst tillfredsställd med denna »som novell	 betraktad», eftersom den trots »vackra» partier befanns alltför	 docerande. Återfall uppskattade han mera, även om han ansåg	 avslutningen »nyckfullt komponerad». Över molnen karakterise­	 rades som välskriven om än »något personlig» – anmälaren	 verkar ha genomskådat fiktionen Aristide-Henri. Samvetskval	 fick bättre betyg, trots att helhetsintrycket enligt Warburg	 drogs ner av slutet. Sammanfattningsvis betonade han novel­	 lernas starkt subjektiva prägel, de skildrade personernas indivi­	 dualitet och styrka samt det övriga innehållets undantags­	 karaktär – allt dock intressant som prov på Strindbergs mäs­	 terskap som prosaförfattare.	 Den 19 december 1885 kom lördagstidningen Stockholm ut	 med ett nummer som uttryckligen såldes till förmån för August	 Strindberg, för att åstadkomma en julgåva till författaren och	 hans familj. På första sidan hade utgivaren och redaktören	 Emil Svensén en presentationsartikel, där han underströk för­	 fattarens stridbarhet. På följande sida återgavs i sin helhet	 Edvard Brandes recension av Utopier i Politiken (10/12) med en	 redaktionell ingress, där det påpekades att när novellsamlingen	 kom ut fanns det knappt en svensk tidning som ägnade den	 någon utförligare uppmärksamhet. Brandes inledde sin an­	 mälan med att slå fast att Utopier var »den mest betydande bok,	 som detta år har skänkt nordiska läsare». Han sade sig vidare	 
	 sympatisera med bokens socialism och med Strindbergs parti­	 tagande för arbetarna mot en borgerlig läsekrets. Tillsammans	 med författarens paradoxala strid mot sin egen fantasibegåv­	 ning gav allt detta boken – enligt Brandes – »en egendomlig	 kraft». Anmälaren erinrade också om det orimliga förhållandet	 att Strindberg och Ibsen, »våra grannlands största diktare», av	 konservativa motståndare tvingats till hemlöshet i utlandet. I	 anslutning till detta betecknade Brandes Paul Petrovitjs upp­	 läsning i Återfall av stycket om Tjernysjevskijs landsförvisning	 ur Wallace’ rysslandsbok som samlingens mest verkningsfulla	 avsnitt – han ansåg för övrigt novellen vara den bästa av de	 fyra, närmast följd av Över molnen. Till sist diskuterade Brandes	 skönlitteraturens »samhällsnytta» och hävdade att denna kun­	 de vara lika stor som vetenskapens och politikens. »Och ingen	 man kan göra Sverige större tjänster än dess yppersta literära	 kraft August Strindberg.»	 Från konservativa utgångspunkter hade Utopier anmälts för	 danska läsare i början av december av A. Falkman i Nationalti­	 dende (3/12). Han inledde recensionen med några för Strind­	 berg inte helt smickrande reflexioner om författaren som »filo­	 sof», men dessa var i sin tur en upptakt till en utförlig behand­	 ling av novellsamlingens företal. Utifrån sin uppfattning att	 Strindberg »blander Godt og Galt sammen paa den mærkelig­	 ste Maade» gav anmälaren en rad exempel på vad han uppfat­	 tade som felaktiga slutsatser i författarens rousseauansk-darwi­	 nistiska resonemang. Men »Filosofen Strindberg viger for Dig­	 teren, den ræsonnerende Tanke for et Blik, der ser ind i Sjælen,	 og for et Hjerte, der stemningsfuldt føler og følger Stemninger.»	 I tur och ordning fällde så Falkman några korta omdömen	 om de olika novellerna. Nybyggnad betecknades som den minst	 goda; skildringen av familistären »fører os ud i blodløse Fantas­	 terier». Återfall ansågs utmärkt, »ægte Poesi om Mennesker».	 Också Över molnen befanns »interessant og tiltalende», men	 Samvetskval uppfattades som »konstrueret [– – – ] paa sin Vis	 fortræffelig skreven, men ikke saa ægte som de to foregaaende.»	 Som tidigare sagts var Aftonbladet den enda av huvudstads­	 tidningarna som omedelbart efter publiceringen närmare in­	 tresserade sig för Utopier. Det skedde med en osignerad artikel	 
	 14/9 1885. Denna sysselsatte sig i högre grad än någon annan	 anmälan med skildringen av de ryska revolutionärerna, »nihi­	 listerna», i Nybyggnad och Återfall. Över molnen omnämndes i	 förbigående men Samvetskval inte alls. Skildringen av nihilist­	 mötet i Nybyggnad ansågs vara bland »det lifligaste och intres­	 santaste, som flutit ur Strindbergs penna» och teckningen av	 den ryska litterära klubben i Återfall utpekades som »en af	 bokens glanspunkter». Recensenten, som vill kalla dessa novel­	 ler »Bilder ur de landsflyktiga nihilisternas lif», betraktar skild­	 ringarna av revolutionärerna som det viktigaste i boken och	 lovar återkomma till dessa »med det första». Det skedde dock	 inte så snart, men 11/11 innehöll tidningen en ny artikel om	 Utopier, »Ryska nihilister skildrade af August Strindberg».	 Denna gång var bidraget signerat – med O. H. alltså Ola	 Hansson, som får antas ha skrivit också den föregående arti­	 keln. Han gav nu utförliga, kommenterande referat ur Nybygg­	 nad och Återfall. Strindberg betraktas främst som »en social	 stridsman; han har med hela sin produktion haft ett positivt,	 direkt syfte». Hansson förmodar att nihilisterna var korrekt	 skildrade, men han tycker också att han hör Strindberg själv	 tala genom Paul Bestuchev och Paul Petrovitj. Ett och annat	 kan ha hämtats från Turgenjevs skildringar av nihilister, t. ex.	 aftonsällskapet hos Gubarevs i romanen Rök, men till skillnad	 från dessa människor är Strindbergs nihilister, menar Hansson,	 inga viljesvaga drömmare utan »allvarets och handlingens	 män», med förankring i »pistol- och dynamitpolitiken», dvs.	 den terrorism som kulminerade i mordet på Alexander II 1881.	 Det kan ha varit nödtorftigt återhållna sympatier i stil med	 dem som bar upp dessa två artiklar och inte bara den av	 eftervärlden mera observerade, berömmande recensionen av	 Garborgs »osedliga» bok Ungdom, också den i november, som	 en månad senare ledde till att Ola Hansson avskedades från	 Aftonbladet.	 
	 
	 Kartor över Lausanne och Ouchy ur Bædekers resehandbok om Schweiz från 1877 på vilka	 man kan urskilja lokaliteter, som omnämns i novellerna Nybyggnad, Återfall och	 Samvetskval.	 
	 
	 Kartskiss över Genèvesjön och dess närmaste omgivningar där orter och berg som omnämns	 i novellerna finns markerade.	 
	 
	 
	 
	 Teckning av Godins gjuterier i Guise (ur: J.-B. Godin, Solutions sociales, 1871); jfr	 s. 62 i novellen Nybyggnad.			 
	 Ordförklaringar	 
	 
	 
	 
	 
	 
	 Ord och uttryck som återfinns i O. Östergren & K.-H. Dahlstedt, Våra	 vanligaste främmande ord (1980) eller i Skolordlista utgiven av Svenska Akademien och	 Svenska språknämnden (1986) upptas i allmänhet inte i ordförklaringarna. Bibel­	 citaten har som förlaga Karl XII:s bibel (P. Fjellstedts upplaga 1849-55).	 Ordlistan, som har försetts med relativt fylliga sakkommentarer, komplette­	 ras ifråga om det geografiska av de två kartor över delar av Schweiz, som	 återfinns på s. 207 och s. 208–209. Anvisningarna »ovan» och »nedan» avser	 den sida i vänstermarginalen i ordlistan till vilken respektive förklaring	 hänför sig.	 
	 
			 FÖRORD	 
	 9	 
	 
		Haeckel		 Ernst Haeckel (1834–1919), zoolog och filosof, var den som i		Tyskland mest främjade genombrottet för Darwins utvecklingsteorier	 
	 
	 9	 
	 
		ostran		 (variantform) ostronet	 
	 
	 9	 
	 
		hermafrodit		 samkönad organism, varelse med både han- och hon­		organ; Hermafroditos var en tvåkönad gudomlighet i den grekiska mytolo­		gin, son till Hermes och Afrodite	 
	 
	 9	 
	 
		stenkolsfloran		 växtligheten under stenkolsperioden (karbon), ca 350–		285 milj. år före nutid	 
	 
	 9	 
	 
		dikotyledon		 tvåhjärtbladig växt	 
	 
	 9	 
	 
		monokotyledon		 enhjärtbladig växt	 
	 
	 10	 
	 
		diklin		 här: växt med enkönade blommor	 
	 
	 10	 
	 
		dioecist		 enkönad växt med han- och honblommor på olika stånd,		tvåbyggare (klass 22, Dioecia, i Linnés sexualsystem)	 
	 
	 10	 
	 
		mastodont		 (egentligen mastodon) utdött elefantdjur med riktiga kind­		tänder och framtänder i underkäken – något som nutida elefanter saknar	 
	 
	 10	 
	 
		plesiosaurus		 svanödla, en utdöd reptil som levde i havet	 
	 
	 10	 
	 
		kreditiv		 här: banklån	 
	 
	 
	 
	 
	 11	 
	 
		fylloxera		 Phylloxera vastatrix, vinlus; dess larver angriper vinstockar­		nas rötter; orsakade från 1860-talet ödeläggelse av europeiska, särskilt		franska vingårdar	 
	 
	 11	 
	 
		ävlan		 strävan	 
	 
	 11	 
	 
		statkarl		 statare, årsanställd arbetare vid större lantbruk: dennes lön		utgjordes delvis av naturaförmåner, s. k. stat	 
	 
	 12	 
	 
		association		 här: förening, sammanslutning	 
	 
	 
			 
	 
	 
	 NYBYGGNAD	 
	 
	 
	 15	 
	 
		Lac Léman		 det franska namnet på Genèvesjön	 
	 
	 15	 
	 
		Libanoncedern		 libanonceder (Cedrus libani), högvuxet barrträd som		bildar skogar i östra medelhavsområdet	 
	 
	 15	 
	 
		Beau-Rivage		 (’Den vackra stranden’) strandpromenaden utefter Ge­		nèvesjön i Ouchy, då Lausannes hamnstad, numera en del av denna		stad (om Lausanne se nedan s 18)	 
	 
	 15	 
	 
		den bleka halvmånen		 syftar sannolikt på den turkiska flaggan (röd		med en vit halvmåne och stjärna)	 
	 
	 15	 
	 
		den svarta örnen		 den tyska örlogsflaggans mittparti innehöll vid		denna tid en örn, vilken också ingick i såväl det preussiska statsvapnet		som (från 1871) i det tyska riksvapnet	 
	 
	 15	 
	 
		Albions blodröda duk med sitt blåmärkta hörn som minne av		systerlandets bloddränkta blåa berg och sjöar		 Albion under antiken		beteckning på ön Britannien; används ibland om Storbritannien eller		England; sitt blåmärkta hörn etc. syftar på Skottland: det är sannolikt fråga		om den brittiska handelsflaggan, som har unionsflaggan – med det vita		skotska andreaskorset på blå botten – infälld i ett hörn	 
	 
	 15	 
	 
		Edsförbundet		 Schweiz	 
	 
	 15	 
	 
		det fridlysta Savojens alper		etc. efter Napoleonkrigen förklarade		Wienkongressen vissa områden av Savojen (söder om Genèvesjön) neu­		trala; denna ställning behöll de även sedan Savojen 1860 erkänts som		fransk provins	 
	 
	 15	 
	 
		chassepotgevär		 bakladdningsgevär uppkallat efter konstruktören A.		A. Chassepot och infört i franska armén 1866	 
	 
	 15	 
	 
		japansk mispel		 en art av släktet Mespilus, buskar eller små träd med		förhållandevis stora blommor	 
	 
	 15	 
	 
		Saturday Review		 engelsk veckotidskrift 1855–1938, en av de ledande		litterära tidskrifterna i England	 
	 
	 
	 
	 
	 16	 
	 
		binokel		 pincené	 
	 
	 17	 
	 
		alpist		 variantform av alpinist, alpbestigare, alpvandrare	 
	 
	 17	 
	 
		chalet		 ett slags mindre trähus i de schweiziska alperna	 
	 
	 17	 
	 
		antropomorf		 människoliknande	 
	 
	 18	 
	 
		klavad vid		 kedjad vid	 
	 
	 18	 
	 
		Lausanne		 huvudstad i kantonen Vaud, belägen vid Genèvesjöns norra		strand	 
	 
	 19	 
	 
		toalett		 här: toalettbord	 
	 
	 19	 
	 
		Revue Suisse		 schweizisk tidskrift, grundad 1838; sammanslogs 1861		med tidskriften Bibliothèque Universelle i Lausanne	 
	 
	 19	 
	 
		Revue des deux Mondes		 inflytelserik fransk halvmånadstidskrift för		litteratur, konst, politik, historia m. m., grundad 1829	 
	 
	 19	 
	 
		Thomas a Kempis		 (1380–1471), tyskfödd mystiker, känd som upp­		byggelseforfattare	 
	 
	 19	 
	 
		Bunyan		 John Bunyan (1628–1688), engelsk predikant och uppbyggel­		seförfattare, mest känd som författare till The Pilgrim’s Progress (’Kris­		tens resa’)	 
	 
	 19	 
	 
		Currer Bell		 den pseudonym under vilken den engelska romanförfatta­		rinnan Charlotte Brontë debuterade 
	 
	 
	 19	 
	 
		Mrs Gore		 Catherine Grace Frances Gore (1799–1861), en mycket		produktiv romanförfattarinna	 
	 
	 19	 
	 
		Miss Kavanagh		 Julia Kavanagh (1824–1877), som skrev en rad roma­		ner och berättelser om franskt liv och psyke	 
	 
	 19	 
	 
		temaböcker		 skrivböcker	 
	 
	 19	 
	 
		Michel Servet		 Miguel (Michel) Servet (1509 eller 1511–1553). spansk		läkare, jurist och religionsfilosof; kritiserade Calvin och blev på dennes		föranstaltande gripen och senare dömd till döden, varpå han brändes i		Genève	 
	 
	 19	 
	 
		Wilhelm Tell		 schweizisk sägengestalt som förknippas med »urkanto­		nernas» resning mot habsburgväldet och med Edsförbundets tillkomst		vid slutet av 1200-talet	 
	 
	 19	 
	 
		komma en pilfink så nära att hon skulle kunna hinna räkna		täckfjädrarne för att icke taga den för en gråfink		 gråfink annat		namn på gråsparv (under 1800-talet ofta kallad gråspink); pilfinken kan		lätt skiljas från gråsparven genom sin markerade svarta kindfläck, skill­		naden ifråga om täckfjädrarna (de fjädrar som har till uppgift att täcka		eller skydda t. ex. stjärt- och vingpennor vid deras fästen) ger föga		vägledning om man vill skilja arterna åt	 
	 
	 
	 
	 
	 19	 
	 
		hon ej skulle ta en tordyvel för en sandjägare fast hon ej summera­		de lederna i tarserna		 tordyvel skalbagge (dyngbagge) av släktet Geo­		trupes; sandbagge skalbagge av släktet Cicindela; tars fot hos insekter; de		två skalbaggarna, som har lika antal leder i benen, är lätta att skilja åt:		tordyveln är svartglänsande och rör sig trögt medan sandjägaren är		gräsgrön och förflyttar sig snabbt	 
	 
	 19	 
	 
		skulle hon nog skilja en mört från en abborre utan att veta hur		många fjäll den ena och den andra hade i sidolinjen		 det är lätt att		se skillnad på abborre och mört: den förra arten är randig, den senare		silverfjällig	 
	 
	 19	 
	 
		en rätvinklig triangel [– – – ] att kvadraten på hypotenusan var lika		med kvadraterna på de båda kateten		 Pythagoras’ sats, en känd sats		inom den s. k. plana geometrin, uppkallad efter den grekiske filosofen		Pythagoras (500-talet f. Kr.): i en rätvinklig triangel är summan av kvad­		raterna på längderna av de bägge sidor som omger den räta vinkeln		(kateterna) lika med kvadraten på längden av den motstående sidan		(hypotenusan): Pythagoras’ sats ingick i Euklides’ lärobok i geometri, som		förr lästes allmänt i skolorna (betr. Euklides se nedan s. 24)	 
	 
	 20	 
	 
		logaritmerna		 med ett tals logaritm förstås den exponent, till vilken ett		annat tal, »basen», måste upphöjas för att ge det förstnämnda talet; så		t. ex. är 3 logaritm till 8 om basen är 2 (23=8)	 
	 
	 20	 
	 
		Leibniz		 Gottfried Wilhelm von Leibniz (1646–1716), tysk filosof och		matematiker; logaritmerna hade dock införts i matematiken före hans		födelse	 
	 
	 20	 
	 
		Herschels teleskop		 den brittiske astronomen William Herschel (1738–		1822) konstruerade stora teleskop varmed han upptäckte ett betydande		antal nebulosor och stjärnhopar	 
	 
	 20	 
	 
		Archimedes satser och Mariottes lagar		 Archimedes (omkr. 287–212		f. Kr.), grekisk matematiker och fysiker; Mariotte Edme Mariotte		(1620–84), fransk fysiker som gjorde upptäckter särskilt inom hydro- och		aerostatiken (läran om vätskors resp. gasers jämvikt)	 
	 
	 20	 
	 
		läst in		 (variantform) låst in	 
	 
	 21	 
	 
		la bise		 (franska) ’nordanvinden’	 
	 
	 21	 
	 
		etagère		 hyllbord i flera avsatser för uppställning av prydnadssaker	 
	 
	 21	 
	 
		pelisse		 (franska) här: rundskuren kappa för kvinnor, ofta med skinn­		krage	 
	 
	 21	 
	 
		kroasering		 korsning	 
	 
	 
	 
	 
	 21	 
	 
		ylang-ylang		 parfym gjord av olja destillerad ur blommor av ylang­		ylang-trädet (släktet Cananga)	 
	 
	 21	 
	 
		muguet		 (franska) här: liljekonvaljparfym	 
	 
	 21	 
	 
		kataplasm		 smärtstillande grötomslag	 
	 
	 21	 
	 
		kamfert		 variantform av kamfer starkt luktande ämne, använt som		läkemedel för sin svettdrivande och stimulerande verkan	 
	 
	 21	 
	 
		bänknyckel		 man kunde vid denna tid ha nyckel till egen bänk i kyrkan	 
	 
	 21	 
	 
		konferens		 (franska conférence) ordet kan här ha den relativt vanliga		franska betydelsen av ’religiöst föredrag’	 
	 
	 21	 
	 
		ömhet med käx		 käx här: gnat, tjat	 
	 
	 21	 
	 
		violette		 (ålderdomligt) viol; här: violdoftande parfym	 
	 
	 22	 
	 
		tazett		 narciss	 
	 
	 22	 
	 
		krickade		 här: ljudhärmande uttryck för syrsornas läte	 
	 
	 22	 
	 
		Fribourg		 (fransk namnform; tysk form Freiburg) huvudstad i den		schweiziska kantonen med samma namn; katedralen har en berömd		orgel	 
	 
	 22	 
	 
		dies irae dies illa		 (latin) ’vredens dag, den stora dagen’, inlednings­		orden till domedagshymnen Dies irae, som skall ha författats av Thomas		av Celano på 1200-talet	 
	 
	 22	 
	 
		Sankt Franciscus kapell		 något sådant kapell finns inte i katedralen;		däremot ligger i närheten av denna Franciskankyrkan (Église des Corde­		liers)	 
	 
	 22	 
	 
		korsfäst köttet		 jfr Galaterbrevet 5: 24: »Men de som Christo tillhöra,		korsfästa sitt kött, samt med lustar och begärelser»	 
	 
	 22	 
	 
		orgelnist		 organist	 
	 
	 22	 
	 
		kopplar registren		 genom registerandrag (anordning på orgel som har		formen av handtag eller tangenter) inkopplas orgelns olika register (stäm­		mor)	 
	 
	 22	 
	 
		flöjtstämman [– – – ] oboen och fagotten, vox humana och basuner­		na		 här: namn på olika orgelstämmor	 
	 
	 22	 
	 
		oktav		 intervall om åtta toner (i en diatonisk skala)	 
	 
	 22	 
	 
		terser [– – – ] septimer [– – – ] kvinter		 olika musikaliska intervall;		septim (variantform) septima	 
	 
	 22	 
	 
		Sarine		 (fransk namnform; tysk form Saane) den flod som flyter genom		Fribourg	 
	 
	 22	 
	 
		obligataria		 aria ackompanjerad av ett soloinstrument	 
	 
	 22	 
	 
		syrinx		 panflöjt, ett primitivt blåsinstrument som består av små rör av		olika längd hopfogade bredvid varandra i en rad	 
	 
	 
	 
	 
	 23	 
	 
		San Franciscus		 San (italienska) Sankt	 
	 
	 23	 
	 
		Maria Magdalena		 en av kvinnorna vid Jesu kors, ibland identifierad		med synderskan i Lukas 7: 37ff.; hon firas i katolska kyrkan som bot­		görerskornas helgon och brukar i konsten framställas vacker och med		ångerfull min	 
	 
	 23	 
	 
		absid		 halvrund koravslutning i kyrka	 
	 
	 23	 
	 
		skänklar		 ben (oftast om ryttare): här sannolikt: ’lår’ eller ’vador’	 
	 
	 23	 
	 
		Ordet vart kött!		 uttrycket, som är hämtat från Johannes 1: 14, betyder		(i bibeln) att messiastanken tog människogestalt i Kristus	 
	 
	 23	 
	 
		cheminé		 av (franska) cheminée ’eldstad’, ’öppen spis’, ’kakelugn’	 
	 
	 23	 
	 
		Gazette		 Gazette de Lausanne, organ för det liberal-demokratiska par­		tiet i Vaud (den kanton vari Lausanne är beläget), grundat 1798	 
	 
	 24	 
	 
		pensionslärarinna		 pension privat (flick)skola, där eleverna vanligen		var inackorderade	 
	 
	 24	 
	 
		La Revue		 officiellt organ för det frisinnade partiet i Vaud, grundat		1868, från 1878 dagligt	 
	 
	 24	 
	 
		överklass-prerogativ		 prerogativ rättighet, förmån	 
	 
	 24	 
	 
		mogenhetsexamen		 dåtida benämning på avgångsexamen från gym­		nasierna	 
	 
	 24	 
	 
		Euklides		 grekisk matematiker (ca 300 f. Kr.); delar av hans matema­		tiska huvudarbete Elementa har länge använts i skolundervisningen	 
	 
	 24	 
	 
		Julius Caesar		 Caesars skildring av kriget i Gallien, De bello gallico,		har ända in i vår tid använts i latinstudiet i skolan	 
	 
	 25	 
	 
		när hon slog sig själv på örat		 antagligen: när hon gav sig själv en		örfil: jfr uttrycket »när någon slår dig på ena örat, så slå igen på det		andra» (travesterat efter Jesu bergspredikan, Matteus 5:39)	 
	 
	 26	 
	 
		Spanska Successionskriget		 spanska tronföljdskriget (1701–14)	 
	 
	 26	 
	 
		tredje boken Livius		 Titus Livius (59 f. Kr.–17 e. Kr.), romersk histo­		rieskrivare; hans verk om Roms grundläggning, som länge använts i		skolornas latinundervisning, är indelat i ’böcker’, varav 35 stycken är		bevarade: den tredje boken omfattar åren 287–309 efter Roms grund­		läggning (enligt traditionen 753 f. Kr.)	 
	 
	 26	 
	 
		proportionsläran		 inom matematiken läran om proportionernas och		proportionella storheters egenskaper; denna lära behandlas i femte bo­		ken av Euklides’ Elementa	 
	 
	 26	 
	 
		osteologi		 vetenskapen om skelettets byggnad och dess olika delar (ben		och brosk)	 
	 
	 26	 
	 
		de hypotetiska omdömena		 dåtida benämning på de logiska satser i			 
	 
	 
	 
	 
	  	 
	 
		 				 vilka eftersatsens giltighet är beroende av första satsen, t. ex.: ’Om p så		q’; termen omdöme inom logiken är numera ersatt av ’sats’	 
	 
	 26	 
	 
		Interlaken		 ort i kantonen Bern, en av Schweiz äldsta och mest besök­		ta kur- och turistorter	 
	 
	 27	 
	 
		Zürichs Polyteknikum		 syftar på Eidgenössische Technische Hochschule i		Zürich, en teknisk högskola som också gav kurser för studerande vid		andra högskolor och vid universitetet i staden	 
	 
	 28	 
	 
		reagentier		 plural av reagens, dvs. ett kemiskt ämne som används för att		påvisa närvaro av ett annat ämne	 
	 
	 28	 
	 
		förlag		 här: det kärl i vilket vätskan uppsamlas vid en destillation	 
	 
	 28	 
	 
		kapell		 här: dragskåp, skåp med ridåfönster och försett med anordning­		ar för avlägsnande av farliga gaser	 
	 
	 29	 
	 
		komma att ta nära vid sig		 låta sig påverkas (av)	 
	 
	 29	 
	 
		gjort sin första reaktion		 göra reaktion här: åstadkomma att två eller		flera ämnen reagerar med varandra, dvs. (under varandras inverkan)		förändras i fråga om den kemiska sammansättningen	 
	 
	 29	 
	 
		snällt		 här: duktigt	 
	 
	 29	 
	 
		Æskulap		 av Aesculapius (den latinska motsvarigheten till grekernas		Asklepios), läkekonstens gud i den antika mytologin	 
	 
	 29	 
	 
		kommers		 här: benämning på samkväm eller fest för studenter, huvud­		sakligen inom tyskt språkområde	 
	 
	 29	 
	 
		Brasserie Nuss		 brasserie här: ölstuga	 
	 
	 30	 
	 
		descendensteorien		 annan term för utvecklingsläran, enligt vilken de		nutida växt- och djurarterna utvecklats ur andra nu vanligen utdöda		arter	 
	 
	 30	 
	 
		Gud skapat människan sig till en särskild avbild och djuren till		människans nytta		 jfr Herrens ord i 1 Mosebok 1:26–28: »Låt oss göra		Menniskan till ett beläte, det oss likt är, den råda skall öfwer fiskarna i		hafwet, och öfwer foglarna i himmelen och öfwer fänaden» etc.	 
	 
	 31	 
	 
		kvinnan skapades av mannens revben		 anspelar på 1 Mosebok		2:21–22 där det omtalas hur Gud skapar kvinnan av ett av mannens		revben	 
	 
	 31	 
	 
		den okände författaren till Mose böcker [– – – ] ålägga kvinnan att		vara mannen underdånig		 jfr Herrens ord till kvinnan efter syndafal­		let (1 Mosebok 3: 16): »Du skall föda dina barn med sweda, och din vilje		skall dinom manne undergifwen wara, och han skall wara din herre»	 
	 
	 31	 
	 
		emedan han förordar mormonism		 inom mormonrörelsen förkunna­		des och praktiserades vid denna tid polygami (månggifte): polygamin			 
	 
	 
	 
	 
	  	 
	 
		 				var tillåten hos judarna under biblisk, särskilt gammaltestamentlig, tid	 
	 
	 31	 
	 
		Moses Code civil §4		 Code civil den franska civillagen av år 1804; med		uttrycket Moses Code civil avser Strindberg budorden, med §4 budet om		att man skall hedra sin fader och moder; i 2 Mosebok 20: 12 står detta i		femte budet; i Luthers Lilla katekes återfinns det dock i det fjärde	 
	 
	 32	 
	 
		mollusk		 blötdjur, en grupp ryggradslösa djur av vilka vissa är samkö­		nade, andra skildkönade	 
	 
	 32	 
	 
		Hermes och Aphrodite [– – – ] oindividualiserade		 hermafrodit se		ovan s. 9	 
	 
	 32	 
	 
		Cirripederna		etc. Cirripedia, rankfotingar, är en underordning till		kräftdjuren; de flesta är hermafroditer, men hos en del arter finns		dvärghannar – helt små djur som lever i det inre av hermafroditen, i		närheten av könsöppningen; i könsmoget tillstånd är dvärghannarna		fastvuxna antingen på klippor, alger eller andra föremål i havet eller på		andra djur; detta förhållande utvecklas ibland till parasitism, vilket		innebär att de livnär sig av värddjurets kropp	 
	 
	 32	 
	 
		den Brittiska Bibelsällskaps-teorien		 syftar på The British and Foreign		Bible Society (bildat 1804) som bekämpade Darwins teorier och ifrågasat­		te hans upptäckter	 
	 
	 33	 
	 
		återfall eller atavismer		 atavism arv av egenskap från ett tidigare (mer		eller mindre avlägset) släktled; jfr nedan 109 lagen om återfall	 
	 
	 33	 
	 
		ancestral		 fäderneärvd	 
	 
	 33	 
	 
		hos dahomejarne, där kvinnorna regera och kriga		 Dahomey eller		Dahomé (motsvarar ung. den nuvarande staten Benin) i Västafrika var		från medeltiden till den franska erövringen på 1890-talet ett kungarike,		men arméns kärna bestod ännu under 1800-talet av kvinnliga krigare,		som var kända för grymhet och dödsförakt	 
	 
	 33	 
	 
		kommunitet		 gemenskap, samhälle	 
	 
	 34	 
	 
		tram-way		 här: ’spårvagn’	 
	 
	 35	 
	 
		oskickligt		 här: klumpigt, opassande, oanständigt	 
	 
	 35	 
	 
		ett nytt species		 här ungefär: ett exemplar av en ny typ av företeelse		(jfr den engelska titeln på Darwins arbete från 1859: »On the origin of		species by means of natural selection»)	 
	 
	 35	 
	 
		moralitet		 här: sedlighet, moral	 
	 
	 36	 
	 
		vad bibeln sade: Din vilja skall vara din man underdånig och han		skall vara din herre!		 kvinnans underordning under mannen omtalas		på flera ställen i bibeln, t. ex. i Paulus brev till efesierna 5:21 ff.	 
	 
	 
	 
	 
	 36	 
	 
		Med smärta skall du föda barn		 jfr I Mosebok 3:16 »Du skall föda		dina barn med sweda»	 
	 
	 36	 
	 
		Code moral		 (franska) ’Morallagen	 
	 
	 37	 
	 
		göra ett syntesprov		 syntes här: framställning av kemiska föreningar ur		deras beståndsdelar; jfr ovan s. 29 gjort sin första reaktion	 
	 
	 37	 
	 
		lagade sandbad åt kolvar		 sandbad en med sand fylld järnskål som		användes på kemiska laboratorier som underlag för kär! som upphettas	 
	 
	 37	 
	 
		förlag		 här: del av destillationsapparat i vilken destillatet uppsamlas	 
	 
	 38	 
	 
		ryssarne		 här: den koloni av ryska landsflyktiga studenter och intellek­		tuella som sedan början av 1870-talet hade etablerat sig i Zurich	 
	 
	 39	 
	 
		propagandisterna		 här: beteckning för de s. k. narodnikerna, ryska		radikala och revolutionära studenter som i början av 1870-talet genom		att »gå ut till folket» ville förbereda massorna för den politiska och		sociala omvälvning som man eftersträvade	 
	 
	 39	 
	 
		recipient		 här: del av elektricitetsmaskin för uppsamling eller motta­		gande av elektricitet	 
	 
	 39	 
	 
		elektricitetsmaskin		 apparat för generering av högspänd elektricitet		med svag strömstyrka	 
	 
	 39	 
	 
		tension		 elektrisk spänning; här snarast ’benägenhet’	 
	 
	 39	 
	 
		petrificerad		 petrifierad förvandlad till sten eller fossil, förstenad	 
	 
	 39	 
	 
		Montesquieu [– – – ] »Om jag visste något som var nyttigt för mig,		men skadligt för min familj skulle jag förvisa det ur mitt		sinne»		etc. Charles de Secondat de Montesquieu (1689–1755), fransk		filosof och författare: citatet, som är något förvanskat, återfinns i dennes		Pensées, 1. s. 492 (i originalutgåvan, postumt 1758); citatet återfinns		även i Montesquieu. Cahiers 1716–1755. Textes recuellis et présentés		par Bernard Grasset. 1941, s. 9–10	 
	 
	 40	 
	 
		agglomererad		 hopgyttrad, sammanträngd	 
	 
	 40	 
	 
		som misteln sin poppel		 mistel (Viscum album) är en parasiterande		buskväxt som växer på lövträd, bl. a. popplar	 
	 
	 40	 
	 
		skaffare		 försörjare	 
	 
	 41	 
	 
		Bauschänzli		 en liten muromgärdad, trädhevuxen ö, tidigare skans,		belägen nära floden Limmats utlopp i Zürichsjön och förbunden med		stranden genom en bro	 
	 
	 41	 
	 
		Korsikanen, som underlåtit mörda sin släkts ovän		etc. rättskip­		ningen på Korsika ersattes förr ofta av den förfördelades hämnd utkrävd		i blod (vendetta); genom de starka familjebanden på ön resulterade		vendettan ofta i släktfejder	 
	 
	 
	 
	 
	 42	 
	 
		trächalet		 se ovan s. 17 chalet	 
	 
	 42	 
	 
		kort hår och blåa glasögon		 kortklippt hår och glasögon med blåtonat		glas uppfattades vid denna tid ibland som karakteristika för ryska		kvinnliga revolutionärer	 
	 
	 43	 
	 
		hon tackade		 här: hon tackade nej; på franska kan ’nej tack’ heta		’merci’ (utan negation) och även på tyska kan negationen utelämnas:		’danke’	 
	 
	 43	 
	 
		kommunard		 egentligen: anhängare av och deltagare i Pariskommu­		nen 1871; här ungefär: kommunist eller socialist	 
	 
	 43	 
	 
		musjik		 (ryska) ’bonde’	 
	 
	 44	 
	 
		semstvo		 (ryska) beteckning för den ryska lokala självstyrelsen och för		de organ som utövade denna	 
	 
	 44	 
	 
		amplifiera		 utvidga	 
	 
	 44	 
	 
		gå med tallrik i kyrkan		 gå med tallrik samla in pengar till kollekten	 
	 
	 44	 
	 
		kaféchantant-sångerskor		 café chantant kafé där man underhöll gäs­		terna med sång	 
	 
	 44	 
	 
		Ingersoll		 Robert Green Ingersoll (1833–1899), amerikansk jurist och		politiker känd för sin vältaligt kristendomsfientliga propaganda	 
	 
	 45	 
	 
		tunna		 här: gammalt rymdmått, olika stort för olika varor; här: 1 tunna		= ca 165 lit.	 
	 
	 45	 
	 
		Iouisdor		 louis d’or (’guld-Ludvig’) franskt guldmynt (= 20 francs)		1640–1794	 
	 
	 45	 
	 
		kapvin		 alkoholstarkt, sött vin från Kaplandet i Sydafrika	 
	 
	 46	 
	 
		Därför var det första myntet boskap, pecus, pecuniae		 pecus (latin),		eg. ’boskap’ (och ett därtill bildat ord, pecunia); eftersom boskap fungera­		de som betalningsmedel i det primitiva samhället fick ordet pecunia		efterhand betydelsen ’pengar’	 
	 
	 46	 
	 
		bonbon		 (franska) ’godis’, ’karameller’, ’konfekt’	 
	 
	 46	 
	 
		Paris belägring		 syftar antagligen på den tyska belägringen av Paris		september 1870–januari 1871 under fransk-tyska kriget (1870–71)	 
	 
	 46	 
	 
		centimes		 plur. av det franska ordet centime, småmynt i de länder som		har franc som huvudsaklig myntenhet (1 franc = 100 centimes)	 
	 
	 46	 
	 
		Vanderbilt, Stewart och Astor		 nordamerikanska kapitalistfamiljer	 
	 
	 47	 
	 
		kramhandlare		 detaljhandlare	 
	 
	 47	 
	 
		conservateurs-hjärna		 jfr franska conservateur konservativ person	 
	 
	 47	 
	 
		krisen		 här: den sista stora överproduktionskrisen enligt Marx’ kata­		strofteori	 
	 
	 49	 
	 
		commis		 (franska) här: ’handelsanställd’, ’bokhållare’, ’biträde’	 
	 
	 
	 
	 
	 49	 
	 
		gentiana		 gentianarot, baggsöta, användes som ett aptitgivande och		matsmältningsbefrämjande medel	 
	 
	 49	 
	 
		gastrit		 magkatarr	 
	 
	 50	 
	 
		stout ale		 starkt, mörkt öl, ’porter’	 
	 
	 50	 
	 
		Schänzli		 förkortning av Bauschänzli; se ovan s. 41	 
	 
	 51	 
	 
		giftoman		 person vars samtycke fordras för att en omyndig person skall		få gifta sig	 
	 
	 52	 
	 
		Deputeradekammarn		 dåtida benämning på den direkt folkvalda de­		len av folkrepresentationen, särskilt i romanska länder	 
	 
	 53	 
	 
		Polyteknikum		 se ovan s. 27 Zürichs Polyteknikum	 
	 
	 53	 
	 
		En skrivelse från ryska regeringen		etc. syftar sannolikt på ett dekret		som ryska regeringen utfärdade 1873 och som vände sig mot de kvinnli­		ga studerandena; de som efter den 1 januari 1874 bevistade lektioner och		övningar vid den tekniska högskolan (se ovan s. 27) och universitetet i		Zürich skulle fråntas rätten till vidare studier och anställning i Ryssland	 
	 
	 55	 
	 
		sjuda såpa		 såpa tillverkades genom kokning (sjudning) av kalilut och		olika slags oljor	 
	 
	 55	 
	 
		benmjöl		 gödselmedel framställt av djurben	 
	 
	 55	 
	 
		jämt spel		 (variantform) jämnt spel	 
	 
	 56	 
	 
		tvättnota på skrynklade kragar och manschetter		 det var förr vanligt		med lösa kragar och manschetter, som fästes vid hals- respektive ärmlin­		ningarna på skjortan	 
	 
	 56	 
	 
		den groteska figur en trädgårdskula återger		 under senare delen av		1800-talet var det vanligt att man som trädgårdsprydnad hade ett på en		piedestal placerat klot av spegelglas; detta avspeglade föremål och perso­		ner på ett förvridet sätt	 
	 
	 57	 
	 
		»Hon stod lik»		 stå lik eg. förevisas som (svept) lik före begravningen	 
	 
	 58	 
	 
		praktikus		 praktiker; här: privatpraktiserande läkare	 
	 
	 59	 
	 
		snörliv		 korsett som hålls ihop genom snörning	 
	 
	 59	 
	 
		bära all livets och moderskapets tunga		 tunga (ålderdomligt): börda	 
	 
	 60	 
	 
		humus		 här: mull	 
	 
	 61	 
	 
		var alldeles övergiven		 övergiven här: över sig given, förtvivlad	 
	 
	 61	 
	 
		deputeranden Godin		 deputerande variantform av deputerad här: medlem		av den franska nationalförsamlingens deputeradekammare; Godin Jean		Baptiste André Godin (1817–1888), fransk gjuteriägare och socialrefor­		mator, se nedan familistère	 
	 
	 61	 
	 
		principal		 husbonde; chef, arbetsgivare	 
	 
	 62	 
	 
		nervus rerum		 (latin) ’tingens nerv’, ’alltings drivkraft’	 
	 
	 
	 
	 
	 62	 
	 
		familistère		 (franska) beteckning för de centrala, väldiga bostadskaser­		nerna i Godins anläggning; ordet användes också om den sociala organi­		sation som Godin skapade i Guise (se bild vid titelsidan och på s. 210)	 
	 
	 62	 
	 
		Fouriers och Owens utopi		 Charles Fourier (1772–1837) och Robert		Owen (1771–1858) var båda tidiga, sk. utopiska, socialister och socialre­		formatorer som skisserade små självförsörjande mönstersamhällen på		socialistisk eller kooperativ grund; Fouriers ’utopi’ var ett system, där		»falangstären» (av franska phalanstère) skulle utgöra både bostad och		arbetslokal för en »falang», ett samhälle på 400 familjer; Owen ville		samla arbetarna och deras familjer i samhällen, kommuniteter, vardera		bestående av ca l 200 invånare	 
	 
	 62	 
	 
		Alabamafrågan		 diplomatisk konflikt mellan Förenta staterna och		England 1862–1872 som löstes på fredlig väg genom ett internationellt		skiljedomsförfarande	 
	 
	 62	 
	 
		De obotfärdiges förhinder		 vedertaget uttryck som återgår på Lukas		14:18–20 och som används bildligt om svepskäl som anförs då man vill		slippa undan något besvärligt eller obehagligt	 
	 
	 63	 
	 
		association		 här: samhällsbildning av utopisk-socialistisk, närmast fou­		riersk typ (se ovan s. 62)	 
	 
	 64	 
	 
		sociabel		 sällskaplig	 
	 
	 64	 
	 
		talrör		 här: metallrör genom vilket man kan tala med en person som		befinner sig i ett annat rum	 
	 
	 65	 
	 
		ackommodationsförmåga		 anpassningsförmåga	 
	 
	 65	 
	 
		draga på samhället för alla era behov		 draga på här ungefär: ta ut av	 
	 
	 65	 
	 
		assurerad		 försäkrad	 
	 
	 67	 
	 
		»arbetshuset»		 arbetshus eg. beteckning på inrättning där äldre fattiga		försörjdes och sysselsattes	 
	 
	 67	 
	 
		det välförstådda intresset		 det lätt insedda intresset; enligt en del		samhällsreformatorer vid denna tid insåg individerna att det låg i deras		eget intresse att uppträda socialt (så att strafflagen egentligen inte		behövdes)	 
	 
	 70	 
	 
		Wilhelm Tell		 här: opera av Gioacchino Rossini (1829) till text efter		Friedrich von Schillers skådespel med samma namn	 
	 
	 70	 
	 
		hon kände [– – – ] vallningar i blodet		 blodvallning blodträngning (be­		roende på blodöverfyllnad)	 
	 
	 70	 
	 
		Oberland		 Berner Oberland, den södra delen av kantonen Bern, där		Bernalperna är belägna	 
	 
	 70	 
	 
		Lac Léman		 se ovan s. 15	 
	 
	 
	 
	 
	 71	 
	 
		»vätte sitt bröd [– – – ] med förödmjukelsens tårar»		 anspelar möjli­		gen på (inledningen till) harpolekarens tredje sång i Goethes Wilhelm		Meisters Lehrjahre (1794–96) »Wer nie sein Brot mitt tränen ass [– – – ]		Der kennt euch nicht ihr himmlischen Mächte» (’Den ej sitt bröd med		tårar åt [– – – ] Han himlamakterna ej känner’)	 
	 
	 71	 
	 
		vin-tonnel		 av (franska) tonnelle ’lövsal’; här: lövsal formad av vinran­		kor	 
	 
	 71	 
	 
		jämt		 (variantform) jämnt	 
	 
	 72	 
	 
		barnen sätta vi på barnhuset som Rousseau		 barnhus anstalt för vård		och uppfostran av föräldralösa barn eller av barn vilkas föräldrar ej vill		eller kan ta hand om dem; den franske författaren Jean Jacques Rousseau		(se även s. 165 nedan), som genom sin uppfostringsroman Émile (1761)		anses ha varit den förste som hävdat respekt for barnets personlighet och		bl. a. därigenom bildat epok i pedagogikens historia, lät placera sina fem		barn med Thérèse Levasseur på barnhus	 
	 
	 73	 
	 
		som att gå i Pompeji och Herculanum		 Pompeji och Herculaneum två		fornromerska städer som begravdes i aska vid Vesuvius utbrott år 79		e. Kr.; framgrävningen av städerna hade påbörjats redan i mitten av		1700-talet, men systematiserades under 1860-talet	 
	 
	 73	 
	 
		av jord äro vi komna		 jfr Kyrkohandbokens jordfästningsformulär; jfr		även 1 Mosebok 3: 19: »ty du äst jord, och till jord skall du warda»	 
	 
	 73	 
	 
		krisen [– – – ] den stora sista kraschen		 se ovan s. 47	 
	 
	 
						 ÅTERFALL	 
	 
	 77	 
	 
		Lac Léman		 det franska namnet på Genèvesjön	 
	 
	 77	 
	 
		Ouchy		 den del av Lausanne som ligger närmast Genèvesjön	 
	 
	 77	 
	 
		Lausanne		 huvudstad i kantonen Vaud, belägen vid Genèvesjöns norra		strand	 
	 
	 77	 
	 
		rosierist		 rosenodlare	 
	 
	 77	 
	 
		Dent d’Oche		 alptopp i Savojen, ett franskt landskap söder om		Genèvesjön	 
	 
	 77	 
	 
		tic		 ofrivillig, tvångsmässig rörelse, särskilt ryckning i ansiktets muskler	 
	 
	 77	 
	 
		galvanisk stapel		 anordning varur elektrisk energi kan utvinnas genom		fysikalisk-kemiska processer i en saltlösning med två elektroder; metoden		bygger på italienaren Luigi Galvanis upptäckt 1791, att elektrisk ström		bildas då en muskel och en nerv som går till densamma förbinds med var			 
	 
	 
	 
	 
	  	 
	 
		 				 sitt metallföremål; denna s. k. galvaniska elektricitet ger i sin tur upphov		till muskelsammandragningar	 
	 
	 78	 
	 
		Bendas boklåda		 Benny Benda (1840–1899) var ursprungligen från Ber­		lin men kom 1876 till Lausanne där han 1879 öppnade sin boklåda på		Rue Centrale nr 3, vilken han behöll till sin död; 1885 gav han ut den		första franska översättningen av Giftas I	 
	 
	 78	 
	 
		mjältsjuk		 deprimerad, svårmodig	 
	 
	 78	 
	 
		musjik		 (ryska) bonde	 
	 
	 78	 
	 
		helgdagsrubasjkor		 rubasjka (ryska) skjorta, blus, som användes av de		ryska bönderna	 
	 
	 78	 
	 
		sarafan		 (ryska) vid, ärmlös överdräkt	 
	 
	 78	 
	 
		som de i dag buro Sankt Johannis till ära		 midsommardagen var		Johannes döparens dag	 
	 
	 79	 
	 
		feeripjäs		 sagospel	 
	 
	 79	 
	 
		centim		 Strindbergs försvenskning av (franska) centime; se ovan s. 46	 
	 
	 80	 
	 
		ju längre på dan dess finare folk		 talesätt, jämför varianten »ju		senare på dagen, desto vackrare folk (gäster)»	 
	 
	 80	 
	 
		teros		 en art av rosor som har tedoftande blommor	 
	 
	 80	 
	 
		Céline Forestier		 teros, rent gul med skarpare färgmarkering i mitten	 
	 
	 80	 
	 
		Villeneuve-vin		 vin från området kring Villeneuve, en liten hamnstad		vid Genévesjön söder om Montreux	 
	 
	 80	 
	 
		fästade den dyra ympen [– – – ] på den vilda stammen		 sedan mitten		av 1800-talet förökas de flesta rosor genom ympning på grundstammar,		som dras upp genom sådd av vildnypon	 
	 
	 80	 
	 
		mjöldagg		 mjöldaggsvampen är en parasit vars mycelievävnad, mjöl­		dagg, växer in i och skadar värdväxtens ytceller	 
	 
	 81	 
	 
		Malmaison		 eg. Souvenir de la Malmaison, ros med vita kronblad, i		köttfärgade skiftningar, och med lätt kryddoft (namnet efter slottet		Malmaison utanför Paris)	 
	 
	 81	 
	 
		en ny tysk bok [– – – ] Was thun?		etc. den ryske författaren N. G.		Tjernysjevskijs (1828–1889) roman Vad skall man göra? (svensk övers.		1885) lästes av Strindberg i den tyska översättningen, Was thun? Erzähl­		ungen von neuen Menschen. Roman. I–III, Leipzig 1883: romanen publicera­		des första gången 1863 (se förklaring om Tjernysjevskijs bok s. 88 nedan)	 
	 
	 81	 
	 
		Mont Vert		 sannolikt det herrgårdsliknande hus från 1780–83 med		barockfasad och ståtlig trädgård som har adressen 16 Avenue de l’Elysée		(Ouchy)	 
	 
	 81	 
	 
		ferme		 (arrende)bondgård	 
	 
	 
	 
	 
	 81	 
	 
		rosieri-skola		 anläggning som används för odling av rosor och där		plantorna utvecklas (skolas) för att senare planteras om på annan plats	 
	 
	 81	 
	 
		remontant- och terosor		 remontant växt som remonterar, dvs. fortsätter		att blomma och eventuellt sätta frukt också efter artens normala blom­		ningstid	 
	 
	 82	 
	 
		Maréchal Niel		 en av de mest berömda terosorna, klängros med gula		blommor, uppkallad efter Adolphe Niel, marskalk av Frankrike 1859	 
	 
	 82	 
	 
		Gloire de Dijon		 (’Dijons ära’; Dijon är en stad i östra Frankrike),		teros, laxgul med rosa schatteringar, välluktande; kraftig, rankande		växt; välkänd äldre sort	 
	 
	 82	 
	 
		Safrans		 teros, smörgul med en dragning åt aprikos; har medelstora,		dubbla blommor	 
	 
	 82	 
	 
		Boule de Neige		 (’Snöboll’) en s. k. bourbonros, uppkommen genom		korsning av bourbonrosen Blanche Lafitte och tehybriden Sappho;		blommar hela sommaren med vita blommor i klasar	 
	 
	 82	 
	 
		Madame Pittet		 en remonterande noisettehybrid (jfr nedan) med		medelstora, vita blommor	 
	 
	 82	 
	 
		rosenkålens huvuden		 rosenkål detsamma som brysselkål	 
	 
	 82	 
	 
		Damascener-rosor		 Rosa damascena, finns i många varianter med		olika färger (anses ha förts till Europa från Damaskus av korsriddarna)	 
	 
	 82	 
	 
		Jules Margottin		 en remontantros med mycket stor och mångdubbel		blomma i karminrosa färg (uppdragen hos en rosenodlare vid namn		Jules Margottin)	 
	 
	 82	 
	 
		Noisetter		 en hel grupp rosor, Rosa noisettiana	 
	 
	 82	 
	 
		svartröda som venöst blod		 det venösa blodet (blod från kroppens		vener) har en mörk färg som orsakas av kroppsvävnadernas överskott av		kolsyra	 
	 
	 82	 
	 
		Provinserna		 provinsrosor. Rosa gallica, har stora mörkröda, doftande		blommor (uppkallade efter den lilla orten Provins i Champagne, Frank­		rike, där de redan på medeltiden odlades i stor skala for medicinskt		ändamål)	 
	 
	 82	 
	 
		La France		 en hybrid mellan terosor och remontantrosor, silverrosa på		kronbladens insidor, livfullt rosa på deras utsidor	 
	 
	 82	 
	 
		Maidens Blush		 (’Jungfrurodnad’), Rosa alba, medelstora, dubbla,		ljust skära, starkt doftande blommor; eg. en hög buske, men blommorna		blir större och vackrare om denna hålles låg	 
	 
	 82	 
	 
		förenkling		 här: anammande av enkla levnadsvanor, närmast under		inflytande av ryska radikaler	 
	 
	 
	 
	 
	 82	 
	 
		den stora men fredliga och lagenliga strid som stundar		 se ovan om		krisen s. 47	 
	 
	 83	 
	 
		delirant		 person som lider av delirium dvs. »fyllerigalenskap»	 
	 
	 84	 
	 
		Franska revolutionens stora tankar hade gått upp i vindunster vid		reformbanketter		 reformbanketter egentligen politiska sammankomster i		form av festliga samkväm som den franska oppositionen arrangerade		1847–48: regeringens förbud mot en sådan bankett och de oroligheter		som följde inledde februarirevolutionen 1848; Strindberg tycks dock avse		arbetet i kommittéer och utskott i slutfasen av den franska revolutionen		på 1790-talet	 
	 
	 84	 
	 
		att man var herre		 herre här antagligen: ’fint folk’	 
	 
	 85	 
	 
		rober utan liv		 rober här: dräkter, klänningar; liv till kvinnodräkten		hörande plagg som räcker från halsen till midjan	 
	 
	 85	 
	 
		affischer		 här: modeplanscher	 
	 
	 85	 
	 
		jungfruvin		 vildvin	 
	 
	 85	 
	 
		Annisjka		 (rysk) diminutiv, dvs. smeksamt förminskande form, av		Anna	 
	 
	 85	 
	 
		waadtländare		 man från Waadtland eller Waadt, som är det tyska nam­		net på den franskspråkiga kantonen Vaud, vars huvudstad är Lausanne	 
	 
	 85	 
	 
		snaggigt hår		 snaggat hår	 
	 
	 86	 
	 
		is		 här: (variantform) ids	 
	 
	 86	 
	 
		pålrötterna		 pålrot huvudroten till en växt, när den är särskilt starkt		utvecklad i förhållande till rotgrenarna	 
	 
	 87	 
	 
		verst		 gammal rysk längdenhet; 1 verst = 1066,8 m	 
	 
	 87	 
	 
		facteurn		 av franska facteur ’brevbärare’	 
	 
	 88	 
	 
		»När solen som är en Gud kan kyssa liv i ett as [– – – ]»		 citat ur en		av Hamlets repliker i Shakespeares drama, akt II, scen 2, där han		raljerar med Polonius: »HAMLET. Ty, om solen kläcker maskar i en död		hund, om solen, som är en gud, kan kyssa ett as – har ni en dotter?		POLONIUS. Ja, ers höghet. HAMLET. Låt henne icke gå i solen.		Förstånd är en välsignelse; men som er dotter kan bli välsignad – min		vän, se opp.» (C. A. Hagbergs översättning; Shakespeares dramatiska		arbeten, I, 1861. s. 38)	 
	 
	 88	 
	 
		H.H:s order		 H. H. här: Högt ärade Herre (vanlig tilltalsfras i brev vid		denna tid)	 
	 
	 88	 
	 
		det är jämnt tjugo år sen Tjernysjevskijs bok kom ut		etc. syftar på		Tjernysjevskijs roman Vad skall man göra? (se även s. 81), som publice­		rades första gången i en rysk tidskrift 1863, men som inte fick ges ut i			 
	 
	 
	 
	 
	  	 
	 
		 				 bokform i Ryssland; författaren verkade i slutet av 1850-talet som tid­		 skriftsskribent med radikala politiska, ekonomiska och sociologiska artik­		 lar, men blev i början av 1860-talet arresterad och utan rättegång insatt i		 fängelse; i två år fick han vänta på sin dom och skrev under denna tid		 romanen; han dömdes till sju års tvångsarbete i Sibirien men måste		sedan stanna där i ytterligare tolv år	 
	 
	 88	 
	 
		Den »berömda» Russia av Sanningsvittnet Wallace		 D. Mackenzie		Wallaces Russia. A six years’ residence, 1–2, utkom första gången		1877–78 och följdes snabbt av nya upplagor; Strindberg citerar i fort­		sättningen G. Kleens översättning Ryssland. Land och folk, seder och		bruk (1877) s. 518; mellan orden »moderation» och »Tjernysjevskij» i		Strindbergs text har han uteslutit ett stycke hos Wallace som skildrar		författarens möte med en agitator på ett för denne synnerligen nega­		tivt sätt	 
	 
	 89	 
	 
		emancipationstiden		 genom ett kejserligt manifest 1861 befriades de		ryska bönderna från livegenskap och under det följande decenniet påbör­		jades genom en rad liberala reformer en demokratisering i Ryssland;		denna tid kan betecknas som en emancipationstid	 
	 
	 89	 
	 
		stödde han på ordet		 stödde här: betonade, gav eftertryck åt	 
	 
	 89	 
	 
		en god lösning av emancipationsfrågan		 de ryska bönderna hade		befriats från livegenskap, men godsägarna behöll jorden och därmed ett		fortsatt stort inflytande över deras levnadsvillkor	 
	 
	 89	 
	 
		dessa hemliga sällskap		 syftar på de revolutionära »populistiska»		sammanslutningarna i Ryssland på 1870-talet	 
	 
	 90	 
	 
		Tjernysjevskij, som är död		etc. Tjernysjevskij dog först 1889, i sin		födelsestad Saratov i östra Ryssland	 
	 
	 90	 
	 
		tomer		 (av franska tome) delar, band (av bokverk)	 
	 
	 90	 
	 
		Bismarcks socialistlag		 i slutet av 1870-talet genomdrev Bismarck i		Tyskland undantagslagar mot socialisterna som väsentligt inskränkte		deras yttrande- och föreningsfrihet	 
	 
	 90	 
	 
		gå till skrift		 gå till nattvarden	 
	 
	 90	 
	 
		solskott		 här: solgass	 
	 
	 90	 
	 
		solbadd		 stark solhetta, solgass	 
	 
	 90	 
	 
		sympatetiskt bläck		 bläck med vilket man kan åstadkomma en skrift		som blir synlig först efter särskild behandling	 
	 
	 91	 
	 
		Cornettes de Bise		 berg på gränsen mellan Schweiz och Frankrike,		söner om Genèvesjön	 
	 
	 91	 
	 
		Waadtlandsalperna		etc. se ovan s. 85 waadtländare	 
	 
	 
	 
	 
	 91	 
	 
		Chillon		 slott på en klippa i Genèvesjöns östra del, strax söder om		Montreux	 
	 
	 91	 
	 
		Mayen och d’Aï		 Tour de Mayen och Tour d’Aï, bergstoppar ca 10 km		sydost om Montreux	 
	 
	 91	 
	 
		ett notredame uppbyggt av Giganter		 notredame syftar på Nôtre-Dame i		Paris, berömd gotisk katedral; giganter enligt grekisk mytologi jättar som		stred med de olympiska gudarna och försökte nå Olympen genom att		stapla berg på varandra	 
	 
	 91	 
	 
		Lavaux’ vinkullar		 de med vingårdar täckta strandsluttningarna av		Monts de Lavaux, en höjdsträckning mellan Lutry och Vevey, på Genève­		sjöns norra sida	 
	 
	 91	 
	 
		Cubly och Folly		 berg nordost om Montreux	 
	 
	 91	 
	 
		Dent de Morcle		 berg sydost om staden St Maurice i Rhônedalen	 
	 
	 91	 
	 
		Lac Léman		 det franska namnet på Genèvesjön	 
	 
	 91	 
	 
		solrök		 soldis, siktförsämring i klart väder genom ljusets spridning och		reflexion i fasta partiklar i luften	 
	 
	 91	 
	 
		Jura		 här: jurabergen, ett bergssystem längs gränsen mellan Frankrike		och Schweiz, väster och norr om Genèvesjön	 
	 
	 91	 
	 
		blåvatten		 här troligen: lösning av indigo (användes vid stärkning av		textilier)	 
	 
	 91	 
	 
		Lutry		 en liten ort vid Genèvesjön. 5 km öster om Ouchy-Lausanne	 
	 
	 91	 
	 
		auberge		 (franska) ’värdshus’	 
	 
	 91	 
	 
		plisserade		 veckade	 
	 
	 92	 
	 
		chalet		 se förklaring ovan s. 17	 
	 
	 92	 
	 
		Medusas förstenade extas		 Medusa är i den grekiska mytologin en av		gorgonerna, tre fruktansvärda vidunder; hon var den enda dödliga av		dem och halshöggs av Perseus; huvudet hade hår av ormar och en		blixtrande blick som verkade förstenande; i den senare grekiska konsten		framställdes gorgonhuvudet som ett kvinnoansikte, präglat av smärtfull		skönhet	 
	 
	 92	 
	 
		sifon		 eg. anordning for servering av drycker som kolsyrats med en		kolsyrepatron	 
	 
	 92	 
	 
		Vera och Sophia		 dessa namn bars av de två mest berömda kvinnliga		ryska revolutionärerna vid denna tid, Vera Sasulitj som mördade Peters­		burgs polismästare 1878 och Sofia Perovska som deltog i mordet på tsar		Alexander II 1881	 
	 
	 93	 
	 
		patois		 (franska) här: ’dialekt, ’landsmål’	 
	 
	 93	 
	 
		polisbetjänt		 poliskonstapel	 
	 
	 
	 
	 
	 94	 
	 
		assurerad		 försäkrad	 
	 
	 94	 
	 
		Butyrki		 område nordväst om Moskva, numera en del av staden	 
	 
	 94	 
	 
		rishag		 här: risstängsel, risgärdsgård	 
	 
	 94	 
	 
		folket [– – – ] hade »slagit ut»		 slå ut här antagligen: tömma urinkärl	 
	 
	 95	 
	 
		mjölktistlar		 (Sonchus oleraceus) ett allmänt förekommande ogräs		som innehåller ymnig mjölksaft	 
	 
	 95	 
	 
		kärnsäng		 trädgårdssäng där man sätter fruktkärnor	 
	 
	 95	 
	 
		skällko		 den ko i en hjord, som här skälla en liten öppen klocka, med en		eller två kläppar	 
	 
	 95	 
	 
		Jesus av Nazareth förbjöd sina lärjungar att äga något		 se t. ex.		Bergspredikan, Matteus 6: 19 f.	 
	 
	 96	 
	 
		tarantass		 fyrhjuligt häståkdon i Ryssland	 
	 
	 96	 
	 
		voljär		 (av franska volière ’fågelbur’ eller ’duvslag’) sannolikt skrivfel för		volet ’fönsterlucka’	 
	 
	 96	 
	 
		slår sin mollfigur		 slår sin drill i moll (figur här eg.: kort melodi)	 
	 
	 96	 
	 
		aucubor		 sannolikt avses Aucuba japonica, en ständigt grön buske av		familjen kornellväxter	 
	 
	 96	 
	 
		mahonier		 växter tillhörande släktet mahonia av berberisväxternas fa­		milj	 
	 
	 97	 
	 
		Laurus tinea		 en art av lager	 
	 
	 97	 
	 
		laktuk		 (av Lactúca, det latinska namnet på sallatsläktet) beteckning för		giftsallat som avger en giftig mjölksaft, varav beredes lactuarium, ett		opiumliknande ämne, tidigare använt för medicinskt bruk	 
	 
	 97	 
	 
		blådragen		 här: med en dragning åt blått	 
	 
	 97	 
	 
		Rochers de Naye		 berg öster om Montreux	 
	 
	 98	 
	 
		frun		 här: barnmorskan	 
	 
	 98	 
	 
		pulsade		 (variantform av pulserade) här: bultade	 
	 
	 98	 
	 
		galvaniskt batteri		 strömkälla för galvanisk elektricitet; se ovan s. 77		galvanisk stapel	 
	 
	 99	 
	 
		fermier		 (franska) ’småbrukare’, ’arrendator’	 
	 
	 99	 
	 
		ackuschörska		 barnmorska	 
	 
	 99	 
	 
		rosierist		 se ovan s. 77	 
	 
	 99	 
	 
		Se människan		 traditionell översättning av Pilatus ord när han låtit		gissla och därefter föra ut den törnekrönte Jesus till folket (Johannes		19:5); i Fjellstedts upplaga: »Si menniskan»; i den senaste svenska		bibelöversättningen (1981): ’Här är mannen’; Vulgatabibelns latinska		variant »Ecce homo» har också blivit ett uttryck varmed man i konsten			 
	 
	 
	 
	 
	  	 
	 
		 				 kommit att beteckna framställningen av den lidande Kristus med tör­		nekrona	 
	 
	 99	 
	 
		O, Gud, Deus optimus, maximus		 Deus optimus maximus (latin) ’Den		högste och den störste guden’; uttrycket användes om Jupiter, som var		himlens och atmosfärens gud i den romerska mytologin med bl. a.		blixten som attribut och som kom att representera själva härskarfunktio­		nen	 
	 
	 99	 
	 
		tidevarvets, snillets största uppfinning		etc. syftar på elektriciteten		eller de uppfinningar, i vilka den utnyttjades som energikälla, t. ex.		telegrafen	 
	 
	 100	 
	 
		fara i dröjsmålet		 efter latinets »periculum in mora», ’fara i dröjsmål’;		uttryck hos Livius (Ab urbe condita, bok 38, 25)	 
	 
	 101	 
	 
		tazetter		 narcisser	 
	 
	 102	 
	 
		vad Salomo lagstiftaren svarat det veta vi		 syftar sannolikt på en		episod i 1 Konungaboken 3: 16 ff, där den för sin vishet berömde		Salomo avgör en tvist mellan två kvinnor om ett barn genom att föreslå		att man med ett svärd skall dela barnet i två delar och ge kvinnorna		varsin hälft	 
	 
	 103	 
	 
		drages alltid fram som bevis på Voltaires dåliga tro att han fick		återfall		etc. på dödsbädden uppsöktes Voltaire, som befann sig i		omtöcknat tillstånd, av två präster som enligt vissa utsagor skulle ha fått		honom att bekänna sin tro på Kristi gudom (detta har dock inte kunnat		beläggas); han dog sannolikt som gudstroende, dock inte som kristen	 
	 
	 104	 
	 
		barnet skall följa fadrens religion		 vid denna tid gällde i svensk lag		att om äkta makar vid barnets födelse var medlemmar av skilda främ­		mande trossamfund, så bestämde fadern i vilket samfunds lära barnet		skulle uppfostras	 
	 
	 106	 
	 
		nattsäck		 resväska av tyg eller läder avsedd för sovkläder eller liknande	 
	 
	 106	 
	 
		lullan		 vaggan	 
	 
	 106	 
	 
		Évian		 stad på den franska sidan av Genèvesjön, mitt emot Lausanne	 
	 
	 106	 
	 
		brohuvudet		 här: yttersta delen av bryggan	 
	 
	 107	 
	 
		Lausanne [– – – ] Ouchy [– – – ] Beau-Rivage		 se ovan ss. 15 och 18	 
	 
	 107	 
	 
		Bædeker		 berömd resehandbok	 
	 
	 108	 
	 
		breviar		 (latin breviarium) den katolske prästens bönbok, som är avfat­		tad på latin och huvudsakligen består av korta stycken ur den heliga		skrift (i synnerhet Psaltaren) samt böner, hymner m. m. från annat håll;		den grundläggande idén bakom bönboken är att den kristnes hela liv		skall vara bön	 
	 
	 
	 
	 
	 108	 
	 
		lektier		 av lectio (latin) som egentligen betyder ’läsning’ men som också		används om uppläsning av stycken ur de heliga skrifterna eller fram­		sägande av böner	 
	 
	 108	 
	 
		discipel		 lärjunge, elev	 
	 
	 108	 
	 
		efter korparne draga		 draga här: flyga		Prästen, som väl visste att han och hans bröder kallades korpar		vid denna tid kallades romersk-katolska präster i franskspråkiga länder		ibland i folkmun för corbeaux ’korpar’, bl. a. på grund av deras svarta		ämbetsdräkt	 
	 
	 109	 
	 
		Vingårdarne stodo där med sina döda valnötsträn uppspikade som		hela skogar av Golgatas		etc. döda valnötsträd användes som spaljéer		För vinrankorna; Golgata var den kulle utanför Jerusalem där Jesus		korsfästes; korset förknippas inom kristen tro med livets träd i lustgården		(1 Mosebok 2:9)	 
	 
	 109	 
	 
		»gifta» som romarne kallade det		 det latinska verbet maritare, ’gifta		sig’ brukade användas bildligt av romarna om vinrankor som fästes vid		ett träd	 
	 
	 109	 
	 
		lagen om återfall		 enligt utvecklingsläran har de organ som nu är		rudimentära hos en djurart tidigare varit utbildade och i funktion, men i		samband med att arten ändrat levnadssätt har de blivit överflödiga och		hämmats i sin utveckling	 
	 
	 111	 
	 
		au delà		 (franska) här ungefär: ’ovanom’. ’utöver (det vanliga)’	 
	 
	 111	 
	 
		fryser som en glass i maskinen		 glass tillverkades denna tid i hem­		men i en s. k. glassmaskin	 
	 
	 112	 
	 
		Artistitscherski Kruskoj		 sannolikt avses det ryska uttrycket Artisti­		tjeskij Kruzjok, ung. ’Konstnärliga kretsen’	 
	 
	 112	 
	 
		advocerade jag		 framförde jag som försvar	 
	 
	 112	 
	 
		emancipationen		 se ovan s. 89 emancipationstiden	 
	 
	 112	 
	 
		Starovna Volja		 jfr (ryska) Staraja Volja ung. ’Gamla viljan’	 
	 
	 113	 
	 
		suspenderad		 här: undanskjuten, avfärdad	 
	 
	 113	 
	 
		De logo som augurer		 augur (romersk) teckentydare; enligt ett yttran­		de av Cato d. ä., återgivet av Cicero, kunde han inte förstå hur den ene		auguren kunde möta den andre utan att le (med tanke på allmänhetens		godtrogenhet)	 
	 
	 113	 
	 
		Ivan, vi kallade Den Förskräcklige		 anspelar på den ryske tsaren Ivan		IV(1530–1584), som fick tillnamnet »den förskräcklige» på grund av sin		grymhet	 
	 
	 114	 
	 
		kujonera		 förtrycka, topprida, hunsa	 
	 
	 
	 
	 
	 115	 
	 
		Du har »förenklat» dig		 jfr ovan s. 82 förenkling	 
	 
	 116	 
	 
		Den Höge		 här: tsaren	 
	 
	 117	 
	 
		Moses släpade Israels barn i öknarne		 jfr Herrens ord till Moses i		2 Mosebok 3: 10: »Så gack nu, jag will sända dig till Pharao, att du skall		föra mitt folk Israels barn utur Egypten»	 
	 
	 117	 
	 
		undertiden uppfostrade han det nya släktet som skulle få se		Kanaan		 i Gamla testamentet är Kanaan också namnet på israeliternas		förlovade land (se även nedan s. 134)	 
	 
	 118	 
	 
		regndusk		 fint regn i förening med dimma	 
	 
	 119	 
	 
		avalanchen		 av (franska) avalanche här: ’snöskred’, ’lavin’	 
	 
	 119	 
	 
		edelweiss		 högfjällsört i Alperna med stora vita, stjärnlika högblad i		blomkorgen; länge en eftertraktad souvenir bland turister	 
	 
	 
			 
	 
	 ÖVER MOLNEN	 
	 
	 
	 123	 
	 
		hotell Roth i Clarens		 hotellet var beläget nära ångbåtsbryggan i		Clarens (villaförort till Montreux, vid denna tid en by)	 
	 
	 123	 
	 
		Chailly		 mindre ort ovanför Clarens	 
	 
	 123	 
	 
		började grönska som Moses-stavar		 anspelar på Herrens under i 4		Mosebok 17:8; den stav som grönskade var dock inte Moses utan hans		äldre broder Arons	 
	 
	 123	 
	 
		Dent de Jamans vassa bet		 Dent de Jaman bergstopp strax öster om		Montreux; dent det franska ordet för ’tand’, ingår ofta i bergsnamnen i		denna del av Alperna; bet här: (dialekt) bett alt. (ovanlig form för) bete		huggtand, spetsig tand	 
	 
	 123	 
	 
		Rochers de Naye		 berg öster om Montreux	 
	 
	 123	 
	 
		Som Elias [– – – ] i en brinnande vagn, ty här är hett		 den gammal­		testamentliga profeten Elias eller Elia upptas av Herren till himmelen i		en brinnande vagn, förspänd med hästar av eld (2 Konungaboken 2: 11)	 
	 
	 124	 
	 
		prustrot		 grön prustrot (Helleborus viridis) med blekgröna blommor	 
	 
	 124	 
	 
		morituri te salutant		 (latin) ’de åt döden vigda hälsa dig’; dessa ord		föregångna av Ave Caesar Imperator (’Hell, kejsare’) utgjorde gladiatorer­		nas hälsning till kejsaren, när de tågade in på amfiteaterns arena	 
	 
	 124	 
	 
		excelsior		 (latin) högre, mot höjden; förekommer ofta som devis eller		valspråk	 
	 
	 124	 
	 
		bofinken ensam slog sina slag		 slag här: drillar	 
	 
	 124	 
	 
		Dent du Midi		 Dents du Midi alpmassiv sydväst om St Maurice	 
	 
	 
	 
	 
	 124	 
	 
		Mont de Caux		 berg vid Caux öster om Montreux	 
	 
	 124	 
	 
		Cubly		 berg några km nordost om Montreux	 
	 
	 124	 
	 
		tittskåp		 enkel optisk apparat med linsförsedda titthål, vanlig under		1700- och 1800-talen, för visning av vyer, historiska bilder o. d.	 
	 
	 125	 
	 
		det stora hotellet Les Avants		 Les Avants är en liten ort nordost om		Montreux; »Grand Hôtel des Avants» (byggt 1873) hade ungefär 100		bäddar	 
	 
	 125	 
	 
		homme de lettres		 (franska) här ungefär: ’författare’, ’litteratör’	 
	 
	 125	 
	 
		dessa magnetiska strömmar som nervösa människor erfara i när­		heten av någon icke likgiltig person		 enligt en fr. o. m. mitten av		1700-talet vida spridd föreställning genomträngdes universum av ett		»magnetiskt» fluidum, som även uppträdde hos levande varelser och		därvid främst påverkade nervsystemet (s. k. animal magnetism)	 
	 
	 126	 
	 
		i pot-purrins bruna som av torkat blod		 potpurri här: blandning av		torkade blommor och örter i ett kärl	 
	 
	 126	 
	 
		mer av förvandlingens fosfor än av livets eld		 när man isolerar		fosfor får man vit fosfor som är »metastabilt» och långsamt omvandlas		till röd fosfor	 
	 
	 126	 
	 
		Per nubiles ad astra		 (latin) ’Genom molnen mot stjärnorna’; uttryck­		et (i vilket nubiles eg. bör vara nubila) har sannolikt bildats av Strindberg		själv i analogi med det kända Per aspera ad astra (’Genom svårigheter mot		stjärnorna’), vilket i sin tur går tillbaka på en vers i en tragedi av Seneca		d. y. (död 65 e. Kr.)	 
	 
	 126	 
	 
		Le Cercle		 cercle (franska) här ant.: ’sällskapskrets’, ’klubb’	 
	 
	 127	 
	 
		persona grata		 (latin) gärna sedd, omtyckt person	 
	 
	 127	 
	 
		det sjunkande kejsardömet		 det andra kejsardömet under Napoleon		III i Frankrike (1852–1870); regimen fick under 1860-talet kämpa mot		liberal och republikansk opposition i inrikespolitiken men hade också en		rad utrikespolitiska motgångar	 
	 
	 127	 
	 
		Délivrance [– – – ] Gloire [– – – ] Croire		 (franska) ’Befrielse’ [– – – ]		’Ära’ [– – – ] (att) ’Tro’	 
	 
	 127	 
	 
		du vallade mig		 här ungefär: du visade mig omkring (i din regi), du		föste mig omkring	 
	 
	 127	 
	 
		»Skogen»		 syftar ant. på Boulognerskogen, en stor park i Paris	 
	 
	 127	 
	 
		auktionerade		 här: överbjöd varandra	 
	 
	 127	 
	 
		antichambrera		 vänta på företräde (hos högt uppsatt person), sitta i		någons väntrum, uppvakta någon	 
	 
	 128	 
	 
		Odéon		 Théâtre de l’Odéon, berömd teater i Paris	 
	 
	 
	 
	 
	 128	 
	 
		efterklang		 här: (osjälvständig) efterbildning	 
	 
	 128	 
	 
		jeune premiern		 av franska jeune premier ’(ung) förste älskare’, ett		rollfack i den tidens skådespel	 
	 
	 129	 
	 
		salongen		 den årliga salongen (utställningen) i Paris, viktig för den		tidens konstnärer	 
	 
	 129	 
	 
		parti		 här: utflykt	 
	 
	 129	 
	 
		Bas-Meudon		 norra delen av Bois de Meudon, en skog sydväst om Paris,		som var ett omtyckt utflyktsmål	 
	 
	 129	 
	 
		satt i efterhand		 sitta i efterhand här ungefär: avvakta, bli efter (eg. om		kortspelare som står i tur efter medspelare att spela ut kort)	 
	 
	 129	 
	 
		stormen		 syftar på fransk-tyska kriget 1870–71	 
	 
	 130	 
	 
		»culte du succès»		 (franska) ’dyrkan av framgången’	 
	 
	 130	 
	 
		kreatur		 här antagligen: blint redskap eller handgången man	 
	 
	 131	 
	 
		sekularbrott		 här ungefär: ’århundradets brott’; sannolikt åsyftas		krigsförklaringen mot Preussen	 
	 
	 131	 
	 
		Sedan-dagen		 under det fransk-tyska kriget led fransmännen den 1		september 1870 ett stort nederlag vid Sedan, stad i departementet Ar­		dennes, och dagen efter gav sig Napoleon III fången med ca 80 000 man	 
	 
	 131	 
	 
		Théâtre Français		 Frankrikes nationalscen, numera vanligen kallad		Comédie-Française	 
	 
	 131	 
	 
		grinare		 bespottare, en som hånler åt allt och alla	 
	 
	 131	 
	 
		domestik		 här: tjänare	 
	 
	 131	 
	 
		perrong		 här: översta planet av en trappa utanför ett hus	 
	 
	 133	 
	 
		hans hatt är icke så blank		 cylinderhatten av felb (ett slags sammets­		tyg med blank och glatt yta) var en vanlig huvudbonad i medel- och		överklassen genom hela 1800-talet; genom flitig eller långvarig använd­		ning ruggades den blanka ytan upp och blev matt	 
	 
	 133	 
	 
		limstång		 limspö, spö eller käpp, i spetsen bestruken med s. k. fågellim;		användes vid fångst av småfåglar	 
	 
	 134	 
	 
		När Daudet skriver en roman om Greve Mora, så upplyser Le		Bartolo i morgon att det är Hertigen av Morny det gäller		 författa­		ren Alphonse Daudet var i början av 1860-talet sekreterare hos den franske		statsmannen hertigen av Morny, som också hjälpte fram honom i hans		litterära karriär; Morny kom att stå modell för hertigen av Mora i		romanen Le Nabab (1877): Le Bartolo Strindberg har sannolikt bildat		namnet i analogi med Le Figaro (fransk tidning, grundad 1826) och		hämtat det från rollfiguren Doktor Bartolo i Mozarts opera Figaros		bröllop	 
	 
	 
	 
	 
	 134	 
	 
		deras barn skola kanske se Kanaan där mjölk och honing skall flyta		för alla		 se ovan s. 117; jfr även Josua 5:6: »Förty Israels barn wandra­		de i fyratio år i öknen, till dess allt folket af krigsmännerna, som utur		Egypten dragne woro, förgingos; derföre att de icke lydde HERrans röst,		såsom HERren dem swurit hade, att de icke skulle få se det landet, som		HERren deras läder swurit hade, att gifwa oss ett land, der mjölk och		honung uti flyter»	 
	 
	 135	 
	 
		dolomit		 ett mineral eller en bergart	 
	 
	 135	 
	 
		la Bise blåste med en styrka av åtta skålpund		 la bise se ovan s. 21;		på segelfartygens tid angavs vindstyrkan inte bara som vindhastighet, i		fot per sekund, utan också i vindtryck, i skålpund per kvadratfot segel­		yta; åtta skålpund betydde sålunda en vindstyrka mellan halv storm (5		3/4 skålpund) och storm (11 1/3 skålpund)	 
	 
	 135	 
	 
		Boccacciomarschen		 marsch ur Franz von Suppés operett Boccaccio		(1879), där den bl. a. ingår i ouvertyren	 
	 
	 135	 
	 
		världspost- och telegrambyrån i Bern [– – – ] Vad är det för en		byrå?		 Världspostföreningen (grundad 1874) med Internationella post­		byrån i Bern som verkställande organ och Internationella telegrafför­		eningen (grundad 1865) med dess verkställande permanenta organ,		Telegrafförvaltningarnas internationella byrå i Bern, var två separata		organisationer; post- och telegrafadministrationerna var emellertid i		flera länder sammanförda i en myndighet	 
	 
	 136	 
	 
		livet vid lampsken med limfärgslandskap		 livet på teatern, på		scenen, i ljuset från lamporna i rampen och med kulissernas målade		landskap som bakgrund; kulisserna målades förr med limfärg, dvs. färg­		ämnen fint fördelade i limvatten, i s. k. temperateknik	 
	 
	 137	 
	 
		les Bains de L’Alliaz		 svavelbad i bergen norr om Clarens	 
	 
	 137	 
	 
		au revoir		 (franska) ’adjö’, ’farväl’	 
	 
	 137	 
	 
		Vevey		 stad vid Genèvesjön ett par mil öster om Lausanne, vid denna		tid kantonens näst största	 
	 
	 137	 
	 
		Clarens		 se ovan s. 123	 
	 
	 138	 
	 
		Livre d’Heures		 (franska) tidebok med böner för de åtta fasta dagliga		bönetiderna i den romersk-katolska kyrkan	 
	 
			 
	 
	 
	 SAMVETSKVAL	 
	 
	 
	 
	 143	 
	 
		fjorton dagar efter Sedan		 se ovan s. 131 Sedan-dagen	 
	 
	 143	 
	 
		Marlotte		 by ett par km nordost om Grez-sur-Loing (se nedan s. 153)		och ca 70 km sydost om Paris	 
	 
	 
	 
	 
	 143	 
	 
		Uniformssyrtuten		 syrtut åtsittande långrock		eocen- eller pliocen-formationer eocen är en geologisk avdelning		inom den äldre delen av tertiärsystemet och pliocen är den geologiskt		yngsta avdelningen inom samma system (detta omfattar perioden ca		65–2 milj. år före nutid)	 
	 
	 143	 
	 
		diskar		 disk här: det upphöjda inre partiet i blomman	 
	 
	 143	 
	 
		hjärtslag		 här: (slaktterm) nedre delen av strupen med vidhängande		hjärta och lungor	 
	 
	 144	 
	 
		tyrsosstav		 stav omvirad med rankor och murgröna, med en pinjekotte		i toppen, som i den grekiska mytologin bars av extatiska kvinnliga		dionysosdyrkare (menader och backanter); även vinguden Dionysos		framställdes med en tyrsosstav	 
	 
	 144	 
	 
		skärmfjäll		 de två yttersta eller nedersta högbladen i ett småax hos		gräs	 
	 
	 144	 
	 
		Fontainebleauskogen		 stort skogsområde omkring slottet Fontainebleau,		60 km sydost om Paris, ca 10 km nordväst om Marlotte	 
	 
	 144	 
	 
		gamla brabantska spetsar		 spetsar från staden Brabant i mellersta		Belgien	 
	 
	 144	 
	 
		med pennan vilat gevär		 det militära kommando-ordet Vila gevär		innebar att soldaten lät geväret vila snett uppåtriktat på axeln och höll		handen om kolvens bakplåt snett uppåt och framför sig	 
	 
	 144	 
	 
		skiltvakt		 vaktpost	 
	 
	 144	 
	 
		Napoleonspäron		 en numera tämligen ovanlig päronsort, även kallad		Napoléon I, med medelstor frukt, på trädet intensivt grön och glänsande	 
	 
	 144	 
	 
		uppspetad mot väggen som ett skeletterat däggdjur i ett		museum		 uppspetad placerad högt upp; skelettera frilägga benstommen	 
	 
	 145	 
	 
		Hartmanns Philosophie des Unbewussten		 den tyske filosofen		Eduard von Hartmanns mest kända arbete Philosophie des Unbewussten från		1869 (sv. översättning, Verldsprocessens väsen eller Det omedvetnas		filosofi, 1877–78); enligt Hartmanns pessimistiska uppfattning uppnås		förintelsen via en världsprocess, i vilken människan deltar aktivt, medan		hon hänger sig helt åt livet med allt dess lidande	 
	 
	 145	 
	 
		Schopenhauers Parerga und Paralipomena		 den tyske filosofen		Arthur Schopenhauers Parerga und Paralipomena (1851) uttrycker liksom hans		Die beiden Grundprobleme der Ethik (1841) en pessimistisk världsupp­		fattning; medlidandet med allt levande och lusten att förinta hela tillva­		ron – med Nirvana, smärt- och viljelöshetens tillstånd, som mål – är		viktiga punkter hos Schopenhauer	 
	 
	 
	 
	 
	 145	 
	 
		kassett		 här: fyrkantigt fält som bildar fördjupning i en boaserad (bräd­		fodrad) innervägg	 
	 
	 145	 
	 
		triperie-fönster		 triperie (franska) ett slags slakteriaffär som specialise­		rat sig på inälvsmat	 
	 
	 145	 
	 
		spanska eldröda milismössor		 röda mössor av baskertyp som bars av		de s. k. karlisterna, ett politiskt parti i Spanien på 1800-talet	 
	 
	 146	 
	 
		faskin		 en hårt sammanbunden risknippa som användes för befäst­		ningsarbeten, här snarast för anordnande av skyttevärn	 
	 
	 146	 
	 
		tiraljera		 gå fram på skyttelinje, dvs. i spridd ordning, i terrängen	 
	 
	 146	 
	 
		känslan av uppfyllda plikter skall vara den bästa huvudkudde		 jfr		det tyska ordspråket »Ein gutes Gewissen ist ein sanftes Ruhekissen»		(’Ett gott samvete är den bästa huvudkudden’)	 
	 
	 146	 
	 
		franc-tireur		 (franska) ’friskytt’, ’partisan’, ’gerillakrigare	 
	 
	 147	 
	 
		guerre		 (franska) här: ett slags biljardspel	 
	 
	 148	 
	 
		Om förlov		 detsamma som Med förlov sagt, artighetsfras med innebörd		att man ursäktar sig för ett frispråkigt yttrande	 
	 
	 148	 
	 
		den tyska förbundsstaten		 1867 förenades de tyska staterna norr om		floden Main till en förbundsstat, Nordtyska förbundet, med Bismarck		som förbundskansler; när Frankrike i juli 1870 förklarade krig mot		förbundsstaten slöt de sydtyska staterna upp på förbundets sida	 
	 
	 148	 
	 
		Eder älskvärda Kejsarinna [– – – ] utfärdade sin proklamation till		den tyska kvinnan att bistå de sårade		 Augusta, dotter till storher­		tigen Karl Friedrich av Sachsen-Weimar, förmäldes 1829 med prins		Vilhelm av Preussen, som 1861 blev preussisk konung och 1871 tysk		kejsare; under fransk-tyska kriget 1870–71 ställde hon sig i spetsen för		strävandena att minska de sårades lidanden	 
	 
	 148	 
	 
		sträckt trav		 i fullt trav; trav: en tvåtaktig, diagonal gångart hos hästar	 
	 
	 148	 
	 
		skritt		 en fyrtaktig gångart hos hästar	 
	 
	 149	 
	 
		fysiljera		 avrätta genom skjutning, arkebusera	 
	 
	 150	 
	 
		stryksticksasken		 tändsticksasken	 
	 
	 150	 
	 
		pennskaften		 vid skrift med bläck användes ett pennskaft, i vilket ett		stift insattes, som doppades i bläcket	 
	 
	 150	 
	 
		Gorge aux Loups		 (’Vargklyftan’) klyfta i Fontainebleauskogen, några		km norr om Marlotte	 
	 
	 151	 
	 
		hålgång		 långsträckt hålighet i berg o. d.	 
	 
	 152	 
	 
		Montcourt		 by vid Loing-floden, knappt två km sydost om Grez	 
	 
	 152	 
	 
		chaussén		 av (franska) chaussée stor och bred landsväg	 
	 
	 152	 
	 
		Nemours		 stad vid Loing, ca 10 km söder om Marlotte	 
	 
	 
	 
	 
	 152	 
	 
		rapphönshund		 hund avsedd för rapphönsjakt, särskilt pointer och		setter	 
	 
	 153	 
	 
		Grez		 by vid Loing, ett par km sydväst om Marlotte; här uppehöll sig		Strindberg i ett par omgångar med sin familj 1883 och 1885–86	 
	 
	 153	 
	 
		Bourron		 by drygt en km väster om Marlotte	 
	 
	 153	 
	 
		så slog klockan nio [– – – ] och så började alla små klockorna ringa		vesper		 vesper den av tidegärderna eller de dagliga bönestunderna som		förrättas klockan sex på kvällen; den tidegärd som infaller klockan nio		kallas ’completorium’	 
	 
	 153	 
	 
		Châlons		 någon ort med detta namn finns inte i det aktuella området	 
	 
	 153	 
	 
		fönstervaddar		 mellan fönstret och det löstagbara innanfönster, som		förr brukade sättas in före vinterns inbrott och tas ut på våren, anbringa­		de man en rulle av vit vadd för att förbättra isoleringen	 
	 
	 153	 
	 
		den lilla floden Loin		 biflod till Seine; brukar också stavas Loing	 
	 
	 153	 
	 
		han gick på en diagonal som hästflugan		 hästflugan, Hippobosca		quina, tillhör gruppen husflugor; den förflyttar sig helst med hjälp av		benen och gör detta mycket snabbt, diagonalt eller i sidled	 
	 
	 154	 
	 
		karkass		 här: skelett, benstomme	 
	 
	 154	 
	 
		utskrivning		 uttagning av manskap, hästar eller förnödenheter för		krigsmaktens behov	 
	 
	 154	 
	 
		brandskatt		 lösepenning som städer i äldre tiders krig erlade till fien­		den för att skonas från brand eller skövling: här antagligen: plundring	 
	 
	 154	 
	 
		gigotskivorna		 gigot (franska) ’fårstek’	 
	 
	 156	 
	 
		Gesundheit!		 (tyska) ’Skål!’	 
	 
	 156	 
	 
		marker		 här: plur. av viktenheten mark; den i flera länder använda s. k.		kölnermarken mätte 234 gram	 
	 
	 156	 
	 
		som att skjuta kramsfågel med kartescher		 kramsfågel olika ätbara		småfåglar; kartesch artilleriprojektil fylld med blykulor för närstrid mot		infanteri; jfr talesättet man skall inte skjuta sparvar med kanon ’man ska inte		använda onödigt starka medel för att bekämpa obetydligheter’, ’man ska		inte göra för stor affär av struntsaker’	 
	 
	 156	 
	 
		de röda prästpojkarne som stodo och sjöngo opera med kaffebrän­		narne		etc. sannolikt avses här rödklädda korgossar, vilkas rökelsekar		tydligen liknas vid de kafferostningsapparater för hemmabruk som före­		kom innan industrirostningen av kaffet slagit igenom	 
	 
	 156	 
	 
		snyta ljus		 snoppa den förbrända delen av veken på ett brinnande ljus	 
	 
	 156	 
	 
		vände ut och in på blindögona		 visade ögonvitorna	 
	 
	 156	 
	 
		tog Schopenhauer och lade sig att läsa [– – – ] ’Födelse och död					 
	 
	 
	 
	 
	  	 
	 
				[– – – ]»		etc. citatet är en fri översättning av Strindberg av två olika		ställen i Schopenhauers Die Welt als Wille und Vorstellung, 3 uppl.,		1859; det första, fram till »sinnebild», är hämtat ur band 1, s. 324f., och		det andra ur kapitlet »Über den Tod [– – – ]». band II, s. 579	 
	 
	 156	 
	 
		Schiwa		 (Çiva, Shiva) indisk gud, extasens och förintelsens men också		förstörelsens gud	 
	 
	 156	 
	 
		lingam		 (sanskrit eg. en latiniserad ackusativform av linga) avbildning		av manslem som i kulten användes som symbol för Çiva	 
	 
	 157	 
	 
		som laggarne i en fjärding		 som (de utåtbuktande) bräderna i en		fjärding (mindre tunna eller laggkärl)	 
	 
	 157	 
	 
		pars		 (latin) ’del’	 
	 
	 158	 
	 
		breviariet		 breviarium (se ovan s. 108)	 
	 
	 158	 
	 
		märgpryl		 pryl för uttagning av märg ur ben	 
	 
	 159	 
	 
		androm en varnagel		 andra till varning (jämför i äldre lagspråk ut­		trycket androm till varnagel)	 
	 
	 159	 
	 
		karbolsyra		 ett desinfektionsmedel	 
	 
	 159	 
	 
		ambulans		 här: fältlasarett, förbandsplats	 
	 
	 159	 
	 
		ett hospital [– – – ] Uppför den branta Martheray-backen i Lausanne		vandrade		etc. Lausannes (huvudstaden i kantonen Vaud) sinnessjuk­		hus var vid denna tid inrymt i byggnader vid Champ de l’Air, Bugnon,		på krönet av Martheray-kullen	 
	 
	 160	 
	 
		Värdshuset À l’Ours		 grundat 1842, numera »Hôtel de l’Ours», belä­		get nära den gamla tullbyggnaden vid Martheray, en brant gata i		Lausanne	 
	 
	 161	 
	 
		en calvarievandring		 (av calvaria ’huvudskalle’, en översättning till		latin av arameiskans golgata) en vandring på Kristi lidandes väg till		kalvarieberget, Golgata, här givetvis i överförd betydelse; se även s. 109		ovan, Vingårdarna stodo där etc.	 
	 
	 161	 
	 
		primula		 vivor, örter av familjen viveväxter	 
	 
	 161	 
	 
		helleborus		 här sannolikt: Helleborus niger julros eller svart prustrot;		växten, som sätter vita blommor under senvintern, ansågs inom folkme­		dicinen bl. a. kunna bota »dårskap»	 
	 
	 161	 
	 
		fleurs de lis		 (franska) ’liljor’: stiliserade sådana, »franska liljor», var		den franska kungaätten Bourbons symbol	 
	 
	 162	 
	 
		syllogism		 (logisk) slutledning, som består av tre satser varav den sista		satsen följer ur de två första	 
	 
	 162	 
	 
		Franc-tireurer		 se ovan s. 146	 
	 
	 162	 
	 
		gyllene åldern		 guldåldern var den första och lyckligaste av de fyra			 
	 
	 
	 
	 
	  	 
	 
		 				 världsåldrar som människosläktets tillvaro indelades i enligt den grekis­		ka skalden Hesiodos (omkr. 700 f. Kr.)	 
	 
	 163	 
	 
		Lauriers teints [– – – ] laurier cerise		 (franska laurier ’lager’) olika		arter av lager (som träd eller buske)	 
	 
	 163	 
	 
		Primula elatior		 lundviva, storviva, trädgårdsviva; har stora grädd­		gula blommor	 
	 
	 163	 
	 
		svavelblomma		 ett fint gult pulver av mikroskopiska svavelkristaller	 
	 
	 164	 
	 
		fleur-de-lisera en så vacker tavla		 fleur-de-lisera förse med ornament i		form av franska liljor (jfr ovan)	 
	 
	 165	 
	 
		Rousseau var genèvare [– – – ] Émile och Contrat social		etc. Jean-		Jacques Rousseau föddes i Genève och tillbringade bl. a. sin barndom där;		Du contrat social (1762) är en utopisk skildring av individens liv i ett		lyckligt samhälle; boken dömdes liksom romanen Émile av myndigheter­		na i Genève att brännas; beträffande Émile se ovan s. 72 barnen sätta vi på		barnhuset etc.	 
	 
	 165	 
	 
		Valaiseralperna		 alper i Valais (tyska ’Wallis’), kanton belägen sydost		om kantonen Vaud och omfattande övre Rhônedalen	 
	 
	 165	 
	 
		kärlekens bok, La nouvelle Héloïse		 Rousseaus roman Julie ou La		Nouvelle Héloïse skildrar i brevform de båda unga älskande Julie och		Saint-Preux; den utspelas i och omkring Clarens, men skrevs hos ma­		dame d’Epinay på Hermitaget i Moutmorency i Frankrike (1756–57)	 
	 
	 165	 
	 
		rätt över den lilla udden med tornet och popplarne		 åsyftar den		udde som skjuter ut i Genèvesjön vid Yvoire i Savojen; tornet är en		återstod av medeltida befästningar	 
	 
	 165	 
	 
		Ferney! Dit flydde Voltaire		etc. Ferney (numera Ferney-Voltaire) i		Frankrike, nära Genève. Voltaires residens 1759–1778, dit han flyttade		efter att ha bott på olika ställen i Vaud och i (kantonen) Genève.		eftersom han kände sig osäker på schweiziskt område på grund av hot		om förvisning och andra trakasserier; på Ferney ägnade han sig bl. a. åt		att reformera jordbruket och att bygga en ’kyrka’ åt ’det högsta väsen­		det’	 
	 
	 165	 
	 
		Coppet		 stad vid Genèvesjön, ca 15 km norr om Genève	 
	 
	 165	 
	 
		madame Staël		 madame de Staël, friherrinnan Germaine Staël von Holstein		(1766–1817), höll i slottet i Coppet en berömd litterär salong som blev		träffpunkt för Europas främsta författare och politiker	 
	 
	 165	 
	 
		Napoleon, folkförrädaren		 Napoleon utvecklades från jakobin med		revolutionära ideal till självutnämnd kejsare med diktatoriska maktbefo­			 
	 
	 
	 
	 
	  	 
	 
		 				 genheter, som bl. a. tog sig uttryck i en imperialistisk och krigisk utrikes­		politik	 
	 
	 165	 
	 
		hon, som vågade lära fransmännen [– – – ] att tyska nationen icke var		Frankrikes barbariske fiende		 i De l’Allemagne (’Om Tyskland’,		1810) gav Madame de Staël en idealiserad bild av Tyskland och tyskar­		na, vilka bl. a. karakteriserades som utpräglat fredsvänliga; boken som		betydde mycket för den franska romantikens utveckling misshagade		dock Napoleon som lät förstöra den första upplagan	 
	 
	 165	 
	 
		Hit [– – – ] flydde den sönderslitne Byron		etc. George Gordon Byron		(lord Byron); brittisk författare, lämnade 1816 sitt hemland eftersom han		ansåg sig skandaliserad där, bl.a genom anklagelser för att ha levat i		incest med sin halvsyster; en del av detta år bodde han i Genève,		varifrån han tillsammans med författaren Percy Bysshe Shelley gjorde en		båttur till östra delen av Genèvesjön för att besöka platser kända från La		Nouvelle Héloise; utanför St Gingolph, en ort på gränsen mellan Frank­		rike och Schweiz, mötte de dock stormvindar och lyckades med knapp		nöd rädda sig; färden gick därefter vidare till Chillon, där Byron avlade		ett första besök; några dagar senare. 27–28 juni 1816, skrev han The		Prisoner of Chillon på värdshuset À l’Ancre (på Strindbergs tid Hôtel		d’Angleterre) i Ouchy	 
	 
	 165	 
	 
		Mont Grammont		 berg på södra sidan av Genèvesjön, sydost om		Lausanne	 
	 
	 165	 
	 
		den Heliga Alliansens attentat		etc. den heliga alliansen ett förbund som		1815 ingicks mellan Europas kungar och furstar och som skulle slå vakt		om religionen och furstehusens rättigheter; i allmänt språkbruk också ett		stormaktsförbund samma år med huvudsyfte att värna det rådande		systemet och förhindra revolutionära rörelser	 
	 
	 165	 
	 
		Här nere [– – – ] diktade Mendelssohn sina svårmodiga sånger				 Felix Mendelssohn-Bartholdy, tysk tonsättare och pianist, gjorde flera resor		 till Vaud och besökte därvid Lausanne och Vevey, där han exempelvis		 1831 arbetade på såväl de skotska och italienska symfonierna som		konsertouvertyren Hebriderna	 
	 
	 165	 
	 
		här skrev Gounod sin Faust [– – – ] var han fått sina ingivelser till		Walpurgisnacht		 Charles Gounod, fransk tonsättare, komponerade slu­		tet av sin opera Faust – byggd på Goethes drama men med ett libretto av		fransmännen Jules Barbier och Michel Carré – på hotell Trois Couron­		nes i Vevey sommaren 1858 (han försäkrade hotellägaren att landskapet			 
	 
	 
	 
	 
	  	 
	 
		 				 hade inspirerat honom starkt); femte aktens första scen utspelas vid och		inne i ett berg i Harz och brukar kallas »Walpurgisnatt-scenen»	 
	 
	 165	 
	 
		Här åskade Victor Hugo sina rasande straffsånger		etc. den franske		författaren Victor Hugo besökte trakten kring Genèvesjön flera gånger		men inte det år, 1853, då han skrev Les châtiments, indignationsdikter		riktade mot Napoleon III (sannolikt de ’straffsånger’ som Strindberg		syftar på)	 
	 
	 165	 
	 
		Decemberförrädaren		 syftar på Napoleon III Som valdes till fransk		president med hjälp av småfolkets röster men sedan följde en starkt		klerikal linje i sin politik; när han stötte på motstånd genomförde han i		december 1851 en statskupp som resulterade i att han blev enväldig		president på tio år; 1852 valdes han till kejsare	 
	 
	 165	 
	 
		här sökte er egen kejsare att glömma skräcksynerna från Sadowa		och Königgrätz!		 den tyske kejsaren Vilhelm I (1797–1888) besökte		som kung av Preussen slagfältet vid byn Sadowa, i närheten av staden		Königgrätz i Böhmen, där 1866 det avgörande – och ovanligt blodiga –		slaget i kriget mellan Preussen och Österrike utkämpades	 
	 
	 165	 
	 
		Där gömde sig Rysslands Gortjakov		 Alexander Michajlovitj Gortjakov,		under åren 1856–80 rysk utrikesminister	 
	 
	 165	 
	 
		här badade John Russel av sig all politisk orenlighet		etc. John		Russell, liberal engelsk politiker, två gånger Englands premiärminister,		drog sig 1855 tillbaka från en ministerpost bl.a. på grund av vad han		uppfattade som fientliga artiklar i den engelska pressen och vad han		ansåg vara oförrätter från kollegor i regeringen; under augusti och		september 1856 bodde han i Lausanne	 
	 
	 166	 
	 
		här sökte Thiers att reda sina [– – – ] tankar		etc. Adolphe Thiers,		fransk historiker och statsman; 1852 tillbringade han ett par sommarmå­		nader på hotell Trois Couronnes i Vevey	 
	 
	 166	 
	 
		där föddes en tanke, som är lika stor som kristendomen, och dess		apostlar de bära [– – – ] ett rött kors på sina vita fanor		 syftar på		Röda Korset som bildades 1863 vid en av schweizaren Henri Dunant		sammankallad internationell konferens i Genève; 1864 blev dess beslut		att verka för vård av sårade och sjuka i krig bekräftadbekräftat av en diplomatisk		kongress i samma stad, som antog den s. k. Genèvekonventionen och		därigenom gav sjukvården i krig neutralitetsskydd; som neutralitetsteck­		en upptogs schweiziska edsförbundets vapenmärke, ett rött kors på vit		botten	 
	 
	 166	 
	 
		när Mausergeväret siktade på franska örnen, och Chassepot sikta­					 
	 
	 
	 
	 
	  	 
	 
				de på tyska örnen		etc. mausergevär ett av de tyska vapenteknikerna		Wilhelm och Paul von Mauser 1866 konstruerat skjutvapen; franska örnen		Frankrike återupptog under Napoleon III det första napoleonska kejsar­		dömets symbol, örnen; om chassepot se ovan s. 15; tyska örnen se ovan s. 15;		Strindberg tänker på det fransk-tyska kriget 1870–71, då Röda Korsets		neutralitetsskydd respekterades av alla, även av dem som inte var		bekännande kristna	 
	 
	 166	 
	 
		i det tecknet tror jag framtiden skall segra		 jfr det bevingade ut­		trycket »in hoc signo vinces» (latin), ’i detta tecken skall du segra’, som		återger den grekiska inskriften på det kors som kejsar Konstantin den		store enligt sägnen skall ha sett på himlen före den strid, där han		besegrade sin medtävlare Maxentius år 312 e. Kr.	 
	 
	 167	 
	 
		hotell Faucon		 Hôtel du Faucon var på 1800-talet ett av de mest beröm­		da hotellen i Lausanne	 
	 
	 167	 
	 
		det C-durs-ackord, varmed Haydn upplöser Kaos’ mörker, när i		Skapelsen Herren [– – – ] utropar: Varde ljus		etc. Franz Joseph		Haydns oratorium Skapelsen (1798) börjar med ett orkesterstycke,		som skall föreställa kaos och vari vissa partier brukar karakteriseras		som ljusets och mörkrets strid; efter ett kort recitativ av ärkeängeln		Rafael (bas) och en stilla a cappella-deklamation (a cappella sång		utan instrumentalt ackompanjemang) i c-moll av kören, som består av		änglar, kommer den första körinsatsen med Guds ord »Varde ljus» (i		skapelseberättelsen i 1 Mosebok): på ordet ’ljus’ hörs en c-durtre­		klang (ackord bestående av grundton, ters och kvint), varpå följer en		stor orkesterinsats	 
	 
	 167	 
	 
		seraf		 lovsjungande ängel	 
	 
	 167	 
	 
		callas		 kalla Zantedeschia aethiopica (plural eg. kallor), rumsväxt med		pillika blad och gul blomkolv, omgiven av ett stort vitt hölsterblad	 
	 
	 168	 
	 
		Rafaels arabesker		 arabesker här sannolikt: dekorationer, s. k. grotes­		ker, med rankor av bl. a. djur- och växtmotiv; det främsta exemplet är de		rankor som avgränsar bildfälten i Rafaels fresker i taket i Stanza della		Segnatura i Vatikanen	 
	 
	 168	 
	 
		fönsterlunetterna		 lunett halvcirkel- eller segmentformad urtagning för		bl. a. ett fönster	 
	 
	 168	 
	 
		Egyptens lotusbård		 lotusbård bård av stiliserade lotusblommor; lotus­		blomman (Nymphaea lotus) är ett urgammalt heligt dekorationsmotiv		i Egypten och Orienten	 
	 
	 168	 
	 
		Greklands meander		 meander ett urgammalt geometriskt ornament av			 
	 
	 
	 
	 
	  	 
	 
		 				 grekiskt ursprung i form av ett band brutet i räta vinklar, använt särskilt		i bårder	 
	 
	 168	 
	 
		Roms akantusvariationer		 akantus (Acanthus), ett släkte av familjen		akantusväxter, meterhöga tistelliknande örter med läppformiga blom­		mor, vilkas djupt flikiga blad alltsedan antiken utgjort ett prydnads­		mönster i konsten; rankan har glest sittande blad i grekernas konst,		tätare och rikare i romarnas	 
	 
	 168	 
	 
		Romanismens odjur		 odjursmotiv inom den romanska konsten, som		behärskade det romersk-katolska Europa från 900-talet till ca 1200	 
	 
	 168	 
	 
		trepass		 ett av den gotiska konstens mest omtyckta formelement, bestå­		ende av tre liksidigt arrangerade segmentbågar	 
	 
	 168	 
	 
		korsblomma		 krönprydnad på gavelspetsar och spiror i gotisk arkitek­		tur, bestående av en mittstängel med korsformigt utstrålande blad	 
	 
	 168	 
	 
		en bild, herr von Bleichroden sett på franska mynt		 avser sannolikt		en bild av Napoleon III (betr. denne se ovan s. 165 decemberförrädaren)	 
	 
	 168	 
	 
		Nicolaus		 syftar antagligen på Nicolaus I, påve 858–867, helgon; en av		medeltidens mest kraftfulla och stridbara påvar som hävdade kyrkans		överhöghet, också inom politiken	 
	 
	 169	 
	 
		Anastasius		 avser sannolikt Athanasius, biskop i Alexandria, kyrko­		fader; försvarade vid kyrkomötet i Nicæa 325 dogmen att Jesus är av		samma natur som Fadern, dvs. är Gud, och bidrog därmed till kyrkans		klyvning i en östlig och en västlig riktning	 
	 
	 169	 
	 
		zwinglianer		 anhängare till Ulrich Zwingli (1484–1531), reformator		som satt sin prägel på Schweiz’ evangeliska kyrka	 
	 
	 169	 
	 
		anglikaner		 anhängare av den engelska statskyrkan	 
	 
	 169	 
	 
		spanska stövlor		 tortyrredskap (underbenen sammantrycks och kros­		sas med hjälp av taggförsedda plattor)	 
	 
	 169	 
	 
		tumskruvar		 tortyrinstrument som består av två spetsförsedda järn­		plattor avsedda att skruvas till om offrets tumme	 
	 
	 169	 
	 
		kommunicera		 här: begå nattvarden	 
	 
	 170	 
	 
		Gud är en hämnare, som straffar fädernas missgärningar inpå		barnen till tredje och fjärde led		 jfr Herrens ord till Moses på Sinai		berg (2 Mosebok 20:5)	 
	 
	 170	 
	 
		såsom när fotografen låter järnvitriolen spola över den gråa nega­		tivplåten		 syftar på den s. k. kollodiummetoden som 1851–1880 var den		enda för framställning av fotonegativ: plåten, som hade en hinna av		gulvit färg, framkallades då med järnvitriollösning	 
	 
	 170	 
	 
		sjöskum		 sepiolit, ett magnesiumsilikatmaterial, som bildar en porös,			 
	 
	 
	 
	 
	  	 
	 
		 				 relativt mjuk, matt ogenomskinlig massa med leraktigt utseende; an­		vänds bl. a. till cigarrettmunstycken och piphuvuden	 
	 
	 170	 
	 
		kornblixt		 blixt utan (hörbart) dunder från ett avlägset åskväder	 
	 
	 171	 
	 
		son av 1830		 1830 inträffade julirevolutionen i Paris, ett uppror som		ledde till det bourbonska kungadömets fall och blev inledningen till en		liberal och nationell frihetsrörelse i Europa	 
	 
	 171	 
	 
		fjällen föllo från hans ögon		 hans ögon öppnades (jfr Apostlagär­		ningarna 9: 18)	 
	 
	 171	 
	 
		pessimismens opiikrogar		 opiumkrog lokal där opium tillhandahölls		och röktes etc.	 
	 
	 173	 
	 
		landå		 täckt fyrhjulig vagn med kuskbock och två mot varandra vända		tvärgående åksäten	 
	 
	 173	 
	 
		Vevey		 se ovan s. 137	 
	 
	 173	 
	 
		diné		 middagsmål	 
	 
	 173	 
	 
		alemanner		 germanska folkstammar, som från Tyskland på 400-talet		e.Kr. började utbreda sig över Schweiz	 
	 
	 173	 
	 
		Dent Jaman		 se ovan s. 123; från denna bergstopp öppnar sig en		berömd utsikt åt alla väderstreck, inte minst västerut över Genèvesjön		och dess stränder	 
	 
	 174	 
	 
		vår vän Jean Jacques		 syftar på Jean-Jacques Rousseau, se ovan s. 165	 
	 
	 175	 
	 
		Ni sörjer över Elsass-Lothringen		etc. Elsass och delar av Lothringen		hade av fransmännen avträtts till Tyskland 1871; många verkade för att		Elsass skulle få en självständig ställning inom Tyskland	 
	 
	 175	 
	 
		Man är rädd om sitt hjärta! Ja det är elakt att se sina inälvor på		boddörren		 jfr i Strindbergs inledningsdikt till Sömngångarnätter		(1884): »Där hänger på boklådsfönstret / en tunnklädd liten bok. / Det		är ett urtaget hjärta / som dinglar där på sin krok» (Saml. Skrifter 13, s.		210)	 
	 
	 176	 
	 
		Genève [– – – ] brände hans böcker på Voltaires medverkan		 rådet i		Genève lät bränna Rousseaus böcker Émile och Du contrat social och		utfärdade häktningsorder mot honom själv; Voltaire förföljde Rousseau		med en rad nidskrifter och försökte även vända myndigheterna mot		honom	 
	 
	 176	 
	 
		hålla en toast		 här: hålla ett skåltal, utbringa en skål	 
	 
	 176	 
	 
		Dent d’Oche		 se ovan s. 77	 
	 
	 177	 
	 
		raketkista		 en mängd raketer som avfyras samtidigt i ett fyrverkeri	 
	 
	 177	 
	 
		Voirons		 en lång bergsrygg öster om Genève, på franskt område	 
	 
	 177	 
	 
		den första internationella domstolen i Genève har slutat sitt arbete					 
	 
	 
	 
	 
	  	 
	 
				[– – – ] Alabamastriden är löst		etc. den 14 september 1872 avgjordes		den s. k. Alabamafrågan (se ovan s. 62) slutgiltigt genom internationell		skiljedom i Genève, något som innebar en triumf för diplomati och		folkrätt	 
	 
	 177	 
	 
		järn och blod		 efter Bismarck, som i ett riksdagstal 1862 förklarade att		tidens stora frågor inte avgörs genom tal och parlamentsbeslut utan		genom järn och blod (»durch Eisen und Blut»)	 
	 
	 177	 
	 
		i detta tecken skola vi visserligen segra		 visserligen här: förvisso; se		ovan s. 166 i det tecknet etc.	 
	 
	 178	 
	 
		graverade		 här: belastade, tryckte	 
	 
	 178	 
	 
		en hannoveranska		 syftar på drottning Viktoria av England		(1819–1901) som tillhörde ätten Hannover (ursprungligen från		Tyskland)	 
	 
	 178	 
	 
		Ryssland regerades av en tysk kejsare och skulle snart få en dansk		kejsarinna		 Alexander II, rysk tsar 1855–1881, var son till kejsar Niko­		laus I och Charlotta, dotter till konung Fredrik Vilhelm III av Preussen;		hans son, sedermera Alexander III, rysk tsar 1881–1894, gifte sig 1866		med den danska prinsessan Dagmar, som i Ryssland fick namnet Maria		Feodorovna	 
	 
	 178	 
	 
		Tyskland hade en engelsk drottning		 möjligen avses dåvarande		kronprinsessan Viktoria, som var dotter till drottning Viktoria av Eng­		land och gift med Vilhelm I:s son Fredrik sedermera kung av Preussen		och tysk kejsare	 
	 
	 178	 
	 
		en spansk kejsarinna		 syftar på Napoleon III:s gemål Eugénie de		Montijo, som var dotter till en spansk adelsman	 
	 
	 178	 
	 
		en fransk konung och en tysk drottning		 avser Oskar II		(1829–1907), som tillhörde ätten Bernadotte, och hans drottning Sofia		(1836–1913), som var dotter till den tyske hertigen Vilhelm av Nassau		och hans gemål, den tyska prinsessan Pauline	 
	 
	 179	 
	 
		man övergår icke till fiender om man ej är monark som Bernadotte		eller general-Fältmarskalk som greve Moltke		 Jean Baptiste Bernadotte		blev genom valet till svensk tronföljare 1810 och kriget mellan Sverige		och Frankrike 1812 »fiende» till sitt tidigare fosterland, som han också		bekämpade på slagfältet vid Leipzig 1813; Helmuth von Moltke, preussisk		generalfältmarskalk, var son till en hög dansk officer och officersutbildad		i Danmark men lämnade detta land och blev officer i Preussen: han var		den som utarbetade den preussiska fälttågsplanen för kriget mot Dan­		mark 1864	 
	 
	 
	 
	 
	 179	 
	 
		Det återstår dig endast sålunda att neutralisera dig		 neutralisera sig		här: bli medborgare i ett neutralt land, i detta fall Schweiz	 
	 
	 179	 
	 
		han fick veta att han redan uppfyllt alla villkor för att genast bli		schweizisk medborgare [– – – ] då han bott två år i landet		 villkoret		för att en utlänning vid denna tid skulle bli schweizisk medborgare var		bl. a. att ha bott sju år i landet	 
	 
	 
			 
	 Innehåll	 
	 
	 
	 
	 
	 
	 
	 
	 
	 Förord7	 Nybyggnad13	 Återfall75	 Över molnen121	 Samvetskval141	 
	 
	 
	 
	 
	 KOMMENTARER	 
	 
	 
	 
	 
	 Tillkomst och mottagande183	 Ordförklaringar211	 
	 
 
 
