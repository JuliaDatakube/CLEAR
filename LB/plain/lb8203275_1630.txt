 
 
 
 
 
 
 
 
 
 
 
 
 
 
 
 
		August Strindbergs Samlade Verk		Nationalupplaga						KLOSTRET		FAGERVIK OCH SKAMSUND					 
 
			 August Strindbergs Samlade Verk	 
	 · 50 ·	 
	 
	 
	 
	 
	 KLOSTRET	 
	 FAGERVIK OCH	 SKAMSUND																			 Texten redigerad och kommenterad av	 
	 Barbro Ståhle Sjönell	 
	 
	 NORSTEDTS	 
 
				Denna nationalupplaga av	August Strindbergs Samlade Verk utges	av Stockholms universitet genom dess litteraturvetenskapliga institution med	stöd av humanistisk-samhällsvetenskapliga forskningsrådet och statens kulturråd.	Ansvaret för utgivningen ligger hos en av Stockholms universitet, humanistisk-	samhällsvetenskapliga forskningsrådet och statens kulturråd tillsatt ledningsgrupp	och en av denna utsedd redaktionskommitté. 
			Upplagan består av textvolymer med kommentarer och separata kommentarvolymer;	den kompletteras av mikrokort som återger Strindbergs handskrifter m. m. och av en	konkordans på mikrokort till texten. Strindbergs texter samt konkordanser och	ordindex till dessa är tillgängliga för forskningsändamål i datorläsbar	form på Institutionen för svenska språket	vid Göteborgs universitet.			Redaktionskommitté	Magnus Röhl (ordförande), Bo Bennich-Björkman,	Margareta Brundin (adj.; bitr. huvudredaktör), Lars Dahlbäck,	Gunnel Engwall, Sigurd Fries, Rune Helleday (adj.), Olle Josephson, Björn Meidal,	Bertil Molde (adj.), Bo Ralph (adj.), Hans Sandberg (bitr. huvudredaktör),	James Spens (bitr. huvudredaktör)			Huvudredaktör	Lars Dahlbäck						 © Stockholms universitet	 Stockholm 1994	 Formgivning av Karl-Erik Forsberg	 Printed in Sweden by Almqvist & Wiksell Tryckeri, Uppsala 1994	 ISBN 91-1-921092-2	 
 
 
	 
 
																									På föregående sida återges ett Strindbergsporträtt målat av Edvard Munch i Berlin 1892.	När Munch skänkte tavlan till Nationalmuseum i Stockholm gav han följande kommen­	tar: »Sand at si er det tomt i min stue hvor Strindberg har haengt i 20 år – det er for mig	inkarnationen av de to mærkelige Berlinerår.» Foto Nationalmuseum. 
 
 
 
		 
	 
	 
	 
	 
	 
	 
	 
	 KLOSTRET	 
	 
	 
	 
	 
	 
	 
	 1.	 Klostret.	 
	 
	 
	 
	 
	 
	 
	 När han vaknade i sin säng, var det mörkt ännu i rummet,	 endast ett par ljusa lister antydde fönstrets läge.	 Men han hade ju trogen sin vana somnat med ansiktet från	 ljuset, med fönstret bakom huvudgärden, och nu låg huvudet	 vid fötterna ... en icke så ovanlig vanförnimmelse. För att få	 sig själv i rätt läge vände han på huvudet och såg nu att fönstret	 var på sin plats, och att rummet sålunda fått två fönster sedan i	 går.	 I går flyttade han in i detta hotellrum efter att ha ändrat	 bostad fem gånger på de tre sista månaderna från sin ankomst	 till Berlin. Han hade nämligen ingen ro haft sedan han nu sista	 gången lämnat fädernesland och familj bakom sig. Och till	 Berlin hade han utvandrat för att söka arbete och förtjänst	 genom sina teaterpjäser. – – – Nu, fullt vaken och såsom åter­	 kommen i sin säng från en lång utflykt, hörde han en tupp gala.	 – Det är således morgon! Var var jag i går? Hur länge har jag	 sovit? Högst tre timmar!	 Nu kom ångesten utan grund, samvetskvalen utan egentlig	 orsak då han icke kunde erinra sig ha gjort något direkt ont	 eller förstört någon större penningsumma.	 Och nu rullar gårdagen opp sig med alla dess brokiga upp­	 levelser i vilka han uppträder på ett för sig vidrigt sätt, löjligt	 och dumt sätt. Han hör vartenda ord han fällt, och finner allt	 smaklöst, oförsiktigt, rått. Han ser varenda scen ...	 I nattgropen på Friedrichstrasse hade han slutat i sällskap	 med den yngre norske dramaturgen, som placerat ett bord	 med ostron och rhenskt vin framför honom, som trött, men ej	 rusig, lagt sig på tre stolar och talat, talat i timmar. Där hade	 han språkat om sitt skiftesrika förflutna liv, givit scener, dialo­	 
	 ger, analyser. Spekulerat över sitt sällsamma livsöde som han ej	 kunde förstå; lagt fram sina aningar om en ny dramatisk form,	 komponerat en hel pjäs ... Därpå hade han skiljts från vännen	 såsom efter ett långt och mödosamt arbete.	 – Du arbetar jämt, till och med på krogarne! hade vännen	 sagt. Det var det enda ord han mindes från honom. – – – 
	 Nu gol tuppen igen, och han tyckte det var underligt de	 hade höns i hotellet; kanske de skulle vara till någon middag,	 och nu sjöng Don Juan sin svanesång, anande sin förestående	 halshuggning. Så egendomligt att endast dessa djur sluta sitt liv	 med halshuggning och ha blodröd krona och rött pipskägg	 samt sporrar på stövlorna, behandla dynghögen som en inta­	 gen fästning och sjunga för den uppgående solen. – 
	 Men innan nattgropen hade han suttit på nattkaféet Natio­	 nal, där han språkat med de målade spökena som om de varit	 familjedamer. Norrmannen säger – han hör orden – »Så barns­	 lig du är att tala filosofi med sådana där; varför gör du det?» –	 »Därför – svarar han nu och tycker det är bra svarat – därför att	 för mig äro alla kvinnor lika.»	 National behagade honom särskilt emedan det var stort och	 luftigt, och därför att det stod en springbrunn, som plaskade,	 mitt i salen, och där gingo guldfiskar under några palmer. Han	 hade blivit sentimental ett ögonblick och funnit synd om fis­	 karne som inte fingo sova, ville stänga av springvattnet och	 skugga med tidningar, vilket dock avstyrktes.	 Och han hade talat hela tiden – Förlåt jag talar så mycket,	 hade han sagt, men jag har inte talat på tre år, pratat visserli­	 gen. –	 Nu hördes en trumma i fjärran och de ljusa listerna ljusnade	 allt mer samt visade sig vara beslagen på hans koffert. Koffer­	 ten hans enda återstående spillra efter det stora skeppsbrottet;	 enda möbeln efter auktion, utmätningar, lagsökningar. – »Och	 tänk», brukade han säga: »jag som haft sex rum och kök och	 sommarnöje, majolika-kakelugn och målade tak, tre pigor och	 ringledning i alla rummen, så att bara jag tryckte på en knapp	 så kom det in punsch och sodavatten.» När allt måste säljas,	 tyckte han det var skönt att icke äga något; det kändes så fritt	 och lustigt vara lös från alla jordiska band, att icke vara man­	 
	 talsskriven utan bara äga ett pass. Och nu drog han världen	 kring med en koffert, som en piga ... Han hade en gång anta­	 git pseudonymen Tjänstekvinnans Son, utan att tänka på annat	 än att hans mor tjänat, men flera år efteråt råkade han under	 arkeologiska studier i Gamla Testamentet få upp historien om	 Hagar. Och han läste: »Abraham hade två söner: en av tjänste­	 kvinnan, han var född efter köttet .... Han skall vara en grym	 man: hans hand emot var man, och vars mans hand emot	 honom. Och han skall bo emot alla sina bröder ...	 Och Sara fick se den egyptiska kvinnan Hagars son, den hon	 Abraham fött hade, att han var en bespottare. Driv ut tjänste­	 kvinnan med hennes son, ty tjänstekvinnans son skall icke bliva	 arvinge med den fries son.»	 Hade han vetat detta då han gav sitt signalement, eller hade	 någon viskat honom denna hans ödes hemlighet? Driv ut	 honom! – Ja, så hade det alltid hetat, hela hans liv, ut! ur hem,	 skola, samhälle, stat, familj, och så fort han skaffat sig tak åt sig	 och de sina, hette det: ut! Och därför var han en hård man och	 en bespottare! Andra menade att därför att han var en sådan så	 drevs han ut!	 – Det är besynnerligt, fortsatte han, att det inte hörs några	 vagnar rulla i dag? – Är det söndag? Det visste han inte, ty han	 höll aldrig reda på dagarne, levde inte i denna världen, kunde	 skriva 1891 i stället för 1890 och sätta ett frågetecken efter;	 kunde datera ett brev Fettisdagen eller Rötmånaden emedan	 han icke kände datum. – – – 
	 Innan National hade han som åskådare varit på en ’Wiener­	 bal’ inbjuden av en polislöjtnant, med en konsulatsekreterare	 och en läkare. Det var det hemskaste han någonsin sett.	 Huvudstadens perversa typer hade nämligen för bättre upp­	 sikts skull fått tillstånd att hålla kostymbal. I början av balen	 gick det högtidligt till nästan som på ett dårhus. Män dansade	 med män, melankoliska, strängt allvarliga som om de utfört en	 handling på någons befallning, utan nöje, utan ett leende.	 Mellan danserna sutto paren och sågo varandra i ögonen som	 om de läst sitt öde. Den som var dam kunde ha stora ryttarmus­	 tascher och pincené, vara ful, med grova manliga drag. Icke ett	 spår av kvinna som kunde ge något surrogat.	 
	 – Gudarne ha slagit dem med vansinne, så att de se det som	 icke existerar, dras dit de icke vilja och icke få! Det är ett straff	 för okända synder, och det är säkert icke last man kallar, eller	 vällust, ty de se ut som bannslagna och äga en otrolig förmåga	 att icke se polismannen och hans gäster som slagit sig ner vid	 ett bord mitt för salens kortända, där alla paren måste förbi.	 – Pandemonium, helvetets sjunde avdelning, osaliga, olyck­	 liga, själslytta. Och de behandlas som brottslingar. Löjtnanten	 duar dem och kallar fram de intressantaste till bordet för att	 beskådas av ’författaren’. Somliga komma med begravningsmi­	 ner, omedvetna, trista, och svara undvikande; andra blyga,	 med små barnsliga åtbörder som om de lekte.	 Förälskade synas de flesta, men rent psykiskt; de äro fästade	 vid varandra med en outgrundlig sympati, och samma par dan­	 sar alla danserna med varandra, lämna varandra icke ett ögon­	 blick. Trogna i döden, och svartsjuka. – Mitt under det balen	 pågår, reser sig den gamle aktade läkaren; upprörd avlägsnar	 han sig, kommer igen och är bedrövad. Han har sett sin bäste	 vän, en högre ämbetsman, vilken han nog misstänkt, men ald­	 rig ägt visshet om. – – – På den kvinnliga avdelningen, där	 kvinna dansade med kvinna, syntes framför alla en ståtlig dam,	 skön, distingerad, väl klädd, utan kostym, och vilken förde sig	 med en värdighet som en hovdam. Ur hennes verkligt ädla	 drag lyste ärbarheten, smärtan över något hon ej visste, när	 hennes blickar följde en ung strålande blondin. – Polismannen	 upplyste: de två äro bundna vid varandra genom en häftig sym­	 pati och som den äldre är fattig, underhåller den yngre henne	 genom att sälja sig åt män som hon avskyr. – – – Martyrium	 även där: självuppoffring, trohet, alla dygder mitt i lasten! – 
	 När de gingo ifrån detta helvete, bibehöll han intrycket av	 något oförklarligt som varken patologi eller psykiatri kunde	 lösa, och det ohyggliga fann han ligga däri: att det gick så all­	 varligt till – och att det var så anständigt!	 Det har blivit ljusare i rummet, men intet vagnsbuller höres.	 Vad skall detta betyda? Han känner på andhämtningen att	 himlen är betäckt och att barometern står lågt: nu när han drar	 in den fuktiga, råa luften som smakar ammoniak säger han sig:	 det har snöat i natt.	 
	 Och så börjar han igen hala sig uppför minnenas ström för	 att komma tillbaka till utgångspunkten. Före Wienerbalen	 hade han varit på en middag hos en lärd millionär i Tiergar­	 tenviertel. Han hade sutit till höger om värdinnan och således	 åtnjutit ett slags anseende i den litterärt bildade familjen.	 Vinet hade flödat, sköna damers skuldror hade hägrat mellan	 vinkaraffer, blommor och kandelabrar. Efter middagen hade	 en ung skönhet i släkt med familjen engagerat honom till sam­	 tal, men han fann henne för ung och oskyldig för en raffinerad	 konversation och fann snart tillfälle komma undan i en liten	 salong. Där satt en ensam dam, tämligen ung, såg förgråten ut	 och hade munnen öppen som Madame Staël. Hon föreställde	 sig som varande korrespondent till en stor tidning, sade en	 komplimang, och nu slogs språklådan upp. Damen, vars utse­	 ende han icke lade märke till, emedan hon endast ville verka	 intellektuell, tog själv samtalets ledning. Hon sade att Tyska	 Riket saknat konst, vetenskap och litteratur sedan kriget 1870.	 Hon läste endast franska och skandinaviska böcker, och den	 nyuppblomstrade ungtyska litteraturen vore kommen från Nor­	 den.	 Men den litteratur, hon nu kallade modern, var just vorden	 omodern i Norden, och det blev honom som åhörare olidligt	 höra de nyss avlagda idéerna hälsas som nya fruktbringande.	 Han hade icke lust att nu desavouera sig och sin riktning, utan	 lät udda vara jämnt samt teg och led. När hon slutligen kom in	 på kvinnofrågan, kände han fracken börja strama, tittade efter	 tamburdörren och gjorde sig så odräglig att samtalet snart	 somnade av. – Det var en »oavhängig», svarade han när en vän,	 i trappan, frågade vem den damen var som kunnat intressera	 honom så länge.	 Genom att på detta sätt ligga och idissla sina upplevelser	 omsatte han dem dikteriskt och de inpräglades eller fixerades	 genom denna procedyr så, att han kunde disponera dem för	 kommande bruk lika säkert som medel insatta i en bank. Men	 operationen var smärtsam och försiggick under en dödsång­	 est, efter vilken han föll i ett medvetslöst tillstånd som liknade	 sömn, men ej var det. – Han slocknade, sade han.	 När han vaknade stod Ilmarinen vid hans säng. Det var den	 
	 yngre vännen som skötte hans affärer med förläggare, översät­	 tare och teater-direktörer.	 – Du glömmer väl icke, säger han, att du är bjuden till direk­	 tören i kväll?	 – Nej, jag har icke glömt det, men jag har skickat återbud.	 – Har du gjort det, så är du förlorad; du blir icke spelad.	 – Det blir jag ändå icke. Jag har väntat i tre månader förgä­	 ves – 
	 – Desto närmare är du kommen uppförandet, då pjäsen är	 antagen och han vill spela dig. Detta är självmord!	 – Ja! Och varför icke? Tycker du jag finner livet så lustigt?	 – Men säg ett skäl, varför du skall såra honom med ditt ute­	 blivande, då festen delvis är för dig?	 – Jag har inga skäl. Det har kommit över mig så, som en fix	 idé, en nyck, en drift. Väl vet jag att det förlorar mig, men jag	 kan icke annat. Ena stunden lider jag av samvetskval, mest där­	 för att jag sårar honom, men i nästa är jag glad, skadeglad över	 att ha tillfogat mig ett lidande ... som jag dock helst skulle	 velat undvara – 
	 – Du är en besynnerlig människa. Men du skulle icke ha rätt	 beklaga ditt öde, ty du går själv i vägen för dig.	 – Kanske! Men det är nu en gång så; och jag kan icke göra	 om mig. För övrigt har livet lärt mig att när jag handlar av	 instinkt, hur galet det än kan se ut, så bär det rätt ändå! Reso­	 nerar jag, eller spekulerar i intressen, så går det på tok.	 – Fatalist! akta dig!	 – Nej: jag känner att jag går precis dit jag har lov att gå, och	 gör endast det jag skall.	 – Du får väl se!	 – I detta fall: behöver direktören min pjäs, så spelar han	 den, även om jag försummar hans bjudning!	 – Nej; det gör han icke. – Vart går du i kväll?	 – På klostret! – Vad är det för dag i dag?	 – Det är nyårsafton!	 – Uff! Alltså slut på detta rysliga år! Det finns väl fler; och jag	 är numera beredd på allt, på det värsta!	 – Vi råkas på klostret då!	 
	 
	 
	 
	 
	 Det hade verkligen snöat, men våt snö, i vilken hjulspåren	 drogo upp svarta linjer, så att snön syntes ännu vitare och smut­	 sen ännu svartare. Staden liksom stod lik och luften var rå,	 genomträngande, himlen sjuk i färgen. Sådana dagar var det	 skönt krypa in i klostret, ty dess målade kyrkfönster visade all­	 tid vackert väder.	 När man kom in genom den stora portgången och trädde in	 i tamburen, möttes man av färgade rese-planer med vyer av	 Nizza, Alperna, Helgoland, Dieppe, Tyrol, Frognerseteren och	 flera till. Vyerna vidgades genast, havet låg blått, palmerna	 vajade i sunnanvind, alpernas snö och Lac Lemans vingårdar	 kommo en att glömma huru nordligt man var, och var man	 bodde.	 Väl innanför dörren befann man sig i en kyrksal med kors­	 valv och målade stora götiska fönster. Väggarne voro prydda	 med hedniska bilder firande vin, vänskap och kärlek och för­	 sedda med tänkspråk i samma anda som bilderna. Nu kunde	 man gå till vänster och finna bordsplats, till höger eller rakt	 fram, väljande en tillflyktsort i de slingrande gångarne alltefter	 lynnet och sällskapet.	 Straxt till höger stod disken och hyllorna byggda inne i salen	 såsom ett tabernakel eller baptisterium med en förgylld ko­	 lonn i jesuiterstil, och i bakgrunden dörren och trappan ner	 till källaren där den eviga lampan brann.	 Ovanför tabernaklet stod skrivet, enkelt men slående: Hier	 giebt’s Alles! Mer kunde man ej begära, och en blick på hyl­	 lorna visade också all världens goda på buteljer, krus, flaskor.	 Fortsatte man till höger öppnade sig ett kapell med ett stort	 stambord för skådespelarne. Arkaden var prydd med fanor	 och emblem ur teaterrekvisitan, och väggen smyckad med	 lagerkransar, porträtt av berömda skådespelare, hedersdi­	 plom, affischer. I hörnen voro anbragta små skåp, där rekvisita	 
	 till orgiernas firande förvarades, såsom fyrverkeripjäser i mini­	 atyr, kulörta lyktor, taskspelar-apparater, masker, lösnäsor och	 annat mera.	 Till vänster om denna pagod låg en riddarsal klädd med	 rustningar och vapen, upphängda på de vitkalkade väggarne.	 Här fanns pianot, och de långa svarta borden och bänkarne	 anvisade platser åt det stora antalet vid de stora ögonblicken.	 Från disken räknat åt vänster började en rad celler med av­	 plankningar i skuren ek, inom vilka korstolar erbjödo en behag­	 lig vila. Omkring disken voro två salar och rätt fram ett avskilt	 rum som alltid var abonnerat. Med ett ord, genom en optisk illu­	 sion föreföll lokalen som en ändlös labyrint, i vilken man ofta	 gick vilse, emedan man misstog sig på höger och vänster.	 Här fanns verkligen allt, mat och dryck, telefon, bud att	 skicka ut i stan, skrivmaterial, så att mången här skötte sina	 angelägenheter till och med författeriet. Här samlades endast	 skådespelare, artister och litterater, och alla voro mer eller	 mindre bekanta. Man var som hemma där, när man hörde till	 skrået, och kom en nyfiken främling så vantrivdes han eller	 kände sig som en inträngling i ett slutet sällskap. Allt fanns där,	 som sagt, utom klocka, varigenom man glömde tiden, och det	 gjorde ingenting, ty man blev aldrig utvisad om även hanen	 galit, för övrigt var det nog de flestas uppgift där med besöket	 att glömma tiden, den närvarande och i synnerhet den för­	 flutna.	 Här hade de utvandrade Nordmännen i början av detta	 seklets sista årtionde slagit sig ner. En sällsam hop av talanger	 som sökte erkännande, förståelse och bröd; missnöjda, brouil­	 lerade med dem där hemma. En hade nått femtio år, några	 voro kring fyrtio, denna ålder då livet först börjar visa sig över­	 skådligt i perspektiv. Några voro trettioåringar och vilade en	 stund på färska lagrar. En var ännu på tjugotalet och tjänade	 som famulus.	 Märkligt och för denna period karakteristiskt var att fyra av	 kotteriet voro frånskilda män, efter att ha varit gifta med från­	 skilda hustrur eller icke. Att söka en förklaring på det faktum	 att verkligen 1870- och 80-talets mest bemärkta män i Norden	 togo sig hustrur i andras äktenskap blir väl lika svårt som att	 
	 läsa ödets böcker. Någon brist i moralen kan svårligen uppletas	 som motiv, då ju det förutsätter en uppriktig, ren och stark kär­	 lek att våga en så förfärlig operation som en skilsmässa, och då	 det är en vanära att ett helt liv föreställa en annans kvinna som	 sin. Möjligen är den unga flickan, barnet icke det sällskap en	 intelligent man söker, då han söker kvinnan, vännen, följesla­	 gerskan, utan hustrun, den vetande, vakna, motsvarar kanske	 bättre hans föreställning om makan, som dubblerar hans per­	 son. Man såg ju i dessas krets män övergiva sina unga sköna	 hustrur, och fly med åldrande fula som ägde flera barn. Där var	 väl icke passion med i spelet utan en ointresserad, osinnlig	 sympati av det renaste slag, och om någon frågar varför de då	 gifte sig, kan svaras: därför att de åtrådde ett samliv och att ald­	 rig vara ifrån varann.	 Till Nordmännen hade emellertid slutit sig några infö­	 dingar och en ryss, vilka lockats som malar till nordljuset, för	 att söka värme men funnit bara en isande köld. Skepsis hade	 nämligen mot slutet av denna period insmugit sig i rörelsen,	 och man var just i begrepp att rensa sig från den naturalistiska	 surdegen. Främlingarne funno sålunda endast faeces där de	 kommit att få näring. Alla sutto på lur att först finna den nya	 formeln för den stundande periodens konst- och litteratur­	 verk.	 Nu hade man pratat ut sig och varandra, alla diskussioner	 voro uttömda, och ingen trodde vad den andra sade efter som	 skepsis var lösen. Alla hädelser och bannor över tillvaron voro	 utslungade, då man på fysiologiens väg ej kunde intränga dju­	 pare i världsproblemet. Alla förhoppningar om förnuftiga sam­	 tal voro slutligen uppgivna, och man råkades numera endast	 för att slippa vara ensam och för att dricka sig fram till nattsöm­	 nen.	 Nyårsaftonen hade samlat Goterna ovanligt talrikt och när	 Ilmarinen med sin äldre vän trädde in i klostrets riddarsal var	 redan orgien i gång. Ryssen, förargad över att man icke ville	 sätta fram en butelj konjak, hade rekvirerat tio islagna glas,	 vilka stodo på en bricka framför honom och markerats med	 den plåt varmed bord brukade tingas, och som bar det enda	 ordet: Privat! Detta betydde att han skulle dricka dem alla själv	 
	 – »Der Wildmann», den tyske diktaren hade ett fothögt glas	 framför sig fyllt med rött vin; han satt lutad över sin rapirvärja	 och de stora mensur-ärren i hans ansikte lyste röda som hund­	 tungor.	 De övriga gästerna hade var efter sin smak försett sig.	 En dov tystnad låg bredd över sällskapet och den som vågade	 framkasta något spörsmål, någon gissning, blev straxt avbruten	 med ett: Vad ljuger du nu? Endast Der Wildmann hördes då	 och då i ett anfall av Genialitetswut utstöna sitt ultimatum i alla	 livsfrågor: Kinder, erklärt mir das Rätsel der Welt! varefter han	 hällde ner i strupen så mycket vin som kunde rinna på en gång	 utan att kväva honom. Stämningen var så överladdad att det	 fordrades något utbrott, och detta tog sig form i att Ryssen	 satte sig vid pianot.	 Han fantiserade, över kända motiv, men endast i den stora	 stilen, och han behärskade sina åhörare så att varje motstånd	 var omöjligt. Det upphörde vara musik och pianot glömdes;	 det var en storm, ett vattenfall, ett åskväder som vände ut och	 in på själarne och tog upp vad som ännu fanns positivt,	 befruktningskraftigt. Och genom hans sätt att blanda motiven	 blev det hela som en stor konsert där stämmorna sköttes av	 Beethoven, Mozart, Wagner, Chopin. När han slutat hördes	 applåder utifrån klostret; från de mest avlägsna hålen letade	 sig smattrandet fram under korsvalven.	 Och Goternas trötta hord livades ånyo, nya tankar föddes	 gemensamt, så att svårt vore säga vem som burit dem till värl­	 den.	 Doktorn, läkaren, som eljes icke övade diktkonsten, blev	 skald och improviserade på klingande vers som han sjöng fram	 på nya melodier.	 Wildmannen reciterade ur sina utgivna dikter och tal följde	 varann.	 Bordet var fyllt med flaskor, glas, och tallrikar; andarne	 gnistrade och blommade, det var en lust att leva.	 – Så skulle livet alltid vara! sade Ryssen som blivit känslofull	 vid tanken på det mörka fattiga rummet i arbetarkvarteret, där	 hans följeslagerska och barn väntade honom.	 – Så hörde jag en gång i en krets någon säga, med samma	 
	 ord, och dagen därpå var kretsen upplöst och allesamman	 dödsfiender för livet, svarade Svensken som vi råkat på sängen	 samma dags morgon.	 – Tror du, återtog Ryssen och sprang upp, att vi någonsin	 kunna bli ovänner!	 – Ni äro födda fiender! inföll Wildmannen. Och Svensken	 är en demon!	 För att protestera, fattade Ryssen sin väns hand, kysste den	 och sade med tårar i rösten:	 – Nej! Du är min fader, ty jag har allt lärt av dig!	 Svensken som hyste en uppriktig och varm vänskap för den	 begåvade mannen, kunde icke finna motsvarande uttryck för	 sina känslor, utan blev kall och reserverad, vilket ännu mer	 eldade vännen, så att denne på sitt hemlands enkla sätt, tog	 upp sin portnyckel, lämnade den till ’fadren’ och sade så alla	 hörde det:	 – Du skall gå hem till mig, och du skall sova hos min	 Maschka; du och ingen annan, ty hon ser dig så gärna och du	 gör mig en ära.	 Detta var en rätt vanlig vänskapsbetygelse hos Ryssen och	 ingen tog det för annat än det var, men för att icke såra honom	 som gav det han mest höll av, måste man mottaga nyckeln utan	 att behöva göra min av att gå.	 Timmarne lida, oräknade, sinnena inflammeras, minnets	 källor rinna och man har så mycket att berätta som man trott	 sig ha glömt, och där tvenne minnen råkas i gemensam iaktta­	 gelse, uppstår och växer sympatien.	 – Varför skall man ha de rysliga samvetskvalen i morgon,	 frågar Ryssen, då man intet ont gjort, endast vunnit i erfaren­	 het, ökat sina idéers förråd, känt illusionen av att älska män­	 niskorna och vara älskad?	 – Ja säg det! Sokrates skulle ha skyllt på de avundsjuke	 gudar som missunna mänskors barn varje glädje.	 Det har sorlat länge ute i klostergångarne, och nu ljuder	 sång från Skådespelarnas kapell; gitarr och mandolin ledsaga.	 Nu är den allvarliga delen förbi och orgien börjar, först varligt	 som när barn leka, men sedan släppes djuren löst och så flaxa	 demonerna med läderlappsvingar.	 
	 Först togos rustningar och vapen ner från väggarne; har­	 neskklädda och med lansar utförde Wildmannen och Dansken	 ett tornerspel som kunde ha slutat illa. Därpå framställdes sla­	 get vid Fehrbellin där skandinaverna mot historiens vittnes­	 börd behöllo slagfältet.	 Utifrån aktörskapellet hördes nu revolverskott smattra, och	 när gästerna skyndade till, hälsades de med ett litet fyrverkeri	 som uppsläpptes ifrån stambordet. Nu hade man luktat krut	 och var mogen till vad som helst; Wildmannen föreslog på all­	 var att man skulle avrätta fångarne och tända eld på lägret,	 men i detsamma höres hela klosterfolket uppstämma Trarara­	 bom-dara, denna helvetes-melodi som kunnat erövra hela den	 civiliserade världen genom att knacka på i det idiot-hem varje	 människa stundtals bär innerst i sin vardagssjäl.	 Men Ryssens musikaliska instinkt reser sig och när han på	 pianot avbryter denna hymn till banaliteten med en sjudande	 czarda öppnas en vild dans i riddarsalen. Toner från urtid	 väcka alla onda lidelser, återljud från hedendomens offer­	 sånger och trollgaldrar framkalla urmänniskan, och i fullt	 raseri springer Wildmannen upp på bordet, fortsätter dansen	 ibland glas och flaskor, som han trampar sönder, och vad icke	 hans fötter kan nå slår han sönder med sin huggvärja.	 Då höres utifrån klostergångarne nattväktarens Gott nytt år!	 och sejdlarne trumma: Estis-ne praeparati? skriker värden.	 Sumus! svarar koret; och så drickes, trummas, skrikes, omfam­	 nas, och genom hela lokalen rullar: Gott nytt år!	 – Det måtte bli ett skönt nytt år! detta! säger Svensken till	 Ryssen.	 – Säg inte ont om detta året, du, som har allt gott att vänta.	 – Jag?	 I detsamma märker han någon som på avstånd betraktar sig	 med mörka blickar. Det är den skådespelare som skulle haft	 huvudrollen i den antagna pjäsen. Deras blickar mötas och de	 närma sig varandra.	 – Ni här? Och icke hos direktören? frågar Skådespelaren.	 – Ja, så är det.	 – Det har skadat er sak.	 – Jag förstår det. Vad sade han?	 
	 – Han sade: »Detta skulle han icke ha gjort.» Och ni sårade	 honom djupt, ty ni mankerade er dam, skådespelerskan X som	 haft framgång åt er för ett år sedan; man hade tryckt verser att	 hälsa er med. Detta är mycket ledsamt.	 Svensken tog Ryssen under armen och de gingo tillsammans	 ut i vinternatten.	 
	 
	 
	 2.	 Aufschwung.	 
	 
	 
	 
	 
	 
	 
	 Den andra januari gingo Ilmarinen och Svensken förbi Les­	 singteatern, då två damer mycket väl-klädda sköto förbi. Fin­	 nen hälsade.	 – Varför hälsar du inte? frågade han Svensken.	 – Jag kände dem inte: vilka var det?	 – Det var den damen du konverserade så livligt på dinén	 sist.	 – Var det hon? Jag lade verkligen inte märke till hennes	 utseende, så att jag skulle kunna presenteras en gång till utan	 att veta det vore för en bekant.	 De togo nu kurs på klostret och råkade där hela samlingen	 som ökats med några artist-damer. Detta var hög tid att sällska­	 pet uppfriskades med nya element i synnerhet kvinnliga, ty	 samtalsämnena voro utslitna, tonen vorden rå och stridslysten.	 Nu däremot tävlades i ansträngningar att lägga den vackra	 sidan till.	 Men nu upptäckte någon att den danske målaren saknats	 flera dagar, och vid anfrågan, upplyste en av damerna att han	 fått resande till stan.	 – Dam naturligtvis, efter som han inte vågar föra hit sin	 gäst?	 – Ja, det är en dam, som målar. – 
	 Samtalet slingrade sig fram, och mången van vid det enkla	 rättframma ordet fick leta synonymerna passande för damer.	 Ilmarinen hade emellertid fått fatt en aftontidning och under	 läsningens gång avbryter han hastigt – och vänder sig till Svens­	 ken.	 – Se här! Se! Din pjäs är under repetition och skall fram om	 fjorton dagar.	 
	 – Om det är sant så är det obegripligt! Men så har allting	 varit för mig: när jag begick dumheter, så lyckades jag, under	 det allt mitt förutseende och alla mina beräkningar plägade	 stranda. Är det icke underligt? Så underligt att jag för länge	 sedan upphört tro det jag kan öva det minsta inflytande på mitt	 eget öde.	 – Ja, du är en besynnerlig man, och allt i ditt liv går bakvänt	 till.	 Wildmannen kom och kunde icke dölja sitt missnöje med	 damernas införande.	 – Kvinnfolk har jag hemma – han var nämligen gift – och hit	 kommer jag för att få vara rå. Jag tycker inte om det där! och	 trivs inte i sällskap där man inte får säga s–t!	 Det sjöngs nu några beskedliga fosterländska sånger i korus	 med damstämmor till, och Wildmannen tyckte det var jolmigt.	 Därpå kom Dansken, men ensam. Han bestormades med	 närgångna frågor, och särskilt varför han ej tog sin dam med.	 – Hon är så blyg ...	 – Jo vackert, hon syntes med dig på Hopfenblüten i går	 afton!	 Dansken bekände nu för Svensken att hans väninna gärna	 ville göra dennes bekantskap, men att hon var rädd för stora	 sällskap; hon var nämligen av en utmärkt god familj!	 Då den tilltalade gjorde en min, blottade Dansken genast sin	 hemlighet:	 – Ja, jag är rädd för dig, och jag känner på mig att när ni	 råkas det kommer att ta eld!	 – Det är märkvärdigt att jag har hört samma ord förr vid en	 liknande situation.	 – Och det tog eld?	 – Ja!	 – Då är det bättre ni inte råkas.	 – Ingen undgår sitt öde! Gör som du vill!	 – Vad tasslar ni om därborta? frågade Norsken som vädrade	 någon intrig där han ej skulle få vara med.	 – Åh den här Svensken är så vis; allting har varit före förut	 för honom, så den kan man inte säga något nytt.	 – Den som är fyrtio år, vet allt! Livet arbetar så enkelt; allt	 
	 upprepas, allt kommer igen. Kan man ett par formler så löser	 man alla problem. Därför blir det odrägligt efter fyrtio år, och	 den gamla ätteklubban kunde för min räkning gärna införas	 igen.	 
	 
	 
	 
	 Efter fjorton dagar var pjäsen spelad och med framgång, ty den	 gavs sjuttiofem gånger i rad. Efter föreställningens slut var mid­	 dag i Rådhuskällaren; skådespelare, recensenter, litterater	 voro med, och författaren satt till vänster om direktören. Allt	 var harmoni och belåtenhet.	 Vid desserten först vände sig direktören till författaren och	 sade:	 – Ni kom inte på min bjudning?	 – Nej, och motivet skulle jag aldrig kunna säga!	 – Varför det?	 – Därför att det fanns intet!	 
	 Men efteråt, och i långa tider efteråt, kunde han sitta med den	 ena vännen och den andra och fråga sig och dem: hur kom sig	 att pjäsen blev spelad? Ingen kunde svara på det, och han aldra	 minst, ty han hade fått höra hurusom direktören redan vid kol­	 lationeringen vilken ägt rum en månad före bjudningen, hade	 smällt igen textboken och sagt:	 – Den pjäsen spelar jag aldrig!	 Denna småsak gav emellertid författaren anledning tro att	 någon rörde vid hans öde, och att vad som skulle ske, det	 skedde, om ock ej de osynliga trådarne kunde upptäckas.	 
	 Emellertid var han nu uppe. Hur många gånger hade han ej	 varit det förut, och så kommit ner igen. Hela livet var ju som en	 serie tentamina som aldrig togo slut, och ett misslyckande	 kunde annullera alla föregående framgångar. Han var således	 icke sangvinisk i sina förhoppningar att allting skulle gå glatt	 
	 efteråt, utan han gick i en stilla förnöjelse som icke stördes av	 kamraternas avund, ty dessa gladde sig uppriktigt att åtmin­	 stone en av dem hade dokumenterat sig, och i skenet av hans	 framgång läste de ett gott förebud för deras egen.	 
	 
	 
	 
	 Det började våras redan i februari. Klostret var alltjämt sam­	 lingsplatsen, men den danske målaren, som ofta uteblev, envi­	 sades att icke medföra sin väninna, av vilken de flesta dock	 redan sett en skymt i gathörnen.	 – Jag är rädd för dig! roade han sig ofta med att säga åt den	 svenske.	 – Varför är du det? Jag är ingen Don Juan och har för övrigt	 icke lov att se åt kvinna förrän jag klarerat ut mitt upplösta	 äktenskap med dess förbindelser.	 – Jo, jag är rädd för dig ändå. Hon har läst dina skrifter och	 talar aldrig om annat än dig.	 – Låt bli att ta hit henne då, om du anser henne vara farlig	 för mitt lugn.	 Och så skedde! ty hon kom icke.	 
	 Emellertid började teatersuccéns följder yttra sig i bjudningar	 för författaren, och en afton begav han sig till en mycket bety­	 dande litterat, där de yngre stjärnorna inom litteratur och	 konst samlades. Supén var lång och lysande, men några platser	 voro obesatta, ty man väntade flera gäster efter teatrarnes slut.	 Vid halvelva-tiden blev det rörelse vid bordet, ty de väntade	 kommo, och utgjordes av tre damer och två herrar, alla obe­	 kanta för den svenske gästen. Men en av de tre damerna häl­	 sade bekant och räckte handen åt främlingen, som omedelbart	 viskande frågade värdinnan vem det var?	 – Vem det var? Fröken X ju som ni konverserade på supén	 hos Doktor E.	 
	 – Verkligen? Tänk att jag som har ett så gott minne, ändock	 icke kan fasthålla fröken X:s utseende. Härom aftonen gick jag	 förbi henne i en teaterfarstu vid full belysning, och underlät	 att hälsa.	 – Ja, ni kvinnohatare kan naturligtvis inte se att hon är skön!	 – Är hon?	 Och han sträckte sig fram för att observera den unga damen,	 som tagit plats längst ner vid bordet.	 – Ja, hon ser inte illa ut!	 – Åh, skäms, hon är en berömd skönhet av Wiens vackraste	 typ.	 – Tja! Förr har jag verkligen svärmat för idel blonda, men	 de sista åren går min håg uteslutande åt de mörka.	 Därpå talades hit och dit om annat. Efter supén samlades	 man i salongen, och straxt suto de två, den sköna Wienerskan	 och kvinnohataren i en så djup konversation att en grupp her­	 rar och damer med skälmska miner slogo en krets för att se på	 dem. Men de märkte intet, utan talade och talade tills värdin­	 nan kom och avbröt med inbjudning till te.	 
	 När slutligen sällskapet skulle gå, råkade han och hon på	 samma outrannsakliga sätt att befinna sig i varandras närhet så	 att han hjälpte henne med kappan. Och när hon frågade vem	 som följde henne hem, svarade han: jag naturligtvis, och blev	 accepterad.	 När de kommit ner för trapporna, hörde de ett ’god natt’	 och ett klingande skratt uppifrån. Det var den unga charmanta	 värdinnan som stod där uppe lutad över balkongräcket.	 De gingo utmed Schöneberger-Stranden, förbi Lützow-bron.	 Samtalet gick sin gång utan pauser, och när de kommit till	 Courbière-strasse, var han inbjuden på supé hos henne till föl­	 jande afton i sällskap med en ung skön målarinna. Men hon	 förberedde honom på att det skulle bli mycket enkelt i hennes	 flickrum, emedan hon bodde i ett pensionat som hölls av en	 sträng gammal fru.	 Därpå skildes de som voro de gamla bekanta och kolleger.	 
	 *	 
	 
	 När han nu ensam vandrade hem i natten och sökte rekonstru­	 era aftonens tilldragelser, bemärkte han återigen det säll­	 samma i att han ej kunde framkalla ’hennes’ yttre; han som	 gammal referent var ju så van att med ögat fotografera män­	 niskor och scener, landskap och interiörer, att han ej kunde	 fatta detta. Vidare hade han märkt huru hon denna kväll var en	 annan person än första gången de råkades. Ej ett spår av ’oav­	 hängighet’ fanns där; endast mjuk undfallenhet, ett visst svår­	 mod som klädde och väckte deltagande. Och när man talade	 om en människas olycksöde tårades hennes röst. Det var rösten	 han mindes, något djup, sorgsen, med små tonfall som drog en	 långt från storstad och väckte minnen från skogen och sjön,	 naturljudsreminiscenser, schäferhatt och höräfsa. Nu mindes	 han huru man egentligen behandlat henne som ett barn	 under aftonen; skämtat med hennes skriverier, anhållit om	 hennes protektion, varåt hon endast lett. Hon hade även den	 oturen att låta undfalla sig naiveteter, som varit ursprungligen	 allvarligt menade, men på vägen råkade grimasera.	 Den enda som tagit henne allvarsamt var han, främlingen,	 ’kvinnohataren’ som han med rätt och orätt kallades. Och han	 hade sett att där var intet barn, utan en kvinna, med vilken han	 kunde tala om allt som intresserade honom, om människor	 och böcker, och utan att ett ögonblick kommentera vad han	 sade.	 
	 
	 
	 
	 Följande morgon när han vaknade, sökte han utvilad, fram­	 kalla gårdagens händelser och personer. När han gjort en ny	 bekantskap, brukade han för att få fatt på karaktären, i minnet	 söka ’motsvarande talet’ han kallade det, genom att leta bland	 sina äldre kända vänner den som liknade den vars ekvation	 han sökte. Ofta utfördes denna psykiska operation av sig själv,	 så att när han sökte erinra den nya okände, bilden av en äldre	 
	 bekant trädde fram och täckte mer eller mindre den nya. När	 han nu tänkte sig Fröken X från gårdagen såg han icke henne,	 utan sin egen äldsta syster, en tämligen lågväxt och mörk typ.	 Därmed hade allt erotiskt, om det funnits, blivit trängt tillbaka,	 och endast minnet av en kvinnlig god vän kvarstod.	 Det var således med fullkomligt lugn han på aftonen infann	 sig, och utan spår av det bryderi en man erfar då han går att	 göra sig behaglig för en ung dam.	 Han mottogs därför också helt frankt som en gammal	 bekant, och befann sig i ett flickrum, elegant möblerat med	 rikt försett skrivbord, levande växter, familjeporträtt, mattor	 och bekväma stolar.	 Som målarinnan fått förhinder, måste han hålla tillgodo	 med hennes ensamma sällskap, vilket han dock fann något stri­	 dande mot konvenansen. Men värdinnans rättframma, okonst­	 lade sätt undertryckte hos honom begäret att göra några	 reflexioner, som skulle ha varit sårande.	 Så sutto de nu mitt emot varann och konverserade. Hon var	 klädd i en svart sidenklänning med blåa islag och i empirestil	 med mörka spetsar som föllo ner från axlarne likt ett slädnät.	 Detta gav henne ett något frulikt utseende, och när därtill kom	 hennes rutinerade världston, tänkte han ett ögonblick: Det är	 en frånskild! Hennes ansikte som han nu kunde granska i full	 belysning visade en platt panna som om den vore smidd, anty­	 dande stark bestämd vilja utan envishet; ögonen voro stora väl­	 tecknade som hos söderns barn, och näsan tycktes ha ändrat	 mening under uppväxande tiden, ty den gjorde en liten knyck	 mitt på näsbenet och blev ett tu tre romersk. Detta lilla oför­	 modade ’glättigt överraska’ gav en charm åt profilen som erin­	 rade om en kamé.	 Samtalet förde sig ändå bättre i afton, ty man hade redan ett	 samlat litet material av gemensamma upplevelser, att belysa,	 bekantskaper att analysera, förslag att pröva. Man satt och lik­	 som klippte silhuetter av sina vänner, och då ingendera ville ha	 färgen av att vara elak, klippte man vackert och icke med den	 spetsiga saxen.	 Under denna tankarnes oskyldiga lek hade han fått ögonen	 på en mycket stor blomsterkorg med praktfulla rosor. Hennes	 
	 blickar hade redan läst ut hans tankar, och i samma stund en	 tjänare bar in en butelj vin och cigarretter, reste sig värdinnan	 och gick fram till rosorna:	 – Dem har jag fått av en vän när han reste, sade hon.	 (– Hon är förlovad! tänkte han, och kände sig överflödig.)	 Men för att visa det hon icke var förlovad, bröt hon med	 ovarsam hand en kvist, men som den var fästad med en metall­	 tråd, måste hon söka saxen, och emedan den låg i syskrinet	 längst ner på etagèren, föll hon på knä och blev så på knä. I	 den ställningen förblev hon då hon fästade de två vackraste	 rosorna i knapphålet på hans rock, och så behövde hon bara	 räcka ut armen för att nå ett vinglas och dricka honom till.	 – Rosor och vin! har jag haft till omkväde i en ballad! sade	 han, som fann situationen något bisarr, men i sig själv betydel­	 selös.	 – Åh! säg den balladen på ert vackra språk.	 Han hade glömt bort den!	 Hon reste sig och satt åter i sin stol, och han förmådde	 henne berätta ur sitt liv: att hon tidigt lämnade föräldrarne,	 som separerat utan att skiljas då de voro katoliker; att hon upp­	 fostrats i klosterpensionat i London, Paris, Italien och flerestä­	 des; att hon särskilt i Paris, hos English Ladies plågats med	 religion, så att hon slutligen kastat allt överbord, visserligen	 kände en tomhet ibland, men väntade som alla andra att nytt	 skulle komma i världen. Under tiden ägnade hon som de jämn­	 åriga sitt intresse åt mänsklighetens lyftande ur paupertet och	 befrielse från förtryck. Nietzsche hade hon flyktigt passerat –	 som de andra – och lagt åt sidan sedan han avsatt ett litet kor­	 rektiv mot de för högt spända förväntningarne om allmän jäm­	 likhet ...	 Under det hon talade, märkte han att det lyste genom en	 gardin som bakom hennes rygg skylde en dörr vilken sannolikt	 ledde ut till våningen. Som en blixt slog det honom, att han var	 utsatt för ett skämt; han, kvinnohataren, skulle kanske överras­	 kas i någon löjlig tillbedjarsituation; eller var helt enkelt för­	 bindelsen med våningen upprätthållen sålunda för anständig­	 hetens skull. Detta hälsosamma tvivel höll konversationen	 fjärran från all flirt, och när soupern bars in, gjorde han sig	 
	 förebråelser över att ha misstänkt sin goda värdinna för onda	 anslag eller bristande förtroende.	 Vid halv nio-tiden ville han gå, men hon behövde endast	 yttra en misstanke om att han längtade till Klostret, så stannade	 han.	 Ville gå halv tio, men kvarhölls.	 – Ja, men det tillhör mig som äldre och förståndigare att	 icke förskaffa er obehag.	 Hon förstod ingenting; förklarade sig vara oberoende och	 att pensionatsfrun var van vid hennes soupers.	 Slutligen sade hans instinkt honom att detta var galet, så att	 han reste sig och tog avsked.	 När han vandrade hemåt sade han för sig själv:	 – Nej, människorna äro ej så enkla, gå icke att lösa på några	 formler, ty av denna afton och denna kvinna begriper jag inte	 ett spår!	 
	 *	 
	 
	 Nästa gång råkades de på Nya Museum. I ytterkläderna visade	 hon sig nu som en ung fru; och såg ut att vara trettio år eller	 mer. Hon hade ett trött drag kring munnen med små hårfina	 rynkor som de, vilka pläga skratta beständigt. Men hon var	 trist, antydde en brytning med sin far och en snart förestående	 avresa. Hon tog nu reda på sin väns förhållande till teatrar och	 förläggare, bad att få vara behjälplig med råd och relationer.	 Hon var idel moderlig ömhet, och en viss vårdslöshet i toalet­	 ten antydde att hon ej ville behaga som kvinna.	 Men, när hon föreslog att de skulle gå tillsammans på tea­	 tern, vägrade han, ty hans känsla sade honom, att hon icke	 borde komprometteras, och att han icke heller fick blottställa	 sig, då hans osäkra ekonomiska ställning icke tålde en miss­	 tanke om en kärlekshandel.	 Då föreslog hon i stället att de skulle gå ut och rumla tillsam­	 mans. Till den ändan anmodades han söka henne hemma,	 men i hennes nya bostad: hon hade nämligen flyttat.	 
	 (– Alltså uppsagd ur pensionatet för min skull, tänkte han,	 men ville ej säga det.)	 Nu var hans nyfikenhet som författare väckt, och han ville	 veta denna kvinnas gåta, ty så som hon skiftade hamn hade han	 aldrig sett någon annan göra.	 När han på aftonen ringde på i hennes bostad, infördes han	 i en sal att vänta; och när fröken var klädd, blev han utsläppt i	 förstugan, där de råkades. Här var således en ny regim införd.	 De gingo ut åt Västern, en öde boulevard som ledde åt Zoo­	 logiska trädgården till, och trädde in på en ölstuga som hon	 syntes känna väl till. I sin päls och med en teaterduk om huvu­	 det såg hon i mörkret ut som en gumma, och när hon gick	 något lutad, tyckte han att hon hade något häxartat över sig.	 Men när de inträtt i den ljusa lokalen och hon lagt av pälsen	 och duken, stod hon där i ett slag som den unga skönheten. En	 mossgrön enkel klädesklänning, tätt åtsittande, visade en ader­	 tonårings figur, och håret som hon strukit slätt kom henne att	 likna en vuxen skolflicka. Han kunde icke dölja sin rörelse	 inför detta trolleri, utan överfor hela hennes gestalt med ögo­	 nen som om han med en strålkastare ville upptäcka en dold	 fiende.	 (– Eros! nu är jag förlorad! tänkte han; och från den stun­	 den var han det!) Hon såg mycket väl effekten, och hon fosfo­	 rescerade, satt som omvärvd av ljus, segerviss, med en triumfe­	 rande min, ty hon såg att kvinnohataren var besegrad.	 Och fruktan överföll honom. Hon hade hans själ i sin klän­	 ningsficka, kunde slänga den i floden eller rännsten, och där­	 för hatade han henne på samma gång. Sin enda räddning såg	 han i att hans låga kunde genom influens väcka hennes, så att	 hon blev lika säkert fast vid honom som han vid henne. Och i	 denna halvdunkla avsikt gjorde han vad varje man i hans ställe	 skulle ha gjort; han smög sig in till henne, gjorde sig liten som	 ett barn, väckte hennes medlidande, men det stora barmhär­	 tighetens medlidande med en söndergången människosjäl, en	 fördömd, som icke såg hopp om sällhet. Hon hörde och tog	 emot som en tribut, lugn, majestätisk, moderlig, men icke ska­	 deglad som koketten.	 När slutligen efter en kall kvällsvard de skulle till att gå, reste	 
	 han sig för att i en tidtabell se efter något tåg. Då han kom åter	 till bordet och ville betala, förklarade kyparen att det var	 betalt. Vem hade betalt? Fröken!	 Nu blossade han upp, och orättvist misstänkande att hon	 trott honom sakna pengar, anhöll han att åtminstone få göra	 upp för sig.	 – Jag känner icke ert lands seder, utbröt han, men här i Ber­	 lin och i mitt land är den man vanärad som låter en dam betala	 för sig.	 – Ni var min gäst!	 – Nej, vi gingo ut tillsammans; och hit kunna vi aldrig	 komma mer. Vet ni ej vilket rykte ni givit mig, vet ni ej vilket	 hiskligt namn denna kypare kan ge mig!	 Och när nu kyparen tillkallats för att få affären omgjord,	 uppstod nytt spektakel, så att han vred reste sig och lade sin	 andel av betalningen på bordet.	 Hon blev ledsen, men ville ej ge sig orätt.	 Det blev förstämning och han märkte nu att hon var tanklös	 man kallar, lika tanklös som då hon inbjöd honom ensam	 herre i sitt flickrum så sent på kvällen. Eller var det ett uttryck	 av den oavhängiga kvinnans fordran att få bli behandlad som	 mannens jämlike i allt; trots mot konvenans och förmenta för­	 domar? Kanske det senare, men han kände det som ett översit­	 teri och var vred.	 Det höll på att bli en obehaglig tystnad på gatan, då hon	 räckte fram sin hand och sade med sin goda innerliga röst:	 – Icke vara ond!	 – Nej, icke det, men, men ... aldrig göra så mer.	 De skildes som vänner, och han skyndade sig ner till Klostret,	 där han icke varit på länge, dels av en viss motvilja mot tonen	 som icke längre harmonierade med hans stämning, dels därför	 att han lovat sin väninna vara måttlig.	 Han återfann sällskapet, men kände sig något främmande,	 och han fick det bestämda intrycket att hit skulle han aldrig	 föra henne. Därför gick han snart hem och försjönk i medita­	 tioner, som stundom drogo i de mörka färgerna, stundom i de	 ljusa. – När han tänkte tillbaka på det ögonblick då ur pälsens	 djurskinn den ungdomliga skönheten krupit fram, fann han	 
	 däri något hemskt, olycksbådande. Det var icke den jungfru­	 liga skönheten med reflexer från barnets paradis, utan en	 demonisk mörk fägring som blir mäns bane, mannaviljans	 grav, och bringar förnedring och ofärd, ärelöshet och köpsla­	 geri. Men som är oundviklig, oundkommelig som ödet.	 
	 
	 
	 
	 Följande dag var han bjuden till middag i sällskap med henne	 hos en konstnärsprofessor.	 Hon hade i dag anlagt en ny typ.	 Överlägsen världsdam, konverserande med en ton av viss­	 het, sägande lyckade kvickheter, epigram, och aldrig svarslös	 då någon riposterade. Stundom indifferent, blaserad, grym.	 Professorn som kom direkt från ett jurysammanträde, berät­	 tade att han fällt en barnamörderska.	 – Jag skulle ha frikänt henne, invände Fröken X.	 Professorn som tillhörde Akademien, och var Kejsarens um­	 gängesvän och porträttör, baxnade, men tillrättavisade icke.	 Han tog repliken som en caprice, och lät ämnet falla.	 Stämningen var eljes något tryckt och främlingen, som blivit	 bjuden av frun i huset kände sig så olämplig i detta hem där allt	 rörde sig om kejsaren och hovet. Sannolikt hade hans väninna	 ställt om denna inbjudning i den goda avsikten att göra honom	 bekant, och att få en anstrykning av världsman över honom	 med det halvt anarkistiska ryktet. Disharmonien yppade sig	 också snart, då talet råkade in på konst, och professorn satt	 ensam med sin mening och sina akademiska ideal.	 När därför vid desserten värdinnan frågade främlingen om	 han ville komma till dem på deras mottagningsafton då han	 skulle råka många berömdheter, erhöll hon en sådan skarp	 blick från sin man, att främlingen som uppfattat blicken tack­	 ade, fast besluten att icke antaga bjudningen. Skandinaverna	 voro nämligen särskilt illa anskrivna på högre ort emedan en	 
	 norsk målare vållat en söndring i Akademien genom sitt nymo­	 diga måleri.	 Återigen hade han låtit narra sig av sin väninnas tanklöshet,	 som fört honom i en krets där han ej hörde hemma, och där	 han var ogärna sedd. Hon syntes däremot intet märka, utan var	 lika hemmastadd och obekymrad som förut.	 Efter dinén blev musik och den sköna uppförde sig som om	 hennes vän icke fanns där, såg icke åt honom. Och när man	 bröt upp, tog hon avsked såsom av en obekant och lät en annan	 herre följa sig.	 
	 
	 
	 
	 Det var en söndagseftermiddag i februari och de vandrade i	 Tiergarten och de yttre boulevarderna på Västern där de voro	 säkra att ej träffa någon bekant. Slutligen gingo de in på en	 enslig vinstuga.	 Hon talade om sin förestående avresa, och han erkände att	 han skulle komma att sakna hennes sällskap.	 – Följ med! sade hon enkelt och ofraserat.	 – Ja, egentligen är mig likgiltigt var jag vistas.	 Det var en idé, som tycktes lätta vissa moln. Och nu kom	 beskrivning på München, utsikterna där vid teatrar och mera	 dylikt.	 – Men, invände han, jag kommer så långt bort från mina	 barn.	 – Era barn, ja; dem har jag så ofta tänkt på. Säg har ni deras	 porträtt, får jag se!	 Han hade verkligen porträtten på sig, och när hon vidhöll	 sin önskan, visade han dem. Flickorna intresserade henne	 mindre, men när hon fick se den åttaårige, blonde gossen med	 den uppåt riktade härliga blicken, föll hon i hänryckning.	 – Vilket ljuvt barnansikte! Är det icke en lycka att äga ett	 sådant barn!	 
	 – Att äga i dag, och förlora i morgon! – – – 
	 Hon granskade nu porträttet och jämförde det med fadren	 och något närgånget så att han erfor denna blygselkänsla som	 en man kan känna inför en kvinna när hon tillägnar sig hans	 roll.	 – Det är ni, sade hon, men det är icke ni!	 Han begärde ingen förklaring, och hon bad att få behålla	 porträttet bredvid sig.	 Samtalet fortsatte och återknöts vid reseplanen, men hon	 var förströdd och lät blickarne esomoftast vila på porträttet.	 Vad som försiggick i hennes själ nu kunde han icke gissa,	 men han märkte att hon stred och var i begrepp fatta ett beslut.	 Och han kände huru ett nätverk av fina sugrötter klängde sig	 ut från hennes väsen och flätade sig in i hans; något ödesdigert	 förestod, han blev beklämd, längtade åter till sin manliga kam­	 ratkrets som han övergivit, och bad henne befria honom från	 det givna löftet att ej gå på Klostret.	 – Längtar ni tillbaka dit ner, sade hon, med sin moders­	 stämma. Tänk på er lilla son!	 De gingo, ut, stumma i den mörka men stjärnklara kvällen.	 Han hade bjudit henne sin arm för första gången; och peleri­	 nen på hans kappa vajade för vinden så att den slog henne i	 ansiktet.	 – Detta har jag drömt förut! sade hon.	 Men han svarade icke – 
	 När de kommo till hennes port, tog hon hans båda händer,	 såg honom i ögonen, och sade:	 – Gå icke dit!	 Därpå fällde hon floret, och innan han läst hennes avsikt	 hade hon – med fällt flor – tryckt en kyss på hans mun. När han	 sträckte ut armarne för att famna henne, var hon innanför por­	 ten, som låstes och han stod fullständigt handfallen, och utan	 att kunna förstå hur det gick till. Därpå följde: Hon älskar mig,	 och har icke lekt med mig! Men denna djärvhet; ja, men hon	 fällde ju floret, det var blygsamt, och hon flydde, häpen över	 sin handling. Det var originellt, men ej oblygt; andra länder,	 andra seder!	 Men för en man att icke ge första inseglet, utan mottaga det,	 
	 var något förödmjukande. Och likafullt, han skulle aldrig vågat	 utsätta sig för en örfil och ett gapskratt ... Väl att det var skett,	 nu hade han visshet och det var till fyllest!	 Hon älskade honom! Att vara älskad var ju att säga sig: jag är	 då icke så dålig då, efter som någon kan se upp till mig, tro mig	 om gott. Och därmed vaknade självkänslan, hoppet, förtrös­	 tan, och han kände sig ung igen, färdig att börja en ny vår. Han	 hade ju visserligen endast visat henne sina goda sidor, men	 vanan att för tillfället undertrycka det dåliga hade lett till det	 godas framletande, och det var ju hemligheten i kärlekens för­	 ädlande makt, vilket icke var någon komedi. Genom att taga	 den ädelmodiges roll, kunde man mycket lätt så sätta sig in i	 rollen att den blev natur. Och enär deras tycke vaknat genom	 personlig sympati eller vänskap, visade den sig vara av rätta hal­	 ten; att han senare upptäckte hennes skönhet och blev tjusad	 av henne som kvinna, var ytterligare en garanti för att allt här	 utvecklat sig i riktig följd, och att han ej endast dårats av ett	 fagert yttre. Han hade nog anat hennes brister och blundat för	 dem, men det var ju kärlekens plikt, och stora prövosten, ty	 utan överseende vore ju icke kärleken.	 
	 
	 
	 
	 Han åkte hem och skrev brevet som skulle skrivas. Det slutade	 så: »Nu lägger kvinnohataren sitt huvud i Ert knä till tecken att	 det goda hos Er får makten över hans onda; men missbruka	 icke Er makt, ty då har Ni att vänta tyranners vanliga öde.»	 Följande morgon hade han avsänt brevet med ett gångbud.	 Ilmarinen stod vid sänggaveln och såg hemlighetsfull ut.	 – Nåå, sade han, ska du sta igen, nu?	 – Ja! det ser så ut?	 – Och det vågar du?	 – Våga bli olycklig i värsta fall; olycklig är man ändå i alla	 fall!	 – Jaja! jaja!	 – Det är en förändring, och detta ensliga liv är intet liv!	 
	 
	 Emellertid, i stället för svar på det sända brevet kom ett tele­	 gram med anhållan om möte på aftonen tillsammans med en	 redaktör som kunde vara nyttig.	 Därpå svarade han med telegram: »kommer ej, förrän jag	 fått svar på mitt brev.»	 Åter ett telegram, däri hon ber om uppskov till morgonda­	 gen med svaret.	 Han fann hela upptåget meningslöst, men gick till mötet.	 Hon infann sig som om intet hänt; man åt kväll och talade om	 affärer. Redaktören var en gift gemytlig person utan som det	 syntes några anspråk på att vara tillbedjare.	 Men i afton fann han henne ful; slarvigt klädd, med bläck på	 fingerna, och hennes konversation var så affärsmässig, att han	 såg henne i en avskyvärd dager.	 Mycket hade han i sitt liv erfarit och många besynnerliga	 människor hade han råkat, men något så galet som detta hade	 han icke varit med om.	 Det var med en känsla av befrielse han gick hem till sitt, fast	 besluten att icke följa denna dam till München och icke när­	 mare anknyta sitt öde vid hennes.	 Följande morgon ingick hennes brevsvar, vilket än mer	 stärkte honom i sitt beslut att draga sig tillbaka.	 Hon skrev: att hon tillhörde de kvinnor som icke kunna	 älska. (Vad är det för ena? Det här är litteratur! tänkte han.)	 Han trodde sig älska henne, men han var bara förälskad i sin	 kärlek – – – (Alexandre Dumas fils, tror jag!) Hon bad dock all­	 tid få vara hans vän, och anhöll om ett möte i dag.	 Därpå svarade han med ett farväl och tack.	 Nu haglade depescher och ilbud, och mot aftonen inträdde	 hotellets kypare och anmälde en dam som väntade därnere i	 en vagn.	 Först tänkte han säga nej, men då kunde han vänta henne på	 sitt rum, och då vore bandet knutet. Han gick därför ned,	 inträdde i vagnen och utan reflexion eller resonemang möttes	 de i en kyss, som föll sig helt naturlig.	 Och därpå uppstod ett stormigt samtal, som liknade väl	 mycket ett gräl.	 Hon fordrade att han skulle följa henne på resan denna natt	 
	 redan; men han sade bestämt nej, ty blevo de synliga tillsam­	 mans, skulle det i morgon stå i alla Berlinertidningar om ’enle­	 veringen’, och det hade han ej samvete till, både för hennes	 föräldrars skull och sina egna barns. Han var beroende ännu av	 andra människors hjälpsamhet, och i samma stund han vore	 känd som äventyrare skulle alla hjälpkällor stängas.	 – Då älskar ni mig icke!	 – Vov, vov, mitt lilla barn, äro vi nu där!	 Och han måste skratta åt henne. De stego ur droskan och	 fortsatte kalabaliken på en liten grön gata ner åt floden till.	 Ibland tog han henne om halsen och tystade hennes mun med	 en kyss.	 – Att ni är förryckt, det har jag sett, men jag är en halvgalen	 människa, ser ni och med mig kommer ni inte ur fläcken.	 – Jag går i floden! skrek hon!	 – Gott! Jag kommer efter och kan simma.	 Slutligen fick han henne att skratta, och så gingo de in på ett	 kafé för att söka komma till ett ultimatum.	 Nu hade han övertaget och behandlade henne som en okyn­	 nig flicka, och märkligt nog, när han anvisat henne rollen, så	 tog hon den och blev därvid.	 Älskade dessa människor varandra nu? Ja, säkert, ty han viss­	 te ju huru bunden han var, och hon hade redan, efter vad som	 sedan kom i dagen, i brev till sin mor bekänt sin kärlek, men	 han skulle icke få veta om det, »ty då vore hon straxt underku­	 vad».	 Emellertid stannade de vid följande: Hon skulle resa ensam;	 de lovade varandra intet. De skulle korrespondera, se tiden an,	 om de kunde råkas på sommaren, och sedan hans ställning bli­	 vit solidare skulle de tänka på förlovning och äktenskap.	 Därmed skildes de för att icke ses på länge.	 
	 *	 
	 
	 Genast styrde han sina steg ner emot Klostret. Där i sina vän­	 ners krets skulle han återfinna sig, ty under denna månads­	 långa isolering med en kvinna, hade han lossnat ut från sin	 
	 miljö, förlorat fotfästet, byggt ett samliv på en så illusorisk	 grund som en ung flicka, vilken hans lidelse transformerat till	 en mogen kvinna. Hennes sista vredesutbrott hade visat en	 furie som trodde sig kunna skrämma honom till blind under­	 kastelse, och hennes ansikte hade därunder antagit så skif­	 tande drag från Polichinells breda grin till den fräsande	 kattens som visar de vita sylarne.	 Han andades lätt, erfor en befrielse, och inträdde i Klostret	 med en känsla av att ha lagt något besvärande bakom sig, något	 som var lyckligt överståndet och slut!	 Nu satt Dansken där, och troligen förledd av skvallret om	 Svenskens förlovning, hade han medfört sin dam. Det var en	 lång, kroppslös blond, som syntes utmagrad av sjukdom; och	 hon hade sorg och förtvivlan i rösten, släpande tonfall och	 hängande ögon.	 Som artist, utan namn dock, var hon ’frigjord’ som det kal­	 lades, men dock icke från den kvinnliga fåfängan att alltid	 kunna uppträda med ett påhäng av manfolk, som hon ville	 skryta med att ha erövrat.	 Kvinnohataren hade hennes tankar länge rört sig om, och	 när de nu råkades, var han ny, full med överraskningar, och	 därjämte medförde han hela den nytända passionens eld.	 Inom en halvtimme såg hon icke mer åt sin gamle vän,	 hörde ej på vad han sade, och när hon slutligen snäste honom	 steg han upp, och frågade om hon följde med.	 – Du kan gå, svarade hon – 
	 Och han gick.	 På mindre än en timme hade hon brutit med sin mångårige	 vän, vars profetia gått i fullbordan, och hon var lierad med	 Svensken, som för en och en halv timma sedan kysst sin brud	 till avsked.	 Huru detta kunde vara möjligt, frågade han sig, men gav sig	 ej tid reflektera. Hon erbjöd fördelen att kunna förstå hans	 eget språk; han fick tala ut efter en lång fängelsetid; han	 behövde endast antyda för att bli förstådd, och hon drack hans	 ordsvall, tycktes följa hans tankars krumsprång och fick sanno­	 likt svar på många frågor hon länge burit på.	 Men hon var ful och illa klädd så att han ibland skämdes för	 
	 att bli misstänkt vara hennes tillbedjare. Och då fick han ett	 outsägligt medlidande med henne, vilket hon uppfattade som	 hans underkastelse.	 De gingo ut i staden, vandrade från kafé till kafé, alltjämt	 talande. Ibland stack honom samvetet, och ibland avskydde	 han henne som varit trolös mot sin vän. Där råkades de, i tro­	 lösheten, och de kände något ödesdigert som drivit dem till­	 sammans att begå liknande brott på en afton. Och hon hade	 straxt i början frågat om hans förlovning, och han hade svarat	 först undvikande, men då hon med kamratlikt deltagande frå­	 gade vidare hade han givit hela historien. När han då fick tala	 om sin kärlek, blev han varm, och hon värmdes vid brasan och	 återstrålade »den andra». Och så föllo deras bilder på varan­	 dra, och den som skulle stå söndrande emellan dem, den från­	 varande flickan, blev den som drog dem till varandra.	 
	 
	 
	 
	 Följande dag voro de åter samman, och hon tröttnade icke att	 upptaga ämnet igen, hans fästmö. Men i dag analyserade hon,	 tolkade, och började framkasta tvivel om hans förestående	 lycka. Men hon gick försiktigt tillväga, skonade ännu, och för­	 sökte sig blott i objektiv psykologisk analys.	 Och hon förstod i rätt tid taga tillbaka ett för hårt ord, för att	 icke skrämma bort honom.	 Nu ville olyckan att han vid middagstiden mottagit ett brev	 från sin käresta, och detta skulle utgöra svar på hans bestor­	 mande avskedsskrivelse. Hon talade endast om affärer, gav	 goda råd i en hög ton, med ett ord, det var pedantiskt, småsin­	 nat, och icke ett spår av den unga flickan röjdes där. Detta för­	 stämde honom och gav honom avsmak. Och till den grad att,	 när han nu råkade den nya väninnan, gick han åstad med ett	 gränslöst förstöringsbegär att analysera den andra under mik­	 roskop; och hon var icke sen att med sin kvinnliga kännedom	 om kvinnans hemligheter giva den sämsta tydning åt alla små	 
	 detaljer han berättat. Nu hade han kastat sitt lamm för vargin­	 nan, och denna slet sönder bytet, under det han såg på.	 
	 
	 
	 
	 I början av april, alltså tre veckor efter satt Svensken i Klostret	 en eftermiddag med Laïs, som hon kallades, sedan hon blivit	 sällskapets väninna utan att vara någon särskilds.	 Kvinnohataren satt där med en resignerad min, »beredd på	 allt», som vanligt. Hans förlovning hade visat sig svår att hålla	 livaktig per post, hade blivit ännu mera svävande sedan ryktet	 nått fadrens öron och gjort honom alldeles förtvivlad. Han var	 nämligen regeringsråd, gick på hovet, »hade tolv ordnar»,	 skötte statstidningen, och ville hellre skjuta sig än bli svärfar till	 en känd nihilist. För att bli kvitt affären hade gubben dikterat	 sina villkor: vilka naturligtvis ej kunde uppfyllas: nämligen att	 alla skulder måtte vara betalda och en anständig inkomst	 garanterad. Som en teaterförfattare ju intet har garanterat,	 utan lever på publikens gunst, ansåg friaren sin kandidatur	 återtagen, och betraktade sig obunden, som han också var.	 Men denna förödmjukande korrespondens om penningsaker	 hade svalkat hans känslor, ty kärleksbrev bestående av siffror	 och moderliga råd, praktiska anvisningar om förläggare och	 dylikt, var icke lyftande för en litterär fribytare. Han ansåg sig	 nu då brevväxlingen tynat och befann sig döende, som lös och	 ledig.	 Laïs hade med sin vanliga fåfänga tillskrivit sig äran av bryt­	 ningen, ehuru där icke förefanns någon grund. En för de kom­	 mande händelserna lycklig omständighet hade även inträffat	 de sista dagarne. Från Norden hade nämligen en äldre vän till	 Laïs anlänt, och som han befanns något förälskad var Laïs till­	 räckligt uppvaktad för att ej märka kvinnohatarens tilltagande	 ouppmärksamhet.	 Men för att fira den nykomne hade de sista dagarne utgjort	 en enda fest, och nu befann man sig i detta underliga uppriv­	 
	 ningstillstånd, då själen liksom lossnat i fogarne och släpper ut	 tankar utan åtskillnad och utan hänsyn.	 Laïs som var besatt av den icke ovanliga idén att hon var	 oemotståndlig, och gärna lät påskina att alla hennes manliga	 vänner voro avskedade älskare, även i de fall där hon själv fått	 avsked, ville nu visa sin resande vän huruledes hon var väl för­	 sedd, och började skärmytsla med kvinnohataren.	 Som han länge närt det hat till henne som framkallas av	 oförsiktiga förtroenden, grep han tillfället att åvägabringa en	 anständig brytning utan att bli fiende, med ett ord att placera	 henne så ingendera skulle se försmådd ut.	 Under någon förevändning eller kanske i känslan av att	 något förestod honom, tog han avsked och lämnade de tu	 ensamma. Men Laïs insisterade på att han skulle stanna, san­	 nolikt för att hon skulle få tillfälle att lämna honom ensam	 kvar, när hon ginge med den andra. Där hade hon dock räknat	 fel, och med en inbjudande gest till främlingen, gick han! efter	 att ha kastat sortirepliken:	 – Nu lämnar jag er ensamna!	 
	 När han kom ut på gatan, erfor han en viss oro som om han	 lämnat något oavslutat bakom sig och hade något oväntat	 framför sig. Han tyckte sig höra den kvarlåtnas väsande röst –	 hon öppnade nämligen aldrig läpparne, vilka voro skurna som	 en orms, när hon talade – utan frambragte orden med strupen	 som alltid var beslöjad genom nattvak, starka drycker och	 tobak. Han kallade en sådan röst hos kvinnor för ’porter­	 stämma’, emedan den erinrade om den svarta nattdrycken och	 dess environger.	 – Det är vänskapen med kvinnor: antingen skall den sluta i	 kärlek eller i hat, alldeles som kärleken.	 Hemkommen till hotellet mottogs han av kyparen med ett	 lokaltelegram.	 – Det var detta som drog mig hem, sade han sig som av erfa­	 renheten lärt sig tro på telepati. Till den grad, att han brukade	 säga i sällskapet när man ville skicka efter någon frånvarande:	 Ska vi telepatera efter honom?	 Innan han öppnade telegrammet, tyckte han sig känna inne­	 
	 hållet, och när han läste det, tyckte han sig ha läst det förut,	 och blev icke förvånad. Depeschen innehöll detta: »Jag är här;	 sök mig hos Doktor * *. Viktiga nyheter. (Och på dålig svenska)	 Jag elskar Dig mycket.»	 Han blev stående två minuter för att fatta ett beslut.	 Därpå tvättade han sig, gick till sängs och ringde på kyparen.	 När kyparen kom, bad han denne telefonera efter vännen	 läkaren, en gift man, med egen klinik och oförvitligt rykte.	 Läkaren kom straxt! och fick situationen klar.	 – Du tänker alltså icke retirera?	 – Nej, men jag behöver samla mig, och sova i tolv timmar, ty	 jag har ej nerverna i min hand. Nu sänder jag telegram om att	 jag är illamående. Det tror hon ej, utan kommer själv; jag ber	 dig därför vänta en halv timme.	 Telegrammet gick, och om en halv timme hördes steg i kor­	 ridoren.	 Hon steg in; var svartklädd och till en början full av misstänk­	 samhet. Men att få konsultera och råda tillsammans med läka­	 ren, gav henne ett övertag som behagade henne.	 Hon skulle komma igen i morgon i sällskap med läkaren,	 och därpå gick hon efter att ha smugit en kyss på den sjukes	 hand.	 – Du skall icke leka med dina känslor, sade doktorn, som	 stannat. Denna kvinna älskar dig och du henne! Det är att taga	 vara på!	 
	 
	 
	 
	 Han låg ensam den långa aftonen och försökte få ett samman­	 hang i detta sammelsurium, men fick intet. Vilket vildsnår var	 ej människosjälen! Ho kunde reda det! Från hat till förakt,	 över högaktning och dyrkan, och så tillbaka igen, med ett	 språng åt sidan, och så två framåt igen. Ont och gott, sublimt	 och lumpet, trolöshet på samma gång som evig kärlek, kyssar	 och slag, äreröriga tillvitelser och gränslös beundran. Med sin	 kännedom om människosjälen hade han bland sina få grund­	 
	 satser uppställt: aldrig avräkna, aldrig gå till baks; nysta på	 bara. Och när hon i början av bekantskapen ville referera till	 vad han sagt en föregående gång, avklippte han med: inte gå	 till baks, nysta på bara! Man pratar ju så mycket, och det mesta	 är improvisationer. Jag har inga åsikter, bara impromptun, och	 livet bleve bra enformigt om man skulle tänka och säga det­	 samma alla dagar. Nytt ska det vara; hela livet är ju ändå bara en	 dikt, och det är mycket roligare sväva över sumpen än att sticka	 ner fötterna för att känna efter fast mark, där ingen finns!	 Detta måtte ha närmast motsvarat hennes egna föreställ­	 ningar om livet, ty hon var straxt färdig att antaga rollen, och så	 funno de varandra alltid nya, alltid fulla av överraskningar, och	 kunde icke taga varandra på fullt allvar; utan när som en debatt	 uppstod, och den ena drog fram med den andras gårdagsme­	 ningar i fullt hugg mot sina egna avlagda, måste de skratta åt	 sin dårskap.	 Därför fingo de aldrig reda på varann, så att de i riktigt all­	 varliga ögonblick kunde samtidigt utbrista: Vem är du? Vad är	 du för slag, egentligen? och båda voro svarslösa.	 När han nu skulle somna in, tänkte han som så: Jag fattar	 intet beslut, ty jag har aldrig sett något beslut leda till något.	 Händelsernas gång må styra mitt öde som hittills!	 
	 
	 
	 
	 Följande förmiddag kom hon, utan att vänta läkaren. Hon	 hade en liten förnumstig min, som om hon nog kände den där	 sjukan, men icke fäste sig vid småsaker. Ur en medförd korg	 tog hon fram ett ris ...	 – Vad är det?	 – Jo det är påskriset, ty det är Långfredag i dag.	 Och så planterade hon riset i sängen vid hans fötter. Sedan	 prydde hon hela sängkanten med sälgkvistar i blom.	 Som en liten fru gick hon omkring och pysslade i rummet,	 
	 ställde i ordning och mönstrade. Slutligen slog hon sig ner i en	 bekväm stol.	 – Nåå? Den stora nyheten?	 – Att vi måste förlova oss, sedan tidningarne redan eklate­	 rat.	 – Ha tidningarne gjort det? – Och den gamle?	 – Far är resignerad inför det ohjälpliga, men han är inte	 glad! Nå skall du icke gratulera mig?	 – Och du mig först, för jag är äldst ...	 – Och oförståndigast.	 – Jag har den äran att gratulera! Och en sådan man!	 Så jollrade de, och kommo snart över på kapitlet utsikterna.	 Han dikterade och hon skrev. Så och så många pjäser antagna	 till spelning ... Ett tusen!	 – Med trettio procents missräkningsavdrag, sade hon.	 – Trettio? Jag räknar alltid nittio procent missräkning,	 ibland hundra ...	 – Var förståndig nu, detta är allvarsamt ...	 Och så skrattade de!	 Det gudomliga lättsinnet! att se ner på livets rysliga allvar	 som om det bara vore att blåsa på; poetens sorglöshet att	 behandla ekonomien som poesi.	 – Hur skulle man kunna dras med livets elände, om man	 inte behandlade det som overkligheter. Om jag skulle ta det	 allvarligt, fick jag sitta och gråta hela dan, men det har jag inte	 lust med.	 Ett praktiskt förslag framkom dock: hon skulle lära hans	 språk och själv översätta hans arbeten, vilket redan vore en stor	 vinst. För övrigt stod själva giftermålet i fjärran, beramat först	 till hösten.	 Så kom middagen: Hon dukade på divansbordet; matade	 honom, och var särdeles sparsam med vinet.	 – Du har druckit nog nu, och du skall lova att aldrig gå i	 Klostret mer, aldra minst med Thaïs.	 – Med Laïs ..., rättade han, men rodnade. Det vet du	 också?	 – Wer drei und zwanzig Jahr alt ist, der weiss Alles!	 Glad att vara över en bedrövlig bekännelsescen, lovade han	 
	 att aldrig mer besöka Klostret, och han höll sitt löfte, ty det var	 den enda penitens han kunde erbjuda för sin usla handling.	 
	 
	 
	 
	 De voro alltså förlovade, och han hade i hennes sällskap sitt	 enda umgänge under det hon fortsatte att gå i sina familjer,	 besöka teatrar och sådant som tillhörde hennes yrke som kor­	 respondent. Hon hade således i en eventuell maktstrid förde­	 len på sin sida att äga en miljö, där hon hämtade moraliskt stöd	 och nya impulser, under det han fick leva på sig själv, sina äldre	 iakttagelser. Som lekkamrater levde de egentligen, ty han fick	 aldrig läsa vad hon skrev i tidningarne, och hon hade läst allt	 vad han skrivit, men fick icke låtsas om det, och gjorde det hel­	 ler icke. Att han var den redan färdige och erkände författaren	 och hon den unge litteratur- och teater-kritikern märktes icke	 i umgänget, ty som man och kvinna råkades de, och som bli­	 vande makar hade han ställt sig jämfota bredvid henne, icke	 över.	 Som han emellertid endast umgicks med henne, kände han	 stundom sig infångad, isolerad och lämnad i hennes våld, ty	 skulle han nu bryta med henne stode han ensam i världen,	 sedan han vuxit ifrån sina förra vänner och fått hat till krogli­	 vet. Även kände han sig redan så samvuxen med denna kvinna,	 att han skild från henne skulle tänka sig tvina bort. Oaktat sin	 kärlek kunde hon icke dölja att hon hade honom på nåd och	 onåd, och stundom lät hon honom märka det. Men då rasade	 han som ett lejon i buren, gick ut och sökte opp vänner oaktat	 han märkte det han vantrivdes bland dem, och hade ont sam­	 vete som över en otrohet. Hon tjurade en halv dag; kröp så upp	 till honom, föll på knä och fick nåd.	 – I botten, sade han en gång, hata vi varandra därför att vi	 älska varandra. Vi frukta förlora våra personer genom kärle­	 kens assimilerande makt, och därför måste vi bryta ut oss	 ibland för att känna att jag icke är du!	 
	 Det fann hon riktigt, men det hjälpte intet mot upprorsan­	 dan, jagets kamp för dess självberättigande. Hon älskade	 honom som kvinna älskar man, ty hon fann honom skön, oak­	 tat han var ful. Och hon hade icke heller tillfälle glömma att	 han var en bemärkt, ryktbar person, ty han satt just modell för	 sin byst och tre olika färgporträtt, och hans succé-pjäs höll allt­	 jämt affischen.	 Han å sin sida begärde varken respekt eller beundran,	 endast måttligt förtroende och ett vänligt sätt, och hon var i all­	 mänhet sprittande munter, lekfull utan att vara retsam, mjuk,	 graciös.	 När han någon enda gång reflekterade över de många olika	 typer han i början av deras bekantskap hade iakttagit, kunde	 han knappt förstå huru hon mäktat spela så många roller. Den	 litterära oavhängiga damen med Madame Staëls öppna mun	 och flytande tunga var spårlöst försvunnen; den stora världsda­	 men med anspråk, och den trista Sappho, och fin-de-siècle­	 damen med galgparadoxer och schavott-koketterier voro totalt	 utplånade. Hon såg hur anspråkslös han var, och hon blev som	 han.	 April månad gick in med full vår. Hans utsikter hade samti­	 digt ljusnat; pjäser voro antagna, en roman såld för en rätt	 betydlig summa, och så blev ett hans stycke uppfört i Paris.	 Rykten hade spritts att de flyttat tillsammans, vilket var	 osant. Föräldrarne blevo upprörda och tillstyrkte giftermål ge­	 nast.	 – Vill du gifta dig nu? frågade hon.	 – Visst vill jag det!	 Och så var saken avgjord!	 Men så kommo svårigheterna. Hon var katolik och fick som	 sådan ej gifta sig med en frånskild man så länge förra hustrun	 levde. För att undkomma denna stötesten fanns en utväg: att	 låta viga sig på Helgoland, där gammal engelsk lag ännu var	 härskande. Och därvid blev det. Som vittne kom systern upp­	 resande. Hon var gift med en berömd artist, var själv skriftstäl­	 larinna och förstod därför att värdera talang utan jordagods.	 Och så anträddes bröllopsfärden.	 
	 
	 
	 
	 
	 Det är en majmorgon på den lilla ön i havet. Han har vandrat	 ut med henne på yttersta udden där klippan störtar brant ner.	 Han vill fråga henne något mellan fyra ögon, men vågar icke;	 och därför stå de tysta stirrande ut i det blå intet, sökande ett	 mål som saknas.	 De ha nämligen uppehållit sig där i sex dagar utan att få vig­	 sel, emedan hans skiljobrev genom slarv ej blivit löst förrän ett	 par månader efter domen, och sålunda var daterat så att jävsti­	 den ej var förlupen. Nu hade telegram växlats med myndighe­	 ter; trassel och missförstånd hade vållat uppskov, och systern	 hade blivit otålig.	 – Tror du på mig? frågade han.	 – Ja jag tror på din ärlighet, men du är en olycksfågel.	 – Och din syster?	 – Vad skall hon tro? Hon känner dig ju icke, och hon har	 endast klart för sig att dina försäkringar om papperens giltig­	 het ej voro tillförlitliga.	 – Hon har rätt, men jag är utan skuld. Vad ämnar hon nu?	 – Hon reser tillbaka i morgon och då måste jag med!	 – Alltså skiljas innan vi äro gifta; återgå till hotellrummet,	 krogen, nattkaféet!	 – Nej, icke det! –	 Och efter en paus!	 – Låt oss gå i havet!	 Han slog armarne om henne:	 – Har du sett ett människoöde som mitt! Och var jag kom­	 mer för jag olycka och fördärv med mig! Tänk, dina föräldrar?	 – Tala icke så! Med tålamod skola vi komma ut ur detta	 också!	 – För att råka i något annat!	 – Kom skall jag blåsa på’t!	 Och hon blåste bort molnet; det gudomliga lättsinnet sken	 
	 åter och de sprungo i kapp hem över fästningsverken och mi­	 norna.	 
	 På aftonen kom det avgörande telegrammet, och följande mor­	 gon skulle vigseln ske.	 Den skedde också, först hos den preussiske Borgmästaren;	 och under edens avläggande föll bruden i ett hysteriskt skratt,	 som höll på att göra hela akten om intet, då den allvarsamme	 mannen icke visste hur han skulle förstå en så dårhusmässig	 scen.	 Det var icke något lysande brudfölje som sedan samlades i	 prästgården på aftonen. Utom systern biträdde fyra okända	 lotsar som vittnen när trohetslöftet avlades »inför Gud».	 
	 
	 
	 3.	 Bröllop och Gatlopp.	 
	 
	 
	 
	 
	 
	 
	 Fjorton dagar hava gått in i maj månad. De båda sitta utanför	 den hemtrevliga stugan och se huru flyttfåglarne vila sig i träd­	 gården innan de gå vidare norrut.	 – Så lugnt! säger hon.	 – Huru länge?	 – Åtta dar till! – Men aldrig kunde jag tänka att äktenskapet	 var en sådan härlig inrättning.	 – Fastän man kallat mig för kvinnohatare, har jag alltid äls­	 kat kvinnan, och fastän man kallat mig osedlighetsvän, har jag	 hållit på äktenskapet.	 – Kunde du tänka dig att leva ensam numera?	 – Nej; den tanken kväver mig.	 – Vet du att jag är så lycklig att jag är rädd!	 – Ja, det är jag med. Det känns som om någon ligger och	 lurar på oss! Nemesis heter hon, och hon förföljer icke endast	 brottsliga utan även lyckliga människor.	 – Vad fruktar du mest?	 – Att vi skola bli osams.	 – Men det beror väl på oss.	 – Om så väl vore! Men ofriden kommer utifrån med vinden,	 med daggen, med för långvarigt solsken, med regn. Försök att	 utreda vem av oss som hade skulden till sista kalabaliken.	 – Det var ingen!	 – Ingen av oss två, alltså en tredje. Vem var den tredje? Han	 kallas missförstånd, för att något heta, men bådas vårt förstånd	 var alldeles orubbat; och där var full förståelse.	 – Skräm mig nu inte!	 – Nej, men var beredd på att samma äventyr kommer att	 upprepas, och att vi då liksom sist skylla på varann.	 – Ska vi gå och skriva nu? avbröt hon.	 
	 – Jag kan inte skriva.	 – Och inte jag heller; min far är vred därför att han ej fått en	 artikel på två månader.	 – Och jag har ej fått en idé på ett helt år! Vart skall detta ta	 vägen?	 
	 Förhållandet var, att de liksom neutraliserat varandra så att ing­	 endera reagerade mer, och deras samvaro utgjordes numera	 endast av en stilla angenäm tystnad. Och behovet att vara i var­	 andras närhet var så stort att den ena icke kunde gå utom dör­	 ren förrän den andra var efter.	 De försökte stänga in sig i var sitt rum för att arbeta, men	 efter en kvarts timma knackade det på dörren.	 – Vet du, detta är mycket härligt, men jag blir idiot! bekla­	 gade hon sig.	 – Du också?	 – Du också!	 – Jag kan varken läsa, tänka eller skriva mer, och knappt	 tala.	 – Det är för mycket lycka, och vi måste söka opp människor,	 ty eljes bli vi fåniga båda två.	 
	 Sanningen var att de upphört tala; de voro skenbart så ense i	 alla frågor och tycken, och de kände varandras meningar så, att	 något utbyte ej behövde komma ifråga. Samma smak, samma	 vanor, samma olater, samma lätta skepsis hade fört dem tillsam­	 mans, och nu hade de smält ihop som två bitar av samma	 metall. De hade förlorat sig och sin form, och de voro ett. Men	 minnet av ett självständigt väsen av en egen tillvarelseform	 fanns kvar, och befrielsekriget stod för dörren; individens själv­	 upphållelsedrift vaknade, och när var och en skulle återtaga	 sitt, blev ett rivande om bitarne.	 – Varför skriver du inte? frågade han.	 – Jag har försökt, men det blir bara du och om dig.	 – Nå om det blir jag eller någon annan, kan ju vara lika gott.	 – Du menar jag icke har något själv?	 – Du är för ung att ha något själv; du är bara andra ännu,	 och jag kan vara lika god som andra.	 
	 Detta kunde han saklöst ha låtit bli att säga, ty nu väckte han	 henne.	 Deras tystnad blev oroande och mitt i ett kärleksfullt bemö­	 tande visste man att den andra gick och slipade den kniv som	 skulle skära bandet.	 
	 
	 
	 
	 Så kom ett tidningsnummer med en notis om att hans sedan	 länge antagna pjäs skulle spelas i London – just i dessa dagar,	 och att ett band låg färdigt hos en engelsk förläggare.	 – Ska vi fara till London? sade hon.	 – Ja gärna, fastän jag icke tror på dessa notiser som jag läst	 så ofta. Det blir i alla fall en affärsresa, som kan betala sig.	 Resan blev beslutad och verkställd. Och man såg den lilla	 röda holmen försvinna med samma glädje som när man första	 gången sett den stiga fram ur töcknet.	 I Hamburg måste de stanna en dag på hotell.	 Hemkommen från en promenad fann han sin fru lackande	 sex paket alla av lika form och storlek.	 – Vad har du där? frågade han.	 – Jo det är din Italienska resa som jag sänder ut till mina	 bekanta tidningar i Tyskland.	 – Inte kan den styckas; du vet ju att den utgör ett samman­	 hängande helt. Har du läst den?	 – Nej, jag har sett på den! Och det blir alltid pengar.	 – Icke ens det, ty bitvis vill ingen trycka det, och endast i	 volym har arbetet värde.	 Det fäste hon sig icke vid.	 – Kom nu, sade hon befallande, så gå vi till posten.	 Där fanns välvilja, men en oklok; och fastän erfarenheten	 lärt honom huru farlig hon var som rådgiverska, lät han henne	 hållas, och följde med ut.	 
	 I trappan visade det sig att hon haltade, ty hon hade köpt för	 trånga kängor, och av dessa högklackade vilka då för tiden	 endast begagnades av kokotter.	 När de kommo ner på gatan gick hon hastigt förut till posten	 och han efter. När han såg den lilla gestalten vanställd av de	 många paketen som hon själv ville bära, och hennes haltande	 på den snedgångna klacken – greps han av avsky.	 Det var första gången han såg henne från ryggen, och han	 tänkte ofrivilligt på skogsfrun som framifrån var en tjusande	 älva, men bakifrån ett tråg.	 Nästa sekund greps han av ånger och avsky över sig och sina	 tankar. I denna grymma hetta bar denna lilla kvinna den tunga	 bördan, och hon hade därtill skrivit sex långa brev till redak­	 törerna – allt för hans skull. Och hon haltade! Men hennes	 brutala sätt att behandla hans arbete, skära sönder ett manu­	 skript, utan att läsa det; stycka ett litterärt verk som en kött­	 månglerska sina varor ...	 Avskyn steg igen ... och så ångern blandad med denna oför­	 klarliga smärta en man erfar då han ser sin älskade ful, illa	 klädd, ömklig eller löjlig.	 Folk på gatan såg efter henne, i synnerhet nu då vinden	 fyllde hennes tunna sargekappa i stil av morgonrock, som	 svällde upp som en ballong och vanställde den vackra gestal­	 ten.	 Han skyndade fram för att taga paketen, men hon gjorde	 endast en avvärjande gest, och hastade framåt, glad, oför­	 skräckt.	 När hon kom ut från postkontoret, ville hon gå och köpa nya	 skor som voro större. Han följde. Handeln varade en halv	 timme, och hon bad honom gå och vänta utanför. När hon slut­	 ligen kom ut, gick det bra ett stycke framåt gatan, men så upp­	 täckte hon att de nya skorna också voro för trånga.	 – Tänk en sådan skomakare!	 – Ja, men han har väl inte gjort skorna för trånga, åt dig! Det	 fanns väl större!	 Det var en dålig början till konversation; och när de satt sig	 ner vid ett kafébord, blev tystnaden oroande. De sutto mitt	 emot varann och måste se varann i ögonen, men de försökte	 
	 undvika det, kunde ej, och när de tvungos se på varann vände	 de sig bort.	 – Du skulle allt gärna vilja vara i Klostret nu med dina vän­	 ner, sade hon.	 – Det var rätt gissat!	 Och det var så, men hade han en sekund kunnat flytta sig dit,	 skulle han straxt längtat därifrån.	 Nervositeten tilltog, blickarne började gnistra, men som	 hon var intelligent förstod hon att det ingens fel var.	 – Gå du ut och spatsera, sade hon, vi behöva vara ifrån var­	 andra något, och du skall se det blir bättre.	 Det var fullkomligt hans mening, och de skildes utan ond­	 ska.	 När han så vandrade utmed Alsterdamm kände han sina ner­	 ver ordna sig och lugna sig. Han återfann sig själv som något	 avslutat för sig; han strålade icke längre utåt utan koncentrera­	 des; och han hade sig samlad inom sin egen hud. Hur väl	 kände icke han igen dessa symptom, som icke betydde något,	 utan trotsande alla förklaringsförsök kvarstod som ett konstant	 fenomen vilket visserligen liknade andra på andra områden,	 men ej voro av samma art.	 När han nu emellertid fann ett positivt välbehag i hennes	 frånvaro, smög sig den tanken lätt på honom att en beständig	 frihet från henne skulle vara åtföljt av ett ändå större behag,	 och när han kom ner till järnvägsstationen föll som en blixt	 den tanken ner i honom:	 – Om jag reser nu, så är jag på Klostret om sex timmar.	 Han satte sig ner och beställde ett glas öl; tände en cigarrett	 och mediterade.	 – Om jag far till England, tänkte han, så får hon övertaget	 emedan hon kan tala språket. Jag skall vallas omkring av henne	 som en dövstum och sitta som en fåne bland mina litterära vän­	 ner, vilka hon straxt stoppar i fickan. Detta behagar mig icke!	 Redan hennes protektion i tyska tidningar innebar en föröd­	 mjukelse! – Han hade mottagit en tjänst av henne ...	 Men mitt i detta dividerande avbröt han sig, ty han visste att	 om man börjar objektivera och analysera så: vem kan då varda	 beståndande? Och han visste även, att ingen tåldes ses på ryg­	 
	 gen, eller bedömas i sin frånvaro. I detsamma kom ensamhets­	 känslan över honom, förnimmelsen att han varit trolös,	 otacksam; och han drogs tillbaka till henne; steg upp och gick	 raskt till hotellet. När han steg in, något uppskruvad och ej	 utan sentimentalitet, mottogs han av ett skrattande, långt ihål­	 lande och muntert som trädgårdssångarens aria. Iklädd en	 sidenkjol låg hon hoprullad som en angorakatt och åt på kon­	 fekt, samt luktade på en parfymflaska.	 Och så logo de, åt alltsammans, som om de sett något löjligt	 på gatan, vilket icke kom dem vid.	 
	 
	 
	 
	 Och nu sitta de i Pimlico, bortom Londons Westminster åt	 Chelsea till. En visit var gjord och så var det slut. Alla männi­	 skor voro borta, teatern stängd. En fullkomlig afrikansk hetta	 rådde, så att själen ville lämna hyddan för att söka svalka högt	 upp och man kände sig döende från morgon till kväll.	 Den annalkande nöden hade tvungit honom slutligen att	 motvilligt sätta sig att skriva; men som han konsumerat det	 mesta av sina upplevelser, måste han tillgripa ett ämne, som	 egentligen var fridlyst. Han gjorde våld på sig, övervann alla	 hänsyn, och började.	 – Nu skriver jag, berättade han triumferande. – Vi äro räd­	 dade!	 Och frun kom in och såg huru första sidan var fylld med bok­	 stäver.	 Om en timme kom hon igen; men då låg han på soffan, jäm­	 rande sig.	 – Jag kan icke! Hellre må vi förgås!	 Hon lämnade rummet utan att säga ett ord, och när hon	 smällt igen dörren, riglade han den. Tog sedan fram ur sin	 kappsäck en grön lärftspåse, vilken innehöll ett stort antal pap­	 persark fullskrivna med siffror och bokstäver. Det var den	 bland hans vänner mycket omtalade Gröna Säcken.	 
	 Redan i tidigaste skoltiden hade han börjat syssla med kemi	 och de andra naturvetenskaperna. Sedan hade han ett par års	 tid studerat till läkare, sedan alltjämt följt med naturvetenska­	 pernas utveckling och särskilt nu de två sista åren systematiskt	 underkastat kemiens och fysikens grundsanningar en kritisk	 granskning och kommit till det resultat, att dessa vetenskaper	 ej kunde gå vidare framåt såvida icke en ny metod användes.	 Det var denna metod han trott sig ha funnit och som han vid	 prövning insett vara fruktbringande. Då han nu icke kunde	 författa, och ej heller vara sysslolös, utfyllde han tiden med	 sina spekulationer och kalkyler. Han hade dock alltid en för­	 nimmelse att ur denna gröna påse skulle något fatalt framgå,	 antingen till hans olycka eller till hans framfärd i livet och där­	 för höll han saken hemlig för sin hustru.	 När han arbetat ett par timmar, kände han den vanliga oron	 då han icke sett sitt andra jag och gick därför ned för att se	 henne.	 Hon satt och läste en bok, vilken hon gjorde ett lamt försök	 att gömma, då han trädde in. På hennes sällsamma min såg	 han att något ödesdigert inträtt i deras samliv.	 – Vad läser du? frågade han.	 – Din sista bok! svarade hon med ett särskilt betoningssätt.	 – Den har kommit nu då! Läs icke den boken, du förgiftar	 dig!	 Det var den hänsynslösa skildringen av hans första äkten­	 skap, skriven i självförsvar och såsom ett testamente, emedan	 han då efter slutad skrivning ämnat beröva sig livet. I ett par år	 hade manuskriptet legat deponerat under sigill hos en släk­	 ting, och var aldrig ämnat att tryckas. Men nu på våren, under	 omständigheternas tryck, och sedan han varit utsatt för ett	 orättvist avlivande i tal och tidningar, hade han sålt boken till	 en förläggare.	 Och nu hade den kommit och fallit i den hand där den ald­	 rig bort falla. Han tänkte först rycka boken från henne, men	 så återhölls han av den tanken: Det har skett; alltså skulle det	 ske!	 Och kav lugn som om han åsett sin egen avrättning, vilken ej	 kunde hindras, gick han ut ur rummet.	 
	 Vid middagsbordet märkte han den oerhörda förändring	 som försiggått med hustrun. Där funnos nya drag i hennes	 ansikte; hennes blickar granskade hela hans person som om	 hon jämförde honom med den man vilken förekom i boken.	 Att hans lidanden icke skulle väcka hennes medlidande, det	 tog han för givet, då kvinnan alltid känner med sitt kön såsom	 parti. Men vad han icke kunde räkna ut, var att hon skulle	 känna igen sig själv i vissa drag hos hennes företräderska. Kan­	 ske fick hon även en del skarpa svar på sina hittills obesvarade	 satser i den frågan makarne instinktivt undveko: kvinnofrågan.	 Säkert är att hon fick reda på sin mans åsikter om hennes kön,	 och hon kände nog till dem, men här voro de så brutalt fram­	 lagda, att de måste såra henne dödligt.	 Hon sade icke ett ord, men han läste i hennes ansikte, att nu	 var hans frid ute; och att denna kvinna ingen ro mer skulle få	 förrän hon dödat hans ära, och tvingat honom förkorta sitt liv.	 Däremot kunde han endast sätta sitt: vara beredd på allt, i det	 längsta fördraga allt, och sist, när intet mer återstod, gå sin väg,	 och låta henne i ensamheten äta sig själv av brist på näring för	 sitt hat.	 
	 
	 
	 
	 Följande dag hade hon ruvat sitt ägg och det befanns innesluta	 en basilisk.	 Med en min som icke lyckades bli oskuldens, meddelade	 hon, att efter som han icke kunde arbeta, måste de vara	 betänkta på indragningar.	 – Gott! svarade han.	 Först skulle de inskränka sig till ett rum. Detta betydde att all	 möjlighet att rå sig själv, draga sig tillbaka, samla sig, var ute­	 stängd. Han skulle hädanefter vara inspärrad med sin plågo­	 ande i samma bur, ej rå sina tankar och tycken, och framför allt	 icke arbeta med Gröna Säcken.	 
	 – Du kan ju ändå icke arbeta! anmärkte hon.	 När middagen kom, framsattes en tallrik med fläsk och ett	 bröd.	 – Du håller ju icke på soppan, sade hon, och varm mat i den	 här hettan smakar icke.	 Därpå satte hon sig att betrakta honom.	 – Skall du icke äta? frågade han.	 – Nej, jag är icke hungrig, svarade hon, och fortsatte att	 betrakta honom.	 Då steg han upp, tog hatten och gick ut.	 – Skall du gå ut? frågade hon; det skall jag med, så då få vi	 sällskap.	 Han gick före med långa steg, hon efter. För att pina henne	 sökte han solsidan utmed en vit vägg där hettan var enorm och	 det reflekterade ljuset kom ögonen att svida. Därpå släpade	 han henne ut till Chelsea, där inte ett hus fanns som kunde	 skugga. Hon följde som en ond ande.	 När de kommo till floden, tänkte han ett ögonblick knuffa	 henne i vattnet, men gjorde det ej. Han gick ner på stranden,	 där kalkskutor lossade, ångvinschar pustade stenkolsrök, tros­	 sar hindrade passagen. Han hoppades hon skulle falla och	 stöta sig, bli knuffad av hamnarbetare, önskade att en sjåare	 omfamnade henne och kysste, ja han trodde sig kunna med	 lugn åse hur en hamnbuse våldtog henne, så gränslöst var hans	 hat, och hennes.	 Förgäves klev han över tunnor och skottkärror, gick mitt ige­	 nom kalkhögar, ämnade ånyo hoppa i floden och simma till	 andra stranden, men återhölls av tanken att hon möjligen	 också kunde simma.	 Slutligen tog han en bukt som en av bromsen förföljd tjur,	 ner åt Westminster där bakgatorna vimlade av de besynnerli­	 gaste figurer, vilka liknade de hamnar man ser i skräckdröm­	 mar; gick in i kyrkan för att liksom skubba av sig en ohyra, men	 hon var med, outtröttlig, tyst.	 Så måste han hem slutligen, och väl hemma satte han sig i en	 stol och hon satte sig mitt emot.	 Då förstod han hur en människa kunde bli mördare, och	 han beslöt att fly, sedan han först skrivit efter pengar.	 
	 Natten kom och han räknade på att då få samla sina tankar,	 rå om sig själv.	 Han låtsades därför somna, men hon hörde på hans ande­	 dräkt att han icke sov.	 – Är du vaken? frågade hon.	 Han var nog oklok svara ja. Nu lågo de och spejade efter vem	 som skulle somna först. Och slutligen somnade han.	 Långt fram på natten vaknade han, lyssnade och hörde på	 hennes andedräkt, att hon sov.	 Då sträckte han ut sin själ, svepte sig i mörkret och njöt av att	 få tänka utan att observeras av de kalla, hotfulla ögonen.	 Men hon hade icke sovit, utan i mörkret hör han hennes	 stämma som förr: – Sover du?	 Han kände Vampyren som slagit fast på hans själ och över­	 vakade till och med hans tankar. Varför skulle hon eljest	 bespeja honom, om ej därför att hon fruktade hans tankars	 tysta arbete? Hon kände kanske huru han låg och arbetade sig	 lös ur hennes nätmaskor, om han bara fick några timmars ro,	 men det skulle han icke få. Och hon försakade själv sömnen	 bara för att pina honom. Hon unnade sig icke att gå ut i staden,	 på bibliotek och museer, därför att hon icke ville lämna	 honom ensam.	 Följande dag, frågade han henne om hon fortfor att lära	 hans språk, emedan han eljes måste vända sig till sina gamla	 översättare.	 – Skulle jag översätta dig! sade hon föraktligt! Jag har väl	 bättre!	 – Varför skulle du icke översätta mig före dina struntförfat­	 tare?	 – Akta dig du, fräste hon; du är överskattad och ett förfärligt	 uppvaknande förestår dig, ur din inbillade storhets dröm.	 Detta sade hon med en ton som om hon haft Europas opi­	 nion bakom sig, och det gjorde ett visst intryck på honom, ty en	 författare även erkänd är ju ingenting inför sig själv, men allt	 genom den mening andra hysa om hans talang. Nu kände han	 att bandet brast; hon hatade och ringaktade hans verk som ju	 var hans berättigande, och när hon sökte att beröva honom	 mod och tillförsikt, så var hon fienden. Och mot en fiende	 
	 fanns endast två metoder, antingen döda honom eller icke	 inlåta sig i strid utan tåga vidare. Och han beslöt sig för det	 senare.	 Ännu ett par dagar måste han hålla ut medan pengarne	 inväntades, och dessa dagar voro tillräckliga att utveckla hans	 avsky. Kall, beräknande elakhet, med skadeglädje över lyckade	 anslag; all kvinnans småsinthet, lumpenhet och svek fick han	 tillfälle se om igen, men i större skala. Och som hon visste att	 han av penningbrist icke kunde komma lös, lät hon honom	 förstå att han var hennes fånge; vilket han icke var.	 Rummet såg ut som ett svinhus och maten var enkom lagad	 så att den skulle vara vedervärdig. Oordning och snusk härs­	 kade, så att han kände sig vara i helvetet, och tänkte med sak­	 nad på sin ensliga vindskammare där alltid ordning rått, trots	 slarv i ekonomien. Två månader endast hade förflutit sedan	 bröllopet, och leendet hade upphört, allt samtal tillochmed,	 kärleken var förvandlad i ett orimligt hat, och han började	 tycka hon var ful.	 Sista dagen måste han sjunga ut för att icke spricka:	 – Du var skön så länge jag älskade dig, kanske min kärlek	 gjorde dig skön, icke blott inom mitt tycke. Nu är du den	 fulaste och den uslaste människa jag minns mig råkat i mitt liv.	 Därpå svarade hon:	 – Jag vet mig aldrig ha varit så elak mot någon som mot dig,	 utan att jag kan uppge något skäl.	 – Jag kan det, svarade han. Du hatar mig därför att jag är	 man, och din man.	 Han hade packat sin kappsäck och hon var beredd på hans	 avresa. Men nu när avskedet nalkades, och som hon trodde det	 vara för evigt, smälte hatet, och se kärleken var framme igen!	 Hennes ömhet och omtanke hade inga gränser; de talade om	 framtiden som om de skulle ses snart igen. Hon gav honom	 goda råd, moderligt, men undergivet, resignerat som inför ett	 oböjligt öde som vållat deras skilsmässa för stunden. Och när	 de nu åkte till stationen i den öppna kabben, mitt på solklara	 dagen på största gatan, kysste hon honom upprepade gånger.	 Folk skrattade, men när polisen började uppmärksamma det	 smeksamma herrskapet, blev han betänksam:	 
	 – Akta dig, här i landet komma vi i fängelse för offentliga	 ömhetsbetygelser.	 – Det bryr jag mig icke om, svarade hon. Jag elskar dig så	 mycket!	 Han fann henne åter sublim i sin allt trotsande ömhet, och	 de skulle nu råkas igen senast om en vecka. Hans reseplan var	 att nå ön Rügen där hjälpredan Ilmarinen låg och badade.	 Denne skulle hjälpa honom med affärernas ordnande; så	 skulle han hyra en lägenhet, och senast inom fjorton dagar,	 aldrasenast skulle hon komma dit.	 – Ser du nu att det där hatet kan man icke lita på!	 – Nej, men på kärleken!	 – Det ser ut som om den vore segare!	 Avskedet på stationen var sönderslitande, och när han satt	 ensam i kupén, erfor han endast saknadens kval. Befrielsens	 lycka som han den sista tiden drömt om, infann sig ej. Allt	 minne om hennes elakhet var bortblåst.	 
	 
	 
	 
	 Han hade skaffat sig över från London till Hamburg i hopp att	 vid ankomsten kunna finna bekanta som skulle hjälpa honom	 vidare till Rügen. Men det var förgjort; alla voro på landet eller	 eljes borta. Och nu måste han sätta sig på ett hotell och tele­	 grafera. Först till Ilmarinen på Rügen, men denne hade inga	 pengar. Liknande svar erhöll han från Berlin.	 Då kände han sig som lockad i en fälla och övermannad. Ty	 alldenstund koleran rasat året förut, väntade man få den till­	 baka i år, om nämligen hettan infann sig, och det var just fallet.	 Alltså, komme han icke snart lös, hade han att vänta, icke	 döden, ty den var honom då likgiltig, men karantänen.	 Dagarne gingo, långsamt, ohyggligt, ty han hade ingen att	 tala vid, och med det hotande kolera-utbrottet över sig! Van­	 mäktig och i permanent raseri mot en osynlig som tycktes ha	 
	 fattat agg till honom, blev han paralyserad och vågade icke	 mer lyfta ett finger för att ändra sitt öde, ty han fruktade miss­	 lyckande och svikna förhoppningar. För att fördriva tiden sat­	 te han sig att räkna ut molekylarvikter, och räknade från mor­	 gon till kväll. Men dagarne voro likväl ändlöst långa, och efter	 fyra dagar fick han den fixa idén att han aldrig skulle komma	 lös från denna rysliga stad där det bara köptes och såldes.	 Intrycket blev så levande att han skulle sluta sitt liv i det ohygg­	 liga hotellrummet, att han packade opp sina saker och börja­	 de pryda byrån med fotografier av sina barn och andra anhö­	 riga.	 Ensamheten och kvalen töjde ut tiden, så att han fick illusio­	 nen av att han var hamburgare, glömde momentant sitt för­	 flutna, att han var gift, att han levat annorstädes än här. Han	 betraktade sig som en fånge, med det hemska tillika, att han ej	 visste vad han förbrutit, vem som dömt honom eller vem som	 var hans fångvaktare. Men det svarta spöket Koleran låg osynlig	 ner i kanalernas smutsvatten och lurade på honom. Tre gånger	 om dagen frågade han kyparen om koleran, och erhöll bestän­	 digt svaret: säker är man icke!	 Så kom då äntligen ett brev från hustrun. Hon skrek högt av	 saknad, kärlek och oro; och ville veta var han var. Han svarade	 i samma tonart och röt av ursinne över ödet som skiljt dem.	 
	 På femte dygnets morgon läste han i tidningen att hans vän	 Dansken från Klosterfolket bodde en halv timmes järnväg från	 Hamburg.	 Om han vetat detta förut, skulle han icke behövt dessa	 utståndna lidanden! Nu, alldenstund han icke kunde betala	 hotellräkningen, beslöt han att resa utan vidare, för att icke	 mer återvända. Vännen skulle ge honom pengar och han	 skulle sända dem till hotellet och låta sakerna komma efter. Så	 satte han sig på tåget med en utsläppt fånges känslor; kastade	 en medlidsam blick på Hamburg som han förlät dess oförrät­	 ter, men lovande sig icke mer i onödan hedra den med sina	 besök.	 En halvtimmes färd hade satt honom i gott lynne och det	 vattnades honom redan i munnen vid tanken på att få prata ut	 
	 sin förargelse, kanske färglägga hela martyrhistorien som en	 komisk bagatell. Det gudomliga lättsinnet kom igen och han	 fann sig egentligen vara en lyckans guldgosse som kunde så	 oförmodat råka en av Klosterbröderna.	 Han stannade utanför det lilla trevliga värdshuset, där vär­	 den stod i dörren; hälsade och frågade om herr * * var inne.	 – Nej han har rest i dag på morgonen.	 – Vart har han rest?	 – Till Danmark!	 
	 När han efter tre timmars väntan, under vilken han haft tid att	 känna slaget svida ut, åter satt på tåget, tänkte han: – Detta	 hänger icke rätt ihop; detta är icke naturligt, icke händelsernas	 logik. Detta är visserligen något annat!	 
	 Så döko åter Hamburgs tornspiror fram, och det gamla hatet	 vaknade; men steg till en otrolig höjd då han vid stationen såg	 en sjukbår.	 – Nu är koleran här! tänkte han. Fjorton dagars karantän!	 Men koleran var icke där; det var ju redan en stor lycka, som	 han dock icke kunde njuta av, ty nu var han viss den skulle	 utbryta samma dag han fick pengarne. Och han hade därjämte	 räknat ut, att han aldrig skulle komma från Hamburg, och på	 följande sätt. Pengarne dröja så länge så att hotellräkningen,	 vilken växer i geometrisk progression, kommer att sluka belop­	 pet så att inga respengar återstå, och så kan lätt ett perpetuum	 mobile uppstå som varar till världens ända.	 Att han räknat rätt i det hela visade sig två dagar senare, då	 pengar verkligen anlände. Han betalade räkningen, lämnade	 hotellet i droska och kom ner till stationen. Där skulle åkaren	 betalas; och en borstare som medföljt från hotellet begärde	 drickspengar samt hade en liten nota på utlägg, troligen falska	 som vanligt. När han kom till biljettluckan och frågade priset,	 fattades två mark. Därför återvände han till hotellet!	 
	 För att giva läsaren en levande föreställning om mannens	 lidanden är säkert icke nödvändigt dröja vid alla detaljerna.	 
	 
	 Nog av, tysthetskuren varade ännu några dagar, och så kom	 han loss, utan att koleran hann utbryta.	 
	 
	 
	 
	 Avsikten med Rügenresan var dels att få manligt umgänge och	 komma ifrån kvinnan, dels att med Ilmarinen få affärerna i	 stånd, huvudsyftet kanske att få tala. Just därför, menade han,	 hade Ödet eller vem det var satt honom i absolut tystnad i	 Hamburg, ty ’Ödet’ letade alltid ut hans hemliga önskningar	 för att förinta dem.	 
	 När han nu äntligen kom till Rügen och väntat sig få riktigt tala	 ur skägget en halv natt, fann han Ilmarinen förändrad, kylig	 och generad. Denne hade nämligen hört att vännen gift sig	 med en dam av rik familj, vilket ock var fallet, och därför	 kunde han ej förstå denna hastigt påkomna misär. När nu den	 nykomne frågade om de skulle supera tillsammans, ursäktade	 sig Finnen med att han var bjuden till en födelsedag.	 – Jag bor nämligen tillsammans här med Laïs äldsta vän, du	 vet, Svensken som var förälskad i henne och kom på slutet.	 – Är han här?	 – Ja, han bor här, sedan Laïs förlovat sig med Ryssen, som	 övergivit sin kvinna och sitt barn.	 – Bor han här? Han hatar väl mig också?	 – Ja, uppriktigt sagt, nog kommer din närvaro att plåga	 honom.	 
	 Och så fick han gå ensam första kvällen. Ensam efter en lång	 ensamhet på tu man hand med en kvinna, och sedan ensam	 med sig själv!	 Han kände sig som om han vore under någon förbannelse.	 Denna obetydliga, obildade Ilmarinen som han ur intet dragit	 upp, infört i sin krets, fött och härbärgerat, för de små ärender	 
	 han gick till teatrar och förläggare, vilket dels var en heder för	 den okände ynglingen författaren, dels en fördel, emedan han	 därigenom själv skaffade sig inträde med sina arbeten. Nu	 övergav famulus sin lärare, emedan han icke trodde där var	 mer att vinna! och emedan han ansåg sig kunna reda sig själv.	 De dagar som nu följde voro så ohyggliga att han återigen	 kom på den tanken att detta icke kunde gå naturligt till utan	 att den svarta handen ingrep i hans öde.	 Som det endast fanns ett värdshus vid denna tredje klassens	 badort, måste han sitta till bords med sin landsman som till­	 skrev honom förlusten av Laïs, och med Ilmarinen som tagit en	 hög ton emedan han trodde vännen förlorad.	 Därtill serverades ett slags urkokt svinmat, så att man gick	 hungrig från bordet och hungrig hela dan. Allting var förfal­	 skat, till och med ölet, och köttet hade värdens familj först kokt	 ur åt sig; gästerna fingo muskeltrådarna och benen – alldeles	 som man fodrar hundar.	 Halvhätska blickar från den olycklige landsmannen gjorde	 icke bordets inbillade njutning större.	 
	 Han hade varit där en vecka, utan att något från hustrun i Lon­	 don låtit höra av sig. Livet på ön hade i början såsom kontrast	 till Hamburgerhotellet förefallit honom uthärdeligt, men när	 han en dag vaknade upp och reflekterade över sitt läge fann	 han det rent infernaliskt.	 Han hade fått en vindskammare med solen brännande på	 plåtarne som med en fots avstånd lågo över hans huvud. För	 sexton år sedan hade han som ungkarl lämnat sin blykammare	 fem trappor upp för att inträda som gift man i en våning.	 Sedan hade bland hans skräckdrömmar varit den att han	 tyckte sig krypa opp för de fem trapporna till sitt gamla ung­	 karlsrum, där allt den ogifte mannens elände och smuts vän­	 tade på honom. Nu var han på vindskammaren igen – och	 ungkarl, fastän gift. Det var ju som ett straff efter mottagna var­	 ningar! Men vad han brutit, det kunde han ej säga!	 Därtill kom att hela trakten där de bodde utgjordes av ljus	 lös sand, som nu av högsommarsolen var så uppvärmd att den	 ej svalnade om natten. Detta ledde tankarne först på de heta	 
	 sandpåsar bönderna bruka i lunginflammation; senare och	 sedan han länge letat i minnet, uppdök tavlan ur Dantes Hel­	 vete där gudsförsmädare ligga utsträckta på het sand; men	 efter som han ej trodde sig känna någon god Gud, tyckte han	 smädelserna kunde vara ogilda.	 Efter en veckas vandringar i den djupa sanden märkte han	 helveteskvalen i att taga ett steg fram och ett halvt tillbaka, att	 behöva lyfta foten ett kvarter för att komma fram, och mest	 kanske att känna sig liksom sjunka genom jorden likt flickan	 som trampade på brödkakan. Aldrig finna en fast punkt, icke	 kunna löpa ut fritt i kapp med tankarne, utan släpa sig fram	 som en åldring, det var helvetet. Och en hetta som aldrig avtog;	 luften i hans vindskammare brann om dagen, och naken om	 natten i sin säng hettades han av takplåtarne.	 Nu skulle havets närhet ha tyckts kunna släcka branden,	 men även det var utstuderat i stil med det andra – Han brukade	 nämligen alltfrån ungdomen vid badning kasta sig med huvu­	 det förut, emedan han ej kunde krypa i vattnet. Och även här	 spelade en viss ohygglig, återkommande dröm sitt elaka spel.	 Han plägade nämligen drömma att han var upphettad och	 måste i sjön: Sjön var där, men så grund att han ej kunde hoppa	 i, och när han kröp ut var det ännu så grunt att han icke kunde	 doppa huvet.	 Precis så var badstället här!	 – Har jag då kommit hit att få alla mina onda drömmar san­	 nade, och satta i scen! frågade han sig.	 Och med skäl! Ilmarinen blev närgångnare med var dag; frå­	 gade när frun skulle komma, och trodde efter gångna fjorton	 dagar, att hon övergivit honom. Detta gladde naturligtvis Laïs’	 vän, och helvetet var fullkomligt. Ty det låg ju något mycket	 vanärande i hans ställning som avdankad.	 Relationerna till England hade även antagit en så hotande	 karaktär, att han icke visste själv om han var gift ännu eller om	 han var skild. Ett brev förkunnar en aldrig slocknande kärlek,	 skilsmässans kval och längtans marter. De voro Hero och Lean­	 der på var sin sida om havet, och kunde hon simma skulle hon	 snart vara hos Leander med risk att flyta upp som lik på hans ö.	 Nästa brev talar om att hon ämnade öppna en teater i London	 
	 och nu sökte kapital, under det hon ej kunde finna kapital till	 en ångbåtsbiljett.	 Ett tredje brev berättar att hon ligger sjuk. Det är fullt av	 förebråelser mot mannen som lämnar sin sjuka hustru i nöd i	 främmande land (att hon var rik själv, nämnes icke!).	 I ett fjärde är hon i kloster, hos English Ladies, där hon upp­	 fostrats, och där hon återfinner sin ungdom och oskuld, ban­	 nar över världens uselhet och äktenskapets helvete.	 Att svara förnuftigt på detta var ej möjligt, ty breven haglade	 och gingo om varandra på vägen, så att när han avsänt ett ömt	 erhöll han ett ovettigt svar på ett föregående skarpt, och tvärt­	 om. Det var fullständigt vanvettiga missförstånd, och när han	 avbröt underhandlingarne, började hon med telegram.	 En månad varade detta häxkök, under vilken tid han med	 saknad såg tillbaka på stunderna i Hamburg såsom sköna min­	 nen från en obeskrivligt ljuv tid jämförd med denna.	 Då kom som en nerskärning ur galgen ett brev från hans svä­	 gerska med inbjudning till fadrens villa utanför Salzburg. Frun	 i London hade mottagit likalydande och därnere skulle således	 återseendet äga rum.	 
	 
	 
	 
	 Beredd på allt, till och med det värsta, anträdde han denna del	 av gatloppet, där han hade att motse den mest kuriösa av alla	 sina metamorfoser. I från att vara far och make skulle han bli	 barn igen, ympas in på en familj, och få far och mor åter, dem	 han förlorat för många år sedan. Vad som bidrog att öka ore­	 dan i detta var, att hans svärfar och svärmor varit separerade i	 sju år, men nu i anledning av dotterns gifte skulle råkas. Han	 hade således blivit ett bindestreck där, men då även dottern,	 hans hustru, varit oenig med fadren, hade man således i famil­	 jemötet att motse en flerdubbel försoningsfest.	 Hans eget förflutna talade dock icke väl om familjeförso­	 ningar, och då han själv icke hade rena papper, började idyllen	 
	 vid Månsjön att hägra för honom som en ormgrop. Hur skulle	 han förklara denna abnorma skilsmässa från bruden efter åtta	 veckors äktenskap? Att förebära dålig ekonomi var det sämsta,	 ty en måg med dåliga affärer vore ju en bedragare, eller en arv­	 spekulant.	 När han nalkades mötesplatsen, blev han nervös, men i sista	 stund räddade han sitt mod som vanligt med författarens syn­	 punkt: får jag ingen ära av det, så får jag ett kapitel i min	 roman!	 Han hade även en annan synpunkt på det som hände ho­	 nom, och det var den oskyldige martyrens: Jag vill se hur långt	 ödet kan gå i gemenhet, och jag vill se hur mycket jag tål!	 När tåget stannat på den lilla eleganta bibansstationen, såg	 han sig helt naturligt om efter ansikten som sökte hans.	 En ung dam med ett fint barn vid handen nalkades också,	 frågade om namnet, och föreställde sig som fransk guvernant	 hos hans svåger, kommen i uppdrag att ledsaga honom.	 En vacker vit by, där husen hade höga tälttak och gröna	 luckor, låg i en dalkittel omgiven av små alper och inneslu­	 tande en täck insjö. I utkanten av byn åt sjöstranden låg villan.	 På vägen under lindarne kom en barhuvad vithårig kvinna	 honom till mötes, tog honom i famn och bad honom välkom­	 men – Det var hans bruds mor; och i ett ögonblick kände han	 vilken mirakulös överföring av känslor den för honom så enkla	 akten som ett äktenskap mäktat frambringa. Det var hans mor	 och han var hennes son.	 – Jag har känt dig långt innan du sett min dotter, sade den	 gamla med en religiös fanatikers darrande röst. Och jag har	 liksom väntat dig! I dina skrifter är mycket ont, men din sedes­	 löshet är barnslig, dina meningar om kvinnan riktiga och din	 gudlöshet är icke ditt fel, ty Han ville icke göra din bekantskap,	 men snart skall du se Han kommer. Du har gift dig med ett värl­	 dens barn, men du skall icke länge hålla ut med henne, när du	 ser hur hon drager dig ner i livets banaliteter. Och när du blir	 ensam så skall du återfinna din ungdoms första kallelse.	 Detta talade hon som en Sibylla och med en obesvärad min	 som om en annan talade genom henne, och därför utan fruk­	 tan att ha sagt för mycket.	 
	 När nu samtalet kom ner på jorden igen, passade han på och	 frågade om svärfadren, vars frånvaro förundrat honom. Han	 var icke här, men skulle komma i morgon kväll.	 Svägerskan uppenbarade sig nu, men kall, olycksbådande,	 konventionell. På hennes närvaro som han trott finna vara sin	 vän, hade han byggt ett stöd, men såg nu att detta ramlat, i syn­	 nerhet som hon skulle resa innan fadren kom.	 Om hans hustru talades icke vidare, och ingen visste om hon	 skulle komma eller ej.	 Var han lockad i ett bakhåll? frågade han sig, och skulle här	 bli ståndrätt? Hade frun i England anklagat honom? Eller hur	 skulle han fatta situationen? En svärmoder som nästan råder	 honom till att skiljas och säger ont om sitt barn, det var högst	 originellt!	 Emellertid fördes han in i villan som befanns vara ett präk­	 tigt stenhus i två våningar med oändligt många rum, fyllda	 med antika möbler, fajanser och bijouterier. Och detta hus	 som ledigt rymde två stora familjer begagnades endast sex	 veckor om året av husets herre under hans semester; eljes stod	 det ledigt. Detta antydde sålunda rikedom och ingav mågen	 den föreställningen att här åtminstone man sluppe tala om fat­	 tigdomen, dess orsaker och botemedel.	 Dagen gick under samtal med svärmodren som var otröttlig	 i uppmärksamhet och välvilja. Hon kunde därjämte leda sam­	 talet när som helst in på höga frågor, var religiös mystiker och	 såg överallt försynens ledande hand, vilket förlänade hennes	 världsåskådning en viss tolerans då hon ansåg människors	 handlingar så gott som förutbestämda.	 För att begagna den vanligaste vägen till att vara ämabel,	 ställde han sig på hennes ståndpunkt försöksvis, och letade	 upp ur sitt förflutna några förebåd till det som kommit.	 – Vet du, sade han, att Österrike flera gånger spökat för mig.	 Så kom jag en gång för flera år sedan till Appenzell i Schweiz på	 besök hos en vän. Hur vi sutto där insnöade och sågo ut genom	 fönstren framträdde alltid en svartblå bergvägg i fjärran. Slut­	 ligen på tredje dagen drev mig nyfikenheten att fråga: Vad är	 detta svartblå för slag? som förföljer mig; jag må se ut genom	 vilket fönster som helst? – Det är Österrike! svarade man. – Är	 
	 det Österrike? Och jag sökte något bakom den mörka väggen,	 jag drömde något vackert, längtade att få se vad som fanns där,	 ty där måste gömma sig något som kunde äga inflytande på	 mitt öde. Och när det drog ihop till regnväder närmade sig	 den svarta väggen.	 Men jag bodde också en gång i Bayern, nära Bregenz. Min	 morgonpromenad under ett halvt års tid gick fram till en bro,	 vars ena hälft var målad vit och blå och den andra gul och svart.	 Jag förstod snart att det var gränsen, och när jag kom hem frå­	 gade man var jag varit. – Jag har varit i Österrike. Så ville bar­	 nen följa med och se »var vipan bodde». Vi ha nämligen ett	 barnrim så här: »Var bor vipan? I Österrike! Vad gör hon där?	 Värper ägg! Hur många kullar? Skäpporna fulla!» Och så gick	 jag med barnen till bron, som de stormade. Och så ställde de	 sig med ett ben i vardera riket: Nu är jag i Bayern; Nu är jag i	 Österrike! Men längre än till gränsen kom jag icke den gång­	 en – Nu vet jag emellertid var vipan bor, och har sett vad som	 fanns bakom det svarta berget. Så underligt, jag är ju på visst	 sätt österrikare, en av de Kejserliga mot vilka svenskarne stredo	 i trettioåriga kriget!	 – Ja, svarade den Gamla, jag sade ju att jag väntat dig; en av	 dessa vilda folkslag som jag aldrig sett, skulle komma och taga	 min dotter. Men du kan tro att min man icke var glad; han är	 nu en mycket våldsam herre, men i grunden god. Du får nog	 en hård dust med honom, men det går snart över bara du inte	 svarar honom. Det är i alla fall en lycka att din hustru icke är	 kommen, ty henne har han också en gås oplockad med ...	 – Också?	 – Nå jag menade inte så illa, förstå mig rätt! Det skall nog bli	 bra, bara han får rasa ut!	 – Det skall rasas i alla fall, men jag förstår inte varför? Jag	 har handlat på god tro, men varje människa har rättighet bli	 utsatt för oförvållade olyckor.	 – Nåja! det blir nog väl.	 
	 Slutligen blev det afton och han kom på sitt gästrum. Detta var	 försett med fönster åt tre håll; rullgardiner saknades och de	 andra gardinerna kunde ej dragas ihop. Han kände sig som	 
	 under bevakning eller i observationskarantän, och när han	 kom i säng hade han svärfadrens byst att betrakta: Ansiktet såg	 icke snällt ut, snarare tvärtom; och i belysningen underifrån	 antog det alla möjliga oroande uttryck.	 – Och i morgon skall jag få tillrättavisning av denne främ­	 mande man som jag aldrig sett; skrubbas som en skolpojke där­	 för att jag haft olyckor. Nå, så får jag taga det också med allt det	 andra!	 
	 
	 
	 
	 Följande morgon vaknade han med det bestämda intrycket av	 att han befann sig i en ormgrop, dit Satan lockat honom. Alltså	 fanns ingen möjlighet att fly, och därför stannade han; gick ut	 att botanisera och se på landskapet; dyrkade opp sig i en lätt­	 sinnig diktarstämning och tänkte på det spännande i situatio­	 nen. – Detta är en ’scen’ som ingen haft förr! Den är min, om	 det ock ska svida i skinnet.	 Det blev middag. Muntert var det icke vid bordet, där svär­	 fadrens tomma plats stod hotande.	 Efter middagen gick han upp till sig för att ordna sina ner­	 ver, och strax efter anmäldes hovrådets ankomst.	 Han gick ner, log omväxlande med att han frös.	 På verandan stod en till utseendet fyrtioårig man, ungdom­	 ligt klädd, med spelande unga ögon.	 Vilken min mågen antog, kunde han ju icke veta, men den	 måtte hans instinkt totat till fördelaktigt, ty den gamle hälsade	 honom aktningsfullt, ursäktade sitt dröjsmål, sade artigheter	 om hans skriftställen och bad honom sitta, dock alltjämt bru­	 kande ordet Ni. Därpå talade han om politik; han kom just från	 Kejsaren i Ischl (Kejsaren! O!), talade länge hit och dit, synbar­	 ligen i avsikt att observera svärsonen, som satt stum och upp­	 märksam. Därpå vände han sig till sin hustru, frågade om hon	 haft något att traktera gästen med, och återkom slutligen till	 
	 honom, frågande om han hade någon önskan. – Utan att hesi­	 tera steg denne upp, gick fram till den gamle och sade:	 – En önskan har jag: att min hustrus far kallar mig Du.	 Då blixtrade det i gubbens ögon; han öppnade sin famn, och	 nu kände skeptikern detsamma som vid mötet med svärmod­	 ren; släktbandet som var osynligt hade knutits, och han blev	 rörd uppriktigt och stod där transformerad till ett barn.	 – Du är en god karl, sade gubben, ty jag har sett dig i ögat;	 och han kysste honom på kinden.	 – Men, fortfor han, nu har du fått Maria, och du vet vad du	 fått, hör jag. Håll till godo och kom aldrig och klaga för mig.	 Kan du inte tukta henne, så får du dras med henne. Din vilja	 har skett! Väl bekommet!	 Därpå dracks kaffe och konverserades som mellan släktingar	 och riktigt gamla bekanta; varpå gubben ville gå att fiska. Han	 klädde om sig; kom igen iförd en vit sommardräkt av kashmir	 som gjorde honom ännu yngre. Byxorna hade visserligen hört	 till hans hovuniform så att man såg spår efter guldränderna,	 men det imponerade på Bohemaren från Klosterlägret. Och så	 bjöd han på cigarrer som han fått av Kejsarn!	 Detta hovråd hade ätit middag med Kejsarn och nu gick han	 att fiska foreller med anarkisten, som kände sitt samvete litet	 sjukt då han för icke så länge sen tyckt det var stil på Wiener­	 anarkisterna när de sprängt några kassakistor. Så komiskt! Men	 den gamle talade själv så sympatiskt om Ibsen, om de moderna	 rörelserna, om den skandinaviska litteraturen i allmänhet; och	 mågens rysliga verksamhet kände han i botten, så att denne	 icke behövde genera sig. Särskilt dock gillade han dennes ställ­	 ning i kvinnofrågan, vilket han formulerade så:	 – Ja, du har skrivit allt det jag velat skriva!	 Det var nog icke fulla allvaret, men han sade så!	 Därpå voro de framme vid bäcken.	 – Har du fiskat forell förut? frågade den gamle – 
	 – Nej!	 – Ja, då är det bättre du hjälper mig.	 Hjälpen bestod i att passa på ta upp fisken i en håv; klara kro­	 ken utan att skada den artificiella flugan. Som allt fordrar sin	 övning, befanns mågen fumlig och fick snubbor. Men han var	 
	 så inne i sin nya ställning att han fann det helt naturligt, lika	 naturligt som när han förr fiskade tillsammans med sina barn.	 När solen sjönk upphörde sporten och nu fick mågen äran	 bära hem metspöna, håven och fiskarne.	 Aftonen var glad och gubben sände ett telegram med res­	 pengar till London och order att unga frun genast skulle in­	 finna sig.	 – Det är för din skull, sade han till mågen.	 Med andra ord, hon var icke efterskickad, och han hade	 lockats dit som när man fångar sångfåglar.	 – Det kom jag gott ifrån! sade han till svärmodren, när han	 tog godnatt.	 – Det värsta är nog över, men det är inte slut ännu.	 – Är det meningen vi ska ha stryk båda två?	 
	 
	 
	 
	 Det var på långt när icke slut; ty följande morgon erhöll han ett	 brev från London, vari hon sade honom farväl för evigt (Lord	 Byron!) emedan han i valet mellan henne och hennes föräld­	 rar föredragit, dem.	 Som intet val förelagts honom var detta ett nonsens, men	 dolde något.	 Ett annat brev till modern sade i våldsam ton liknande, med	 ett »lycka till!». Detta förklarade modren så:	 – Hon är svartsjuk, rädd att du skvallrar på henne och får	 stöd här; hon är så härsklysten att hon icke tål föräldrar över sig	 en gång; blir du nu god vän med hennes far och mor, så blir	 hon barnet, även för dig!	 Detta fann han antagligt, men icke fullt normalt, ty hon	 borde ha glatt sig åt att han erövrat hennes föräldrar och där­	 igenom åstadkommit försoning.	 Fadren blev ond och allvarlig samt telegraferade ett ultima­	 
	 tum med anhållan om svar. Nu började det mulna och löjet	 slocknade.	 Fruktande en sammanstötning här, telegraferade mannen:	 »Jag reser till Berlin och om Du ej kommer, söker jag skils­	 mässa.»	 Men nu skulle svar inväntas och därför dröjde han.	 Denna natt sov han ej, ty situationen var rent förtvivlat ba­	 rock. Antog hon skilsmässan, så, huru kunde man i ett ögon­	 blick klippa släktbandet som uppstått! Vem var han då som nyss	 inträtt i egenskap av släkting och fått familjens förtroenden?	 Och vad skulle de gamle mena? Det måste ju finnas ett motiv	 till en så hastig brytning.	 Morgonen därpå anlände telegram från den unga frun ifrån	 Holland. Men som allt måste vara förryckt, var detta telegram	 så illa stiliserat att det kunde betyda: Jag kommer till er; men	 det kunde även tolkas: Jag reser till Berlin för att träffa dig där.	 Denna depesch blev ett Erisäpple, och i tre dagar tolkades	 det av svärföräldrarne och mågen, framlänges och baklänges,	 hit och dit, men ingen fru kom. Man lyssnade efter ångviss­	 lorna, gick ner emot tågen, kom igen och tolkade ånyo. Man	 hade ingen ro mer, kunde icke föra ett samtal utan att vrida på	 huvet och lyssna.	 På andra dygnet var fadrens tålamod slut; ty det fanns en	 biomständighet av vikt för honom: skandalen! Hela byn visste	 att mågen var där, och att frun var ’bortkommen’ och eftersök­	 tes per telegraf.	 Han var därför inlåst hela dagen och kastade sig utan hänsyn	 in på den ekonomiska frågan.	 – Har du pålitliga inkomster? frågade han.	 – Så opålitliga som en författare kan ha.	 – Gott, då får du göra som jag och skriva i tidningar.	 – Ingen tidning vill trycka mina artiklar.	 – Skriv då så att de bli tryckta.	 Detta var mer än en skeptiker och kvietist hade rätt att tåla,	 men han tålde det, och teg, fast besluten att taga en gitarr på	 armen och draga omkring som dålig gatsångare, heldre än att	 sälja sin själ.	 Den gamle som själv varit romanförfattare och poet i sin	 
	 ungdom men givit tappt i kampen för brödet åt familjen, kun­	 de ju vara berättigad säga: gör du som jag fått göra. Men å	 andra sidan förstod gubben efter egen erfarenhet hur svår en	 sådan strid var, och han greps straxt av medlidande, talade vän­	 liga uppmuntrande ord. Men i nästa ögonblick vaknade åter	 hans berättigade misstänksamhet och minnet av hans offerakt	 en gång gjorde honom bitter, så att han behövde trampa ner	 en olycklig, vilken råkat komma under hans fötter. Och då han	 såg huru denna teg och tog emot, sade väl honom hans onde	 genius att denne man som så kunde tåla, endast förmådde det	 i hoppet om att en gång sitta som arvingen till detta hus, vilket	 han skrivit ihop. Och då talade han om Kung Lear, otacksam­	 ma döttrar som läto sjuttiåringen sitta ensam och väntade livet	 ur honom; under det de berövade honom äran.	 Så gick dagen, och när mågen drog sig undan, skickades han	 efter att slita nya spön.	 Som han förstod att tänka och lida med och i andra, gjorde	 han icke en min att försvara sig, drömde sig själv som gammal	 och undansatt, föraktad och övergiven av sina barn.	 – Du har rätt! sade han, men jag känner mig likafullt utan	 skuld.	 
	 På tredje dagens afton efter Londontelegrammets avsändan­	 de, kom svärmodren upp till mågen.	 – Du måste resa i morgon tidigt, ty han kan icke se dig mer!	 – Väl! jag reser.	 – Och kommer Maria, blir hon ej emottagen.	 – Har du sett en människa i en sådan situation som jag	 befinner mig i?	 – Nej, och det erkänner min man också; han lider av att se	 en förtjänt person som du är i en sådan förödmjukande ställ­	 ning; han lider på dina vägnar, och han vill icke lida. Mina	 tankar känner du; detta är ingen människas fel, inga omstän­	 digheters; utan du strider mot en annan som jagar dig, jagar	 dig tills du blir så trött att du tvingas söka ro på det enda ställe	 där ro finns. I mig har du alltid en vän, även skild från min dot­	 ter, och jag följer dina öden med välönskningar och mina	 böner!	 
	 
	 Ensam på sitt rum kände han en viss munterhet i sinnet över	 att det i morgon var slut på detta elände som dock var bland	 det värsta han upplevat.	 För att tänka på annat tog han ett tidningsnummer i han­	 den. Det var svärfadrens officiella eller hovtidningen. Hans	 öga flög över första sidan ned åt följetongen där en litteratur­	 artikel ådrog sig hans uppmärksamhet. Och han läste i tanke	 att detta hade den gamle skrivit. Han märkte straxt en stor be­	 läsenhet, tvärsäkra omdömen, en mättad raffinerad stil. Och,	 vad som förvånade honom; en fientlighet mot allt modernt,	 skandinavism inbegripet, under det att tysk litteratur (som då	 nästan saknades) med särskilt eftertryck framhölls som den	 tongivande, och på höjden, i den civiliserade världen. Tysk­	 land alltid i täten! Men när han läst slut såg han sin hustrus sig­	 natur under!	 Nu var saken den att han lovat henne aldrig läsa hennes	 artiklar och han hade hållit detta löfte för att slippa litterär dis­	 kussion i äktenskapet. Att hon nu visade sig ha andra meningar	 än dem hon i dagligt tal affischerade, kunde väl icke ha annan	 grund än att hon måste skriva så »att hon blev tryckt».	 Vilket dubbelliv måste ej denna kvinna föra, då hon i Berlins	 radikala kretsar uppträdde som anarkist, och i Wiens hovtid­	 ning var gammalkonservativ! Hur kunde man åstadkomma	 sådan generationsväxling, det begrep han inte, och var för	 trött att söka begripa det. Men det förklarade varför hon icke	 begrep huru han kunde vara sysslolös då det fanns papper och	 pennor till i världen.	 Och denna rutin, denna världsklokhet, denna gammal­	 mansstil som visade en kal hjässa och glasögon, och icke en	 ung skön skrattande flicka som kunde ligga på en kanapé och	 äta konfekt som en odalisk!	 – Tänk att människorna kunna vara så invecklade! menade	 han. Intressant, i alla fall! Skall komma ihåg det till nästa gång!	 Och han somnade, tyckande sig betydligt visare efter den	 erfarenheten.	 
	 
	 
	 
	 
	 Klockan sju steg han upp, väckt av en karl som skulle föra hans	 saker. Som tågets avgång uppgivits till närmare åtta av svär­	 modren, gjorde han sig ingen brådska, utan klädde sig lugnt	 och gick ner i trädgården där han mötte svärmodren.	 De stodo just och talade om hans förestående öde, då en	 brutal, rytande röst hördes uppifrån fönstret i första våningen.	 Det var den gamle!	 – Har du inte rest än!	 – Nej, tåget går ej förrän tre kvart till åtta!	 – Vilken idiot har sagt dig det?	 Nu hade svärmodren sagt det och följaktligen kunde han	 icke upplysa om vilken i–t som givit den oriktiga uppgiften.	 – Tag då och gå ner till stationen och läs på tidtabellen när	 nästa tåg går!	 När han dröjde, föll ett kort: Så! som en pisksläng åt en dra­	 gare.	 Han var nu alldeles klar med vad han skulle göra, tryckte	 svärmodrens hand och gick!	 Det måtte emellertid ha märkts på hans fasta steg att de i	 motsats mot dem som ledde till lejonets kula, förde utåt, bort,	 men icke skulle leda tillbaka, ty straxt hördes den gamles röst,	 i en smeksam, klagande ton:	 – Axel!	 Det klack i den avtågandes bröst, men han var i gång och	 gick, gick utan att vända sig om.	 Gick ner till stationen, låtsade se på en tabell, frågade om	 nästa tåg utan att höra svaret, gick ut, såg på solen var nordväst	 låg, och tog så nästa landsväg. Allt detta så lugnt som om han	 länge överlagt planen.	 Han befann sig snart ute på landet; ensam utan ett hem,	 utan bagage, utan överrock, endast med en käpp i handen.	 Han var icke ond på någon människa; den gamle hade haft	 rätt, och hans sista rop ljöd ännu som ett rop om förlåtelse för	 elakt lynne. Ja han kände endast skuld mot denna man som	 han tillfogat skymf och sorg. Men han kunde ändå icke	 erkänna sig skyldig, ty han hade endast handlat som han bort	 och kunnat.	 Han var fri emellertid, hade lämnat det svåraste helvetet	 
	 bakom sig; solen sken, landet låg grönt och öppet; han hade	 hela världen för sig. Skakade av barnkostymen som han burit i	 åtta dagar; kände sig vara man igen och marscherade.	 Planen var att till fots uppnå en station; där taga Salzburg­	 tåget; i Salzburg telegrafera efter sitt bagage och så resa till Ber­	 lin.	 – Det är egentligen komiskt, sade han sig själv, om det ej	 vore tragiskt för de gamle. Svårt ser det ut, men jag har klarat	 värre saker. Landsvägsriddare är jag, gott, därmed ha alla pre­	 tentioner på ära och heder och sådant upphört. Det är lugnt i	 alla fall att intet ha att förlora. Hej!	 I nästa by drog han in som en gammal svensk från trettioår­	 iga kriget; befallde vin och cigaretter. Blev lustig så han måste	 språka med värden. Och så marscherade han igen!	 Men då och då föll han ner i sentimentalitet; tänkte på svär­	 modrens ord om vilda jakten; måste bekänna att detta icke gick	 rätt till, ty en sådan otur hade han ännu aldrig sett; och när	 andra människor märkte den, måste den finnas där. Men det	 gjorde ingenting, ty otur hade han haft sen han var barn. »Driv	 ut tjänstekvinnans son!» hörde han i öronen! »Hans hand mot	 alla och allas mot honom.» – – – 
	 I alla fall: försätta en människa i ett sådant läge! det kunde	 endast Satan. Han skulle själv icke ha misshandlat en fiende	 med en sådan helvetisk grymhet, alltså var den som styrde hans	 öde sämre än han, och han ansåg sig ha rätt att spotta efter	 den.	 
	 
	 
	 
	 Emellertid, han nådde Salzburg, han kom till München och	 hastigt nog till Berlin.	 Det var afton, och han sände ett stadsbud till den familj där	 hans hustru brukade ta in. Efter som hon icke kommit till Mån­	 sjön, skulle hon ju vara i Berlin. På visitkortet han avsände	 
	 hade han endast skrivit: »En något sällsam fråga: Var är min	 fru?» – 
	 Den av människor född som icke vandrat väntande en och	 en halv timme på en trottoarkant har intet begrepp om hur	 lång den tiden är. Men hans tid förkortades i hoppet att efter	 åtta dagars tysthetskur i Hamburg, fem veckors enkelt fängelse	 på Rügen och en veckas sjunde helvete vid Månsjön, få återse	 sin hustru.	 Nåväl efter sex kvart återkom budet med ett annat visitkort	 på vilket stod skrivet: »Hon reste i morse till Månsjön för att	 råka er!»	 Bom! Bom! Bom!	 – Nu tycker jag det börjar bli tråkigt, även som intrig betrak­	 tat, sade han sig! Om detta skulle behandlas som romanmotiv	 måste läsaren slänga bort boken och säga: Nej, det är för tjockt!	 Och som fars icke roligt nog!	 Och likafullt: Så var det!	 Nästa tanke blev den:	 – Stackars, olyckliga min fru som skall gå rätt in i lejonku­	 lan! Nu får hon stryk!	 Fadrens raseri hade nämligen inga gränser och svärmodren	 hade sista dagen sagt:	 – Kommer hon nu, så slår han henne!	 Därför gick han och telegraferade till gumman, förberedde	 ankomsten och bad om förskoning.	 
	 
	 
	 
	 På fyra dagar kunde hon icke komma. För att slippa gå i Berlin	 och få sin bröllopstripp refererad i tidningarne, satte han sig	 ner i en by utanför staden där Wildmannen bodde med familj.	 På värdshuset började nu denna samma svinmatsregim som	 på Rügen, vilken nedsätter krafterna på två dagar som om man	 legat i en tyfusfeber. Man tuggar tills käkarne tröttna och går	 
	 man hungrig till bordet, går man trött och hungrig därifrån.	 Wildmannen var icke densamme som förr. Hypokonder av	 felslagna förhoppningar var tillfället honom gynnsamt att få en	 skenbar upprättelse genom att se den erkände författaren i en	 så ömklig belägenhet; och hans medlidande antog de mest	 hjärtliga och på samma gång sårande former. Och när Axel	 ville berätta sina äventyr på bröllopsresan, stirrade hans åhö­	 rare så på honom att han gjorde ett hastigt slut på berättel­	 serna för att icke bli tagen som lögnare.	 Byn var sumpig, av urgamla trän igenvuxen, där man blev	 trist utan att veta varför. Och när han vandrade en bygata	 framåt, förvånades han att få se människor stå vid fönstren och	 med vilda, förvirrade blickar betrakta främlingen i smyg och	 straxt därpå skyggt dölja sig bakom gardinerna. Detta oroade	 honom och han undrade om något falskt rykte gått runt att	 han var galen.	 Då han frågade Wildmannen härom svarade denne:	 – Vet du inte var du är?	 Frågan lät så underlig och kunde innebära ett spörsmål om	 frågaren var så virrig att han förlorat medvetandet.	 – Jag är i Pankow? svarade han för att icke röja sin misstänk­	 samhet.	 – Nå, vet du inte vad Pankow är?	 – Nej!	 – Jo, det är en enda asyl, där innevånarne leva på att vakta	 dårar i sina hem. – Och han skrattade.	 Han frågade icke mer; men han sporde sig själv: har man	 lockat mig hit, i en fälla att observeras? Och han hade skäl att	 misstänka dylikt, då fallet förut inträffat i hans liv.	 Nu blev hela hans tillvaro en enda ansträngning att visa sig så	 vardaglig i tänkesätt, så borgerlig i sitt beteende att intet ’ovan­	 ligt’ skulle märkas. Han vågade icke slänga fram en originell	 tanke, icke säga en paradox, och var gång han frestades berätta	 något om bröllopsresan, nöp han sig i knät. Och denna bestän­	 diga ångest att vara observerad, nedtryckte honom så att han	 såg vakande ögon överallt, trodde sig märka snärjfrågor där	 inga funnos. Och sensitiv som han var tyckte han att hela byn	 utstrålade dårarnes sjuka fluidum, blev beklämd och fruktade	 
	 bli galen. Men han ville icke flytta, dels emedan han väntade bli	 gripen på stationen, dels därför att han givit Pankow som	 mötesplats åt sin hustru.	 Brev hade nämligen anlänt från Månsjön, däri svärmodren	 berättade om deras oro och sorg efter hans försvinnande. Svär­	 fadren som nog vetat vad han skulle gjort i den olyckliges	 ställe, tänkte straxt på självmord, och hade storgråtit. Man	 hade sökt i sjöstranden och i skogarne – – – 
	 Här avbröt han läsningen och kände samvetskval. Den gode	 Gamle hade gråtit! Hur förfärligt måtte icke hans öde då vara,	 när andra sågo det så.	 Nu var Maria kommen, och snart skulle de se varandra igen,	 om han endast höll sig stilla i Pankow, ty hon älskade honom.	 Det var en ljuspunkt, och den gav honom kraft att uthärda i	 detta helvete, där alla människor sneglade på varandra för att	 se efter om den andra var klok. Men de två sista dagarne förde	 med sig nya tortyrmedel. Ryssen, Popoffsky från Klostret skulle	 komma på middagen. Glad gick Axel B. ner till tåget att ta	 emot sin bäste vän, den som förstått honom bäst, som själv fat­	 tig lagt sig ut för honom hos rike män för att få den hjälp åt	 vännen som han själv ej kunde få.	 Och nu råkar han en främling som med kalla blickar	 behandlade honom som en främling. Intet igenkännandets	 leende, inga frågor om befinnandet, och framför allt intet vid­	 rörande av det förflutna.	 Efter middagen tog han Wildmannen avsides och frågade:	 – Är Ryssen ond på mig?	 – Ond? Neej! Men du förstår att när han nu är gift med	 Laïs ...	 – Gift?	 – Ja! så vill han ju icke bli erinrad om att hon varit din	 väninna!	 – Det förstår jag, men jag kan ju ej rå för att jag var hennes	 vän innan hon anade att Ryssen fanns till.	 – Nej, visserligen, men du har pratat om henne ...	 – Detsamma som alla andra pratade, då det ingen hemlig­	 het var, och då hon i synnerhet affischerade sina erövringar så	 att de måtte komma till den största offentlighet.	 
	 – Javäl, men nu är det en gång så ...	 Ryssen stannade, och därför måste Svensken gå ensam.	 För att fördriva tiden begagnade han traktens flora för att	 studera växternas biologi. Till den ändan medförde han på	 sina vandringar en morfinspruta för att se huru pass känsliga	 växterna visade sig för detta nervgift, varav han ville sluta sig till	 befintligheten av ett sensitivt nervsystem hos dessa.	 En eftermiddag satt han vid ett glas vin i en trädgårdsrestau­	 rang i byns utkant. Ovanför hans bord hängde grenarne av ett	 äppelträd med små röda frukter. Detta passade för hans ända­	 mål: Därför steg han upp på stolen, gjorde ett stick med mor­	 finsprutan i fruktskaftet, och tryckte till. Men för hårt, ty äpp­	 let föll!	 I detsamma hörde han ett skrik och hojt i skogsbacken, såg	 en ursinnig man åtföljd av hustru och barn, komma rusande	 med lyftad käpp.	 – Nå, så fick jag fatt i honom ...	 Honom? Det skulle vara någon efterspanad äppeltjuv.	 Han tog hela sin buddhism till hjälp, steg ner och satte sig,	 beredd på att bli avförd av gendarmer såsom gripen på bar gär­	 ning, och utan möjlighet att kunna förklara sitt beteende, ty	 ingen preussisk myndighet skulle godkänna något så barockt	 som att man ville spruta morfin i ett äppelträd.	 Den vrede mannen behövde emellertid en minut för att gå	 långs ett staket och komma in.	 Som en livdömd satt Svensken och väntade ett käpprapp i	 förskott, och fast besluten dö som en krigare, brådskade han ej	 med några lönlösa förklaringar, utan tänkte endast:	 – Detta är det djävligaste jag upplevat i hela mitt rysliga liv.	 Sextio sekunder äro långa, men de gå också!	 Vare sig nu hans mycket vårdade och dyra habit; vinet och	 cigarretterna av prima, eller något helt annat verkade uppmju­	 kande; den vrede mannen, som säkert icke haft en så fin kund,	 blottade huvet och frågade endast om Herren var serverad.	 Vid ett artigt svar, såg han värden stirra på morfinsprutan,	 pulverasken och vattuglaset.	 Med en världsmans lätta ton sköt han genast fram med för­	 klaringen på det otrevliga i situationen:	 
	 – Jag är botanist och skulle just göra ett experiment, då jag	 överraskades i en högst tvetydig ställning ...	 – För all del Herr Doktor, var som hos er, fullkomligt oge­	 nerad.	 Och efter några ord om väderleken gick värden in; mum­	 lade något åt uppasserskan, som gästen tyckte sig höra, och vil­	 ket föranlät honom bryta opp, dock utan brådska.	 – Han trodde jag var en av galningarne! Det var rädd­	 ningen. Men hit kan jag icke komma mer.	 Sextio sekunders förödmjukelse och den lyftade käppen	 kändes ännu flera timmar efter.	 – Detta är icke otur; detta är Satan var hans ultimatum som	 vanligt!	 
	 Frun skulle komma om aftonen, men kom icke. Ryssen hind­	 rade honom att söka Wildmannen, och därför satt han ensam.	 
	 
	 
	 4.	 Återseendet.	 
	 
	 
	 
	 
	 
	 
	 Följande morgon gick han sin promenad i skogen och tänkte	 över sitt öde.	 – Varför har du inte skjutit dig? Ja säg det, den som kunde.	 Därför att slutligen alla svårigheter rett sig, och erfarenheten	 visat att det omsider gått väl.	 Detta kallades hoppet. Och med det varpade man sig fram;	 tog in en pall i spelet och skred framåt en halv aln. Andra	 påstod att nyfikenheten uppehölle människan. Man ville se	 hur det gick, alldeles som vid romanläsning eller åseendet av	 en pjäs. Något ändamål med livet hade han ej funnit. Religio­	 nen hade visserligen sagt att man skulle förbättras härnere,	 men han hade bara sett hur man tvangs in i lägen ur vilka man	 utgick sämre. Litet tolerantare mot medmänniskorna blev	 man visserligen, men denna tolerans liknade bara moralisk	 slapphet, ty när man kom så långt att man log, överseende, åt	 andras brott, var man icke fjärran från brottet. När talet ofta	 kom på kärleken och det där att han skulle älska människorna,	 hade han slutligen formulerat sitt slutpåstående så: Jag varken	 älskar dem eller hatar dem: jag s–r i dem såsom de ha s–t i mig!	 Vad som emellertid gjorde att han aldrig fullt kunde ned­	 tryckas av en sorg, var det, att han hyste en dunkel åsikt att livet	 saknade full realitet, var ett drömstadium, och att våra hand­	 lingar även de uslaste voro utförda under inflytande av någon	 utanför stående stark suggestiv makt. Han kände sig därige­	 nom i viss mån oansvarig, förnekade icke sin dålighet, men viss­	 te också att innerst in i honom fanns en högt strävande ande	 som led av förnedringen att vara iklädd kroppslig människoge­	 stalt. Denna inre personlighet ägde det känsliga samvetet och	 
	 kunde ibland till hans förskräckelse tränga fram och bli senti­	 mental, gråta över hans eller sin uselhet; vilketdera var svårt att	 utröna! Då log den andra åt den förres narraktighet, och detta	 han kallade det gudomliga lättsinnet räddade honom bättre	 än det sorgsna rotandet i eländet.	 
	 När han nu kom hem, fann han sin dörr stängd. Anande,	 knackade han och sade sitt namn. När dörren öppnades, hade	 han sin unga Vildkvinna om halsen, och han fann det lika na­	 turligt, enkelt som om han lämnat henne på två minuter. Glad,	 yngre, skönare hade han henne igen, och icke ett ord av före­	 bråelse, av efterfrågan, av förklaringar förekom, utan endast	 detta: Har du mycket pengar eller litet?	 – Varför frågar du det?	 – Jo, därför att jag har mycket, och vill äta festmiddag i Ber­	 lin.	 Därom voro de ense; och det var återseendet. Och varför	 icke? Två månaders tortyrer glömda, utplånade, som om de	 aldrig varit; vanäran av en eventuell redan omskvallrad skils­	 mässa var bortdunstad.	 – Om man skulle fråga mig varom vårt gräl handlat, sade	 han, vore jag ej i stånd att minnas det.	 – Inte jag heller! Men därför ska vi aldrig, aldrig skiljas mer.	 Inte vara ifrån varann en halv dag, ty då blir det straxt galet!	 Det var visdomen själv! menade han, och ... hm! här upp­	 dök ett minne från Helgoland och här ett från London, där de	 icke voro ifrån varann en minut, och just därför blev det splitt	 galet. Men det var inte så noga.	 – Kan du tänka dig, jag har fått mitt första författararvode	 från Italien. Femtio lire! Den arma nationen som har en så stor	 statsskuld skickar mig pengar! Vi måste naturligtvis gå på Can­	 tina Italiana och återställa medlen.	 Frun hade också goda nyheter. En pjäs hans var antagen på	 Wiens Hofburg.	 – Det ha vi far att tacka för!	 – Ack den gode Gamle!	 – Ja, han tyckte så bra om dig, att jag blev svartsjuk.	 – Jag märkte det! Nå, hur tog han emot dig?	 
	 – Ja, vet du, det vill jag inte tala om! Men det var för din	 skull, så jag förlät honom!	 Och även det kunde de le åt! och för övrigt åt allt annat.	 – Alltså: fest i dag, och i morgon arbetet!	 
	 
	 
	 
	 Hösten inbragte vad våren lovat, men ej hållit. De bodde i ett	 vackert pensionat, högt upp visserligen men med utsikt över	 Schiffbauerdamm och Spree. En var på sitt håll hade lätt kon­	 takt med forna vänner, så att ett på-tu-man-hand med varandra	 ej mer kom i fråga. Solen sken, inkomster funnos och livet var	 lätt.	 Det varade två månader, två oförgätliga, utan ett moln. Obe­	 gränsat förtroende, icke ett spår av svartsjuka. Han hade också	 sagt henne vid ett symptom då hon ville uppväcka hans jalusi,	 på okynne bara:	 – Lek icke med vansinnet! Och var övertygad att du endast	 väcker min avsky med den leken, och mitt hat på samma gång	 då du inför i mina föreställningar om dig bilden av en man.	 Men hon själv var svartsjuk, avundsjuk på hans manliga vän­	 ner till och med; och Ilmarinen körde hon ut. Vid pensionatets	 bord funnos damer och var gång han tilltalade dem blev hon	 illamående och steg upp från bordet.	 Det fanns ingen anledning misstänka hans trohet, men hen­	 nes härsklystnad var så gränslös att hon icke kunde fördraga	 det hans tankar meddelade sig åt en annan, man eller kvinna.	 Vid uppgörandet av vissa förlagsaffärer för hans räkning	 hade hon överskridit sin befogenhet och i stället för att vara	 hans hjälpare uppträtt som förmyndare.	 – Minns vad jag sagt: missbrukar du den makt jag givit dig,	 så störtar jag dig som en tyrann.	 Hennes välvilja betvivlade han ej, men hennes brist på insikt	 och hennes höga tankar om sin obegränsade förmåga, vållade	 
	 honom obehag, till och med penningförlust. Och när han	 fråntog henne mandatet, gjorde hon som ett elakt barn, trass­	 lade till allt och kastade det ifrån sig som värdelöst.	 Det var sålunda förberett vad som skulle komma.	 En söndagsmorgon hade gnabb förekommit om viktiga frå­	 gor dock, med påföljd att han stängt dörren mellan deras två	 rum. Därpå gick han ut. Vid hemkomsten låg ett skriftligt med­	 delande från frun att hon rest ut på landet till en bekant familj,	 och skulle vara hemma till kvällen. För att då låta henne känna	 hur det var att sitta ensam gjorde han opp parti för aftonen	 med några vänner. Och aftonen kom. Han gick ut; men mot	 tiotiden fann han det grymt vara ute längre och gick hem.	 När han skulle öppna sin dörr fann han den låst inifrån.	 – Jaså, tänkte han; med denna intrig vill hon tvinga mig till	 att höra en alkovpredikan i sitt rum.	 Han ringde på uppasserskan:	 – Är frun hemma?	 – Nej, frun kom hem klockan nio, och gick ut att möta	 herrn.	 – Gott! öppna dörren till fruns rum – 
	 Den öppnades, men dörren till herrns rum var stängd sedan	 han själv stängt den på morgonen.	 Då tog han sitt parti; stängde dörren till korridoren och	 satte sig i besittning av rummet.	 Efter en stund knackar den unga frun. Herrn svarar genom	 den stängda dörren:	 – Du får ta mitt rum; hoppas du själv kan öppna.	 När hon icke heller kunde öppna, fattas hon av underliga	 tankar. Tror i sin häftighet att han är instängd med ett fruntim­	 mer, men vill naturligtvis icke stå med vanäran, utan skickar	 efter polis, förebärande att en tjuv varit och kanske ännu vore	 i rummet.	 Polis kommer. Herrn klär sig och släpper in polisen som bry­	 ter upp dörren mellan rummen. Samtidigt öppnas dörren åt	 korridoren.	 En piga tror sig ha hört steg därinne. Framför öppna fönst­	 ret står en stol, men så placerad att det syntes som om någon	 stigit på densamma för att komma ut på taket.	 
	 Det var således en tjuv (eller ett fruntimmer) som sprungit	 ut på taket.	 Poliserna gå ut på taket med lyktor, ljus; pensionatets herrar	 följa. En skugga av en skorsten rör sig.	 – Där är han! ropas.	 Poliserna förklara sig oskickliga att klättra på det branta skif­	 fertaket, och anbefaller brandkårens alarmerande.	 – Men det kostar femtio mark.	 Frun undertecknar en fullmakt, som herrn river sönder.	 Under tiden har folksamling bildats på gatan; angränsande	 hustak äro fulla med folk.	 Ett skrik hörs:	 – Här är han!	 Man har gripit en gesäll som hyllat sig till de belägrande i	 den goda avsikten att gripa tjuven.	 En piga erinrar sig att på eftermiddagen anlänt en resande	 som nu sover i ett vindsrum bredvid, och vilken lätt kunnat	 vandra emellan rummen.	 Polisen tränger in i mannens rum, visiterar hans papper, och	 finner intet.	 Vindarne undersökas, utan resultat.	 Och vid midnatt går polisen.	 Då ville unga frun börja en serie explikationer, men herrn	 var trött på hela galenskapen och kunde intet explicera; där­	 för, och då intet annat fanns bar han in frun i hennes rum, och	 stängde dörren för andra gången samma dag!	 Detta demoniska äventyr blev aldrig uppdagat. Herrn trod­	 de icke på någon tjuv, ty intet saknades i rummen; han trodde	 att unga frun som sett många teaterpjäser, stuckit något i låset,	 alldeles som i ’Ett grått hårstrå’ och att sedan djävlarne spelat	 komedien vidare.	 Vad frun trodde det brydde han sig icke om att utröna, ty där	 skulle han fastnat i en härva nödlögner. Strök därför ett streck	 över alltsamman, och följande morgon voro de lika goda vän­	 ner; dock icke fullt som förr.	 
	 
	 
	 
	 Huru oenighet mellan makar kan uppstå är väl ännu oförkla­	 rat. De älska varandra, trivas endast i varandras sällskap, äga	 inga olika meningar, lida när de äro ifrån varann, och hela	 deras förenade egoism bjuder dem hålla frid, emedan ofrid	 mellan dem är det de mest lida av. Och likafullt; en molntapp	 stiger upp, man vet icke varifrån, alla förtjänster förvandlas i	 fel, skönhet blir ful, och de stå som väsande ormar mot varan­	 dra; önska varandra så långt långt bort, oaktat de veta att	 endast de avlägsna sig ett ögonblick börjar saknadens lidande	 som är större än de största livet kan bjuda på.	 Här strandar fysiologi och psykologi, och Swedenborg är	 kanske den enda, i sin Amore Conjugali, som närmat sig frå­	 gans lösning, men han har också från början insett att härtill	 fordrades ekvationer av högre grader vilka äro obekanta för	 hopen.	 Därför kunna två makar som älska varandra sitta i evighet	 och undra varför de hata varann, det vill säga fly varann fastän	 de söka varann. Makar med elementarbildning i Ganots fysik	 kunna nog tillgripa likheten med de elektriserade fläder­	 märgskulorna, men bli icke slugare för det och icke lyckligare	 heller.	 Kärleken har ju alla vansinnets symptomer; hallucinationer	 eller se skönhet där ingen finns; melankoli så djup som aldrig,	 omväxlande med yster munterhet; utan övergångar; oresonlig­	 het i hat, vanföreställningar om den andres verkliga meningar	 (eller s. k. missförstånd), förföljelsemani där den andre tros	 spionera på en, utlägga snaror och förfölja en; till och med stå	 en efter livet särskilt med gift. Allt detta har sina djupare grun­	 der och frågan är om icke genom samlevnaden den enes onda	 tankar innan de äro fullgångna uppfattas fullt klart av den	 andre och förnimmas som redan utträdda på det medvetna	 och med bestämd avsikt att söka aktualitet. Nu såras människ­	 an knappt så mycket som av andras läsande av hennes innersta,	 och detta kunna endast makar göra. De förmå ej dölja sitt mör­	 ka inre, och taga varandras intentioner i förskott, och få därför	 lätt den föreställningen att de spionera varandra, vilket de fak­	 tiskt göra. Därför frukta de ingens blickar som makens; därför	 äro de värnlösa mot varandra. De finna en domare vid sin sida	 
	 som dömer själva det spirande onda begäret i fröet, och för	 sina tankar är man ju ej ansvarig inför borgerlig lag. Här har	 man således inträtt i ett förhållande som står ett trappsteg	 högre än det vanliga livet, med strängare fordringar, djupare	 krav, till och med opererande med finare utvecklade andliga	 förmögenheter. Det var därför också kristna kyrkan gjorde	 äktenskapet till ett sakrament, och betraktade det som en liten	 skärande koleld och icke ett lustläger. Och ditåt strävar även	 Swedenborgs förklaring.	 Makarne äro eniga, men de få icke vara eniga, utan till straff	 skola de känna törnena när de vilja plocka rosor. Och Omnia	 vincit Amor utsäger att Kärlekens makt är så gränslös att om	 den fick grassera fritt skulle den bli farlig för världsordningen –	 Det är ett brott att vara lycklig, därför skall lyckan näpsas.	 Detta måtte våra lättsinniga gynnare ha anat, ty när de varit	 oeniga, försonades de utan explikationer och utan motiv, lik­	 som om de varit utan skuld i missämjan, och någon annan,	 okänd, ställt till allt trasslet.	 Så även denna gång. Men det varade icke länge. Några dagar	 efter eklaterades nämligen ett obestridligt faktum som i van­	 liga äktenskap mottages som avgjord sak med blandade käns­	 lor, men här med avgjort missnöje. Frun blev alldeles utom sig:	 – Nu har du förstört min bana; nu skall jag nedsjunka till	 amma, och varmed skola vi nära oss?	 Så vaknade personlig ovilja mot mannen, vilken urartade till	 hat. Det var den oavhängiga kvinnan som resonerade över	 naturens förmenta orättvisa då den tilldelat kvinnan allt obe­	 hag, förglömmandes att denna korta tid av smärtor skulle föl­	 jas av den högsta långvarigaste fröjd som alltid bleve okänd för	 mannen.	 Här hjälpte inga förnuftsskäl naturligtvis, och då löjet upp­	 hört blev situationen allvarsam. Scenerna antogo en tragisk	 karaktär, och mitt i alltsammans fick han åtal för sin sist utgivna	 bok, som tillika konfiskerades.	 Hösten föll på, och man kände att solen var borta; den glada	 vindskammaren förvandlad till ett alltid ostädat sjukrum blev	 trång.	 Och alltjämt växte hennes hat. Hon kunde ej gå i sällskap	 
	 och på teatrar, knappt ut på gatan. Vad som mest retade henne	 var att läkaren, vilken tillkallats, för att konstatera en livsfarlig	 sjukdom hittills okänd, endast log och sade att det skulle så	 vara, samt ordinerade sodavatten.	 I stället för en förstående väninna hade han fått ett elakt,	 bortskämt oförnuftigt barn vid sin sida, och han längtade ut	 ifrån eländet. Samtalen upphörde och man meddelade sig	 endast genom skrivna papperslappar.	 Men det finnes ett slag av elakhet som kallas gemenhet eller	 infami och är svår att definiera men lätt igenkännlig. Det är det	 uronda hos människan, det positiva begäret att skada utan	 anledning, och utan hämndens eller vedergällningens berätti­	 gande. Och det är svårt att förlåta.	 Han fick en dag en lapp med något skrivet på, som gjorde att	 han icke mer besökte hennes rum.	 Därpå kom hennes ultimatum: att hon i morgon ämnade	 resa hem till sina släktingar.	 – Lycklig resa! svarade han.	 
	 Den mörka morgonen stod en vit gestalt vid hans bädd; räckte	 ut armarne till bön om förlåtelse. Han rörde sig icke utan lät	 gestalten stå. Den föll till golvet, och han lät den ligga som en	 störtad staty.	 Var den veka mannen som alltid var färdig att förlåta, fick	 denna fasthet från, denna omänskliga hårdhet; det begrep han	 ej, men han tyckte den kom utifrån som en plikt, eller ett eld­	 prov han måste igenom.	 Han somnade om. Vaknade, och klädde sig. Gick ut i det	 tomma rummet. Då kände han vakuum: Allt var oåterkalleligt	 slut! Slut!	 Blodet tycktes rinna av öppnade ådror: livet flydde, långsamt	 men säkert. Och så kommo samvetskvalen att han ej förlåtit	 henne!	 Här behövdes en våldsam omskakning för att hans jag skulle	 kunna komma ovanpå igen; och han beslöt att ta en dryck som	 i bitterhet överträffades av ingen. Han for hem till sitt land, där	 han var förbannad.	 På ångbåten mellan Stralsund och Malmö, halvvägs skrev	 
	 han ett sista brev till kaptenen, gick upp på däck med revol­	 vern, och tänkte få Östersjön till sin grav, sin Östersjö ...	 Varför han ej utförde handlingen? Ja säg den som kan!	 
	 Slutligen befann han sig på ett hotell i en småstad. Men varför	 skulle det just vara den, där Laïs släktingar och väninnor	 bodde och härskade tongivande i de kretsar där han måste	 umgås? Det kunde han icke fatta som annat än en gemenhet av	 ödet, ty han hade icke där någon skuld.	 Emellertid satt han i en myrstack, i en främmande fientlig	 miljö; och han frågade sig tre dagar: Vad skall jag göra här? –	 Och svarade: Här eller annorstädes, vad skall du göra överhu­	 vud? Och så stannade han.	 I tre dagar frågade han sig: Vad har du i livet att göra? Frå­	 gade: vart, varifrån, varthän? under det revolvern låg på bordet	 som svar!	 Hamburg, London, Rügen började hägra som ljusa minnen	 mot denna förvisningsort. Den var så ryslig att han förvånades	 över att ödets uppfinningsförmåga kunde räcka till att hitta på	 pinorum i en jämnt stigande ryslighet. Hans hotellrum var ett	 självmordsrum, det vill säga en komplikation av vantrevnad,	 obekvämlighet, hemskhet, och han fick åter den gamla vanliga	 föreställningen: ur detta rum kommer jag aldrig med livet. Här	 måste jag sluta mina dagar.	 Förmågan att hoppas var uttömd; det bar endast nedför mot	 det tomma intet som började sluta sig omkring honom som det	 sista mörkret.	 
	 
	 
	 
	 På fjärde dygnet mottog han ett brev från svägerskan med	 underrättelser om lilla fruns välbefinnande; och därjämte ett	 förslag att hon och han skulle över vintern bo i en liten stad i	 Mähren, en timme från Wien, för att släktingarne skulle få till­	 
	 fälle då och då se till hans hustru som så väl behövde råd och	 hjälp under nuvarande förhållanden. Etc.	 Det var då icke slut! Och dessa döendets kval förgäves	 utståndna, ty icke behövde han dem för att lära sig sakna	 henne – 
	 Det var icke slut! Och han fick livet igen!	 Som bevis på hur fullkomligt utgången han varit, må näm­	 nas att tidningar i samma dagar innehållit en notis om att han	 var död, varpå han skrev ett genmäle i en galghumoristisk stil.	 Men ännu tre dagar måste han pinas med att springa om­	 kring och söka respengar.	 
	 
	 
	 5.	 Klangåret.	 
	 
	 
	 
	 
	 
	 
	 När tåget slutligen stannade på den lilla stationen i Mährens	 huvudstad, såg han först av allt sin hustrus bleka ansikte, visser­	 ligen något medtaget av lidanden, men omstrålat av detta för­	 klarande sken som moderskapet förlänar; och när hennes	 ögon upptäckte honom gick som en solstråle över dragen – 
	 – Hon älskar mig! Sade han sig!	 Och han fick livet igen, bokstavligen, icke figurligt.	 – Har du det gott? frågade han blyg nästan.	 – Ja, nu har jag det gott, viskade hon och som en barnunge	 borrade hon näsan i hans stora pelerin och kysste sedan dess	 fåll.	 – Vad gör du? Vad gör du?	 Och hon gömde sitt huvud under hans kappa för att icke visa	 sin rörelse, för vilken hon alltid blygdes.	 
	 
	 
	 
	 De hade hyrt en dubblett, mycket tarvlig; det ena rummet var	 mörkt, och det bästa var otrevligt med utsikt åt en fabriksstad.	 Frun gick i köket, var undergiven sitt öde, ty moderskänslorna	 hade börjat vakna, men voro icke utslagna ännu. Han led av att	 se henne träla hela dagen och syssla med spis och diskar, och	 känslan av skuld tryckte honom ibland. Då han ville hjälpa	 henne med att bära något tungt, vägrade hon mottaga hjälpen,	 ty hon höll strängt på att han ej skulle synas i befattning med	 
	 något kvinnligt göromål, och hon led icke heller att han pas­	 sade henne eller gjorde henne en liten tjänst.	 Det var utstormat; ett stilla lugn rådde, och den ena dagen	 gick efter den andra, alla lika. På tu man hand, utan umgänge	 eller förströelser.	 Men fattigdomen kom; hans process hade skrämt förläggare	 och teatrar; och värst av allt – han kunde icke skriva!	 Och det han kunde skriva ville han icke, ty motivet rörde en	 familj, till vilken han stod i tacksamhetsskuld. Men nu när han	 snart skulle ha två familjer att försörja bävade han för framti­	 den med dess ökade plikter, ty en stigande olust han redan	 länge märkt vid sitt författaryrke, växte ut till avsky.	 – Vilken sysselsättning: att sitta och flå sina medmänniskor	 och sedan bjuda ut skinnen, med anspråk på att de skola köpa	 dem. Jägarn lik som i sin hungersnöd hugger svansen av hun­	 den, äter själv köttet och ger hunden bena, sina ben. Gå och	 spionera ut människors hemligheter, förråda sin bästa väns	 födelsemärke, begagna sin hustru som vivisektionskanin, fara	 fram som en kroat, hugga ner, skända och bränna och sälja! Fy	 fan!	 I sin förtvivlan satte han sig ner och skrev efter anteckningar	 en översikt över de kemiska elementens förhållande till reak­	 tionsämnena, troende sig eller i sin nöd inbillande sig genom	 detta arbete kunna slå sig igenom, och spåra in på en ny bana,	 naturvetenskapens, vilken varit hans första ungdoms innan	 han blev författare.	 Hans hustru visste vad han skrev, visste att det ej skulle ge	 pengar, men betvang sig; kanske hans brinnande tro övertygat	 henne att det fanns något däri. Hon klagade ej, uppmuntrade	 honom tvärtom och erbjöd sig översätta till tyskan.	 En månad förflöt, stilla, fridfull men trist. De kände att de	 icke räckte för varandra i ensamheten, ensamheten på tu man	 hand. De sörjde däröver, men sökte icke sällskap. Han med	 större erfarenheter hoppades på barnets ankomst såsom det	 naturliga umgänget vilket kunde tillfredsställa båda.	 Under tiden hade fattigdomen ryckt närmare. Inga pjäser	 spelades, intet såldes, icke en av vårens förhoppningar såg	 verkligheten. Hans barn i första giftet ropade på pengar, och	 
	 det började tryta mat i huset.	 Då kom räddningen! i form av inbjudning att på en lantgård	 hos hustruns morföräldrar tillbringa vintern.	 
	 
	 
	 
	 En decemberafton ha de stigit av vid en liten station söder om	 Donau, och åka i vagn neråt floden, genom skogar och vilda	 marker.	 Det var så nytt och underbart allting. Och nu skulle han leva	 in i ett sällsamt förhållande som barnbarn i det huset, liksom	 han förleden sommar varit barnet under åtta dagar.	 De nådde färjstaden i halvmörker och isgången hade börjat,	 men även lågvattnet, så att mitt i floden låg en sandbank där en	 ny båt väntade. Därifrån syntes en stor vit byggnad i tre våning­	 ar som såg ovänlig ut, hemsk nästan med sina framskjutande	 flyglar och höga fönster där ljus lyste.	 De nådde land och han var straxt inne i spökslottet, fördes	 genom vitkalkade trappor med mörka oljemålningar i kol­	 svarta ramar. Och så stod han i en varm, ljus sal mitt ibland släk­	 tingar av vilka han icke kände mer än svärmodren.	 Med sin otroliga smidighet i sinnet var han genast inne i sin	 ställning och uppförde sig som den unge fränden, vilken	 under alla omständigheter var skyldig de gamle vördnad.	 Här upphörde hans självbestämmelserätt inomhus; och and­	 ras tycken, vilja, vanor måste han lyda. För att bespara sig obe­	 hag hade han i förväg bestämt sig för att ej längre ha några	 egna tycken, utan tycka om allt som erbjöd sig, hur främmande	 eller motbjudande det än kunde förefalla.	 Den gamle morfadren var en notarie och advokat som dragit	 sig tillbaka med en stor förmögenhet och endast drev lantbru­	 ket till husbehov och nöje. Mesta jorden låg i jaktmark och	 egendomen hade råkat i det slags förfall som en stadsbo tycker	 är pittoreskt. Över sjuttio år både han och hans maka, tycktes	 
	 de endast gå och vänta sitt slut, men med den glada resignation	 som godmodiga, sorglösa, rättroende katoliker. De hade redan	 byggt sig en mausolé i trädgården där de skulle vila, och de	 brukade förevisa den som andra visa sitt sommarnöje. Det var	 ett litet vitkalkat kapell, kringplanterat med blommor, vilka	 sköttes som om de redan stodo där till åminnelse.	 I huset fanns överflöd på världens goda, och från halvsvälten	 i Mähren var här åter motsatsen så att det gällde komma ifrån	 frosseriet utan att såra. Fasaner, harar, rådjur voro stående var­	 dagsrätter, och blev slutligen som ett straff.	 – Det ha vi för att vi klagade på mannan; nu få vi vaktlar som	 de knorrande Israels barn, så att det står opp i halsen.	 Ett lugn, ett ålderdomens lugn hade inträtt utan bekymmer,	 utan omtanke, i ett hus där tjänarne voro lika många som de	 betjänade. De gamle, som vuxit ifrån intressen, åsikter och pas­	 sioner, voro lätta att umgås, och de unga som hade egen våning	 behövde endast synas vid måltiderna.	 Den unga frun var nu fullständigt inne i sitt moderskap,	 gladdes och hoppades, talade om och vid den ofödde som en	 bekant; var mild och kvinnlig; ödmjuk till och med och tack­	 sam mot mannen vars känslor voro oförändrade trots hennes	 vanställda gestalt och bleknade skönhet.	 – Är livet skönt! sade hon.	 – Jo, det är; men hur länge skall det räcka!	 – Tyst!	 – Jag skall tiga! Men du vet, lyckan straffas!	 Ingen frågade efter vad han gjorde, tvärtom hörde han	 blott: Du skall göra ingenting och vila dig efter dina vilda	 jakter.	 Därför skickade han efter sina kemiska och fysikaliska in­	 strument vilka han för ett par år sedan fått av en rik man, och	 som han måst lämna efter sig hemma i sitt land. Och så började	 han en serie undersökningar systematiskt bedrivna; experi­	 menterade och antecknade. Då kände han ett nytt liv och stora	 intressen vakna; och när han nu med syntes och analys såg sina	 förra hypoteser och beräkningar verifierade, erhöll han visshet	 att han befann sig arbeta med en säker metod, och att han fun­	 nit rätta vägen. Detta gav honom en tillförsikt så att han kände	 
	 sig berättigad, men då han icke för olärde kunde tydliggöra si­	 na forskningars innebörd, uppstod en osäkerhet i hans ställ­	 ning. Man måste taga honom på god tro, och det gjorde man så	 länge frid rådde, men vid första skymt av antipati vore han för­	 svarslöst överlämnad åt sin omgivnings löje eller medömkan.	 Den gamle som var väldig jägare och fiskare hade mycket	 observerat naturen och även studerat naturvetenskap. Han var	 därför nyfiken på vad som förehades däruppe i våningen. När	 han frågade erhöll han svävande svar, men som han varit	 domare och advokat, fordrade han tydlighet. Då han fick höra	 vad undersökningarne gällde, slog han ner dem med läroböck­	 ernas auktoritet. Hans yngre frände lät honom tro sig ha rätt,	 för att få slut på de sterila kiven; men den gamle retade fram	 vederläggningar, tog en hög min och blev närgången. Men det	 fick han tillsvidare vara.	 – Intet för intet! menade Axel B., och hans hustru tackade	 honom för hans undfallenhet och beundrade hans självbe­	 härskning. Men det var skrivet att oenighet måste komma, och	 den kom.	 Processen i Berlin sträckte sina verkningar utom landets	 gränser, och en dag kommo rättstjänare med stämning till när­	 maste stad, där den anklagade skulle förhöras.	 Som han redan från början jävat forum, enär en svensk för­	 fattare icke var skyldig svara inför preussisk rätt för en översätt­	 ning, och då han med skäl ansåg hela processen olaglig, vilket	 den var, vägrade han infinna sig. Den Gamle däremot höll fast	 på att han skulle infinna sig hos domaren, mest därför kanske	 att han icke ville se gendarmer löpa i sitt hus.	 För att få ett slut, beslöt Axel B. verkligen en morgon gå in	 till domstolen och anmäla sitt jäv.	 Han gick därför vid åttatiden och följde den vackra vägen	 längsmed Donau. Men på halva vägen mötte han brevbäraren	 och fick en efterkravsförsändelse innehållande det så länge	 väntade Palladiumblecket.	 Saken var den att han under sina analyser av svavlet funnit	 att det som enkelt ansedda ämnet höll kol. Men för att utfå	 kolet hade han av analogier slutit att ett Palladiumbleck som	 ecraserade lågan måste utskilja fint fördelat kol.	 
	 Men ett dylikt bleck var dyrare än guld, och som han inga	 pengar hade, måste han uttänka medel att skaffa dem. Efter en	 månads grubbel hade han erinrat sig äga några värdesaker i en	 kista, på en vind långt upp i Sverige. Han skrev därför till en	 vän och bad honom sälja sakerna till ett pris motsvarande det	 dyra blecket; växla sig till österrikiska sedlar och sända dem	 orekommenderade, så att ingen finge reda på det. Ty han fann	 detta vara en stöld från huset och barnen, men en stöld som	 måste begås, då ett så viktigt problem därmed skulle lösas.	 När han nu fick det efterlängtade redskapet i sin hand,	 ljungade det i själen, och utan betänkande vände han om hem.	 – Hej! nu slår jag slaget; må gendarmerna komma efteråt!	 När han kom hem på gården stod den Gamle och styckade	 en råbock som han skjutit. Axel B. försökte göra sig osynlig,	 men det lyckades icke.	 – Nå, har du redan varit hos domaren? frågade gubben tviv­	 lande.	 – Nej! svarade den anhållne, brutalt, och slank in genom	 husporten.	 Sprang upp för trapporna, in i sitt rum och riglade.	 Därpå rustade han till med svavel i en digel; hade tänt sprit­	 lampan för att värma.	 – Om en halv timme, sade han sig, är det största problemet	 i nytid löst!	 Det knackade på dörren.	 Nu skulle svavlet tändas!	 Det knackade igen, hårt bestämt.	 Han måste öppna för att få ro; och han öppnade.	 – Varför går du inte in till domaren?	 – Det rör dig inte! blev svaret, och därmed small dörrn igen	 som ett skott. Men nu var hans frid ute! Han kände att hans	 öde var ändrat och han hörde röster nerifrån. Handen dar­	 rade, han blev som lam och släckte av lampan, ty han hade	 även i samma ögonblick förlorat tron, och vågade icke nu se ett	 misslyckande.	 Om ett par minuter kom svärmodren. Hon var icke ond,	 men besvärad av att framföra underrättelsen om att han och	 hustrun måste flytta ut i denna dag; genast, innan middagen.	 
	 De skulle få hennes lilla envåningshus som låg bortom trädgår­	 den, och maten finge de hämta från stora huset.	 Lilla frun kom tillstädes, och dansade av glädje att de skulle	 få eget hus, och det huset till, med egen trädgård och park.	 Utflyttningen skedde, och nu började just i vårningen de två	 skönaste månader i deras samliv.	 
	 
	 
	 
	 Deras stuga av gråsten, med sandstensfattningar kring de små	 glugglika fönstren med smidda järngaller var en fullkomlig	 idyll. Den liknade en klosterbyggnad och var klädd med vin­	 stockar. Väggarne i rummen voro vitlimmade utan tapeter och	 de låga taken visade kraftiga bjälkar som svartnat av ålder. Han	 hade fått ett litet rum i form av en verklig munkcell; smalt och	 långt med ett enda litet fönster på ena kortsidan. Murarne	 voro alnstjocka och därför kunde blommor stå både utanför	 och innanför fönstret. Möblerna voro gammaldags och i stil	 med det övriga.	 Här slog han nu opp sitt laboratorium och sitt bibliotek och	 hade aldrig känt sig så väl förr.	 Men nu skulle här putsas till den lillas ankomst. Herrn och	 frun målade fönsterposter och dörrar. Rosor och clematis	 planterades vid porten. Trädgården grävdes och besåddes.	 Och för att fylla de stora vita väggarne ini målade han tavlor.	 När allt var färdigt, sutto de och beundrade sina händers	 verk.	 – Härligt är det! Och nu kan vi ta emot den lilla.	 – Tänk vad hon skall bli glad att få se så mycket målningar	 på första dan.	 – Men du får inte röka med svavel på henne.	 – Jag skall sälja Palladiumblecket och köpa henne häst och	 vagn, och förridare och löpare.	 
	 De väntade och hoppades; i långa vårkvällarne talade de	 endast om henne (eller honom), gissande vilketdera, diskute­	 rade namnet, undrande över dess framtid. Men fruns tankar	 rörde sig mest om huruvida hon skulle bli blond och lik hans	 gosse som hon älskade.	 Det fanns nämligen hos henne och hennes släkt en under­	 bar dyrkan av de blonda; om därför att de liknade ljuset, under	 det de dunkelhyade erinrade om mörkret, vore svårt att säga.	 De trodde alla blonda om gott, talade illa om judarne oaktat	 lilla fruns farmor varit judinna; och på mödernesidan som var	 av böhmisk bondsläkt begagnades ordet jude som ett förkle­	 nande tillmäle. Svärfadren var till och med antisemit, men när	 Axel B. skämtade över det bisarra häri, svarade frun:	 – Du får inte skämta med det; ty det vilja vi göra själva.	 Slutligen en dag i maj då solen sken, anmälde sig den okän­	 da resande, och efter tolv förfärliga timmar befanns det vara	 en flicka som icke var mörkhårig åtminstone.	 Därmed skulle idyllen varit fullständig, men det tycktes i	 dess ställe som om den tagit slut,	 Den lilla syntes nämligen icke trivas i jämmerdalen, utan	 skrek, natt och dag. Ammor antogos, och ammor avskedades.	 Fem kvinnor fyllde det lilla huset och alla voro av olika mening	 rörande barna-vård. Fadren gick som en brottsling och var all­	 tid i vägen. Frun tyckte sig märka att han icke älskade sitt barn	 och det kränkte henne så djupt att han led därav vid att se det.	 Men samtidigt var hon själv transformerad till moder och	 intet annat. Hon lade barnet i sin egen säng, och kunde till­	 bringa större delen av natten sittande på en stol och försjun­	 ken i beundran av den sköna sovande. Ibland måste han in och	 beundra, men han fann modren skönast i dessa ögonblick, då	 hon glömmande sig själv endast med ett överlyckligt leende	 försjönk i betraktande av sitt barn.	 
	 Men det drog opp till oväder utifrån också. Befolkningen i byg­	 den var mycket religiös; och barnets beständiga skrik hade givit	 anledning till tal. Frågat hade man därför om det var döpt.	 Nu skulle barnet lagligen följa fadrens religion, men som	 både han och modren voro indifferenta, uppsköts dopet som	 
	 något oviktigt, helst ingen protestantisk präst fanns på långa	 håll.	 Barnets skrikande var verkligen icke normalt och när bygd­	 opinionen började taga sig uttryck, kom mormodren och an­	 höll att dop skulle ske.	 – Folket sorlar, och man har redan hotat att stena ert hus.	 Det trodde icke de unga otrogna; utan logo. Men sorlet öka­	 des; en bondkvinna hade sett den onde i trädgården, och den	 främmande herrn vore svensk Kättare.	 Någon grund fanns nog i ryktet om upphetsningen, ty folk	 som mötte kättaren på vägarne, korsade sig.	 Slutligen kom ett ultimatum från de gamle:	 – Barnet döpes katolskt inom tjugofyra timmar eller famil­	 jen sändes över Donau.	 Alltså: Driv ut tjänstekvinnan och hennes son, återigen.	 Därpå svarade han: Vi protestanter äro rätt toleranta i vår	 tro, men när den göres till penningfråga äro vi lika fanatiska	 som några katoliker!	 Ställningen var hotande, ty de unga ägde icke ett öre att resa	 med. Och hans brev besvarades med ett enkelt: Ut då!	 – Att bli martyr för en tro som man icke äger, är dock något	 barockt. Och att vi skulle börja leka om trettioåriga kriget	 härnere väntade jag icke. Men akta er, ni: Svensken kommer!	 och tar sin dotter med sig på trossen, ty hon är svensk under­	 såte.	 De kejserliga i Stora huset började vekna, men rådplägade	 nu om en krigslist.	 Barnet förkunnades sjukt. Blev sjukare med var dag. Slutli­	 gen kom mormodren med svit och meddelade barnafadren att	 den lilla icke kunde leva länge.	 Det trodde han icke på.	 Men efter en längre skogsvandring samma dag kom han	 hem och mottogs av sin hustru, som berättade att barnet mot­	 tagit nöddop av barnmorskan i läkarens närvaro.	 – I vilken tro döptes barnet? frågade fadren.	 – I den protestantiska, förstås.	 – Nej det förstår jag inte hur en katolsk barnmorska kan	 döpa protestantiskt.	 
	 Men som han såg att hustrun varit med i komplotten, teg	 han.	 Följande dag var barnet friskt, och det talades icke mer om	 utvräkningen. De kejserliga hade segrat.	 – Jesuiter!	 
	 *	 
	 
	 Barnet som man väntat sig skola binda makarne ändå fastare,	 tycktes vara kommet för att söndra.	 Hustrun fann sin man kallsinnig mot den lilla.	 – Du älskar icke ditt barn!	 – Jo, det gör jag, men som en far. Du skall älska henne som	 en mor. Det är skillnaden.	 Saken var den att han fruktade binda sig vid den nyfödda, ty	 att en slitning med modren förestod, det kände han i luften.	 Och att då vara bunden genom barnet föreföll honom som en	 boja.	 Hon å sin sida visste icke fullt hur hon ville ha det. Älskade	 han barnet, så kunde det inträffa: att han tog barnet från	 henne, när han gick; älskade han icke barnet, gick han helt	 enkelt ifrån henne. Ty att han skulle gå, det anade hon. Han	 hade nämligen haft en teatersuccé i Paris på våren, och en	 andra pjäs var annonserad till hösten. Han ville således dit, och	 det ville hon med; men barnet hindrade hennes rörelser, och	 reste han ensam till Paris, finge hon aldrig se honom mer.	 Nu kommo ofta brev med franska frimärken till honom, och	 dessa väckte hennes nyfikenhet, i synnerhet som han straxt	 brände dem.	 Denna senare omständighet, så stridande mot hans vanor,	 blev för henne en anledning till misstankar och hat.	 – Du förbereder en resa? sade hon en afton.	 – Ja, naturligtvis, svarade han. Jag kan icke leva i denna osä­	 kerhet att bli kastad ut på landsvägen.	 – Du tänker lämna oss?	 – Först måste jag lämna er för att göra mina affärer i Paris.	 En affärsresa är icke ett övergivande.	 – Ja, då kan du gå! avbet hon, därmed röjande sig.	 
	 – Jag skall gå, bara jag får pengarne jag väntar.	 Nu trädde Furien fram igen! Först måste han flytta upp i en	 vindskammare; och oaktat hon och barnet sutto i två rum, för­	 störde hon med avsikt det återstående tredje rummet som var	 matsal, och särdeles vackert möblerat. Hon rev ner gardi­	 nerna, tog undan tavlor, belamrade med barnkläder och	 mjölkflaskor, endast i avsikt att visa vem som var herre i huset.	 Rummen sågo nu ut som om demoner grasserat; matvaror,	 kökssaker, barnplagg lågo i sängar och på soffor.	 Därpå serverade hon skämd mat, bränd mat och slutligen en	 dag satte hon fram en tallrik ben som hundarne tycktes ha	 gnagt på. Därjämte en karaffin vatten. Detta senare var ett	 uttryck av det största förakt, ty källarne voro fulla med mostfat,	 och ingen tjänare tog städsel utan att betinga sig most till mål­	 tiderna. Han ställdes under husets pigor och drängar.	 Men han tålde och teg, ty han visste respengar skulle kom­	 ma. Detta hindrade icke att hans avsky steg i jämnhöjd med	 hennes hat.	 Han levde nu i smuts, nöd, elakhet; och hörde endast kiv	 och skrik mellan frun och amman, frun och pigan, frun och	 modren, allt under det barnet skrek.	 Så föll han sjuk i feber som förenade sig med en halsinflam­	 mation; och blev liggande till sängs uppe på vindskammaren.	 Hon trodde icke han var sjuk, och lät honom ligga.	 På tredje dygnet sände han efter läkaren, ty han kunde icke	 svälja vatten ens. Då visade sig hans Furie i dörren.	 – Har du sänt efter läkarn? Vet du vad det kostar?	 – Det blir alltid billigare än en begravning, och för övrigt	 kan det vara difterit som ju är farligt för barnet.	 – Tänker du på barnet?	 – Ja lite!	 Om hon nu kunnat förflytta honom i Donau, hade hon gjort	 det. Men hon behandlade honom som en pestsmittad bara.	 Barnet, barnet var i fara!	 – Mycket har jag upplevat, sade han viskande, men aldrig	 har jag sett ondskan så stor hos någon människa!	 Och han grät, för första gången kanske på tjugo år; grät över	 uselheten och kanske även över sitt öde och sin förnedring.	 
	 Han fann det vid objektivt betraktande så onaturligt att han	 en framstående man i sitt fack skulle utan eget förvållande leva	 så uselt att till och med pigan ömkade honom. Och det fanns	 sedan han kom i frändernas hus intet att anmärka på hans upp­	 förande; han drack inte ens, även av det skäl att där icke fanns	 något annat än most att dricka. Han hade sedan sin ditkomst	 haft framgångar på teatrarne, i Italien och i själva Paris; men i	 stället för att hjälpa honom som framgången brukar höja van­	 liga dödliges anseende, bidrog det endast att stegra hatet och	 det konstlade föraktet.	 Att han mottagit gästfrihet hos stormrika släktingar behövde	 väl icke han känna tungt, då han ju var laglig arvinge till halva	 härligheten, men nu när hatet rasade, fick han veta att han kos­	 tade, och man slog fram om betalning.	 Åter intog honom den äldre tanken att detta icke kunde gå	 naturligt till, utan att en osynlig hand låg över hans öde. – 
	 Även det att respengarne på ett oförklarligt sätt ej kommo,	 fann han särskilt tillställt för att förlänga hans lidanden.	 Att andra brev som han väntade ej kommo fram, började	 han misstänka såsom härrörande från sin hustru. Och nu bör­	 jar ett spionerande på postväskan hos färjkarlen; skrivningar	 till postkontoret; naturligtvis utan annan påföljd än blamage	 och smälek.	 Utan att tro på något föll han i ett slags religiös kris. Han	 kände hur han sjönk i denna miljö där allt rörde sig om mate­	 rien, och där det animala framträdde ohöljt; näringsmedel och	 exkrementer, ammor behandlade som mjölkdjur, köksor och	 ruttnande grönsaker; diskussioner om och förevisningar av	 kroppsliga företeelser som man plägar dölja. Ett störtregn	 hade tillika satt en korridor och ett par rum under vatten som	 ej kunde avledas, utan stod och unknade. Trädgården förföll	 när han ej ansade den mer.	 Då längtade han ut, bort, men långt, till ljus och renhet, till	 frid, kärlek och försoning. Han drömde sin gamla dröm om	 klostret, där inom murarne han vore skyddad för världens fres­	 telser och smuts, där han kunde glömma och glömmas. Men	 tron fattades, och lydnaden.	 Denna idé om klostret hade redan då spökat länge i littera­	 
	 turen, och man hade talat i Berlin om grundandet av konfes­	 sionslösa kloster för de intellektuella, som i en tid, då industri	 och ekonomi trängt sig fram i första planet, ej kunde finna sig	 i den atmosfär av materialism som de själva låtit förleda sig pre­	 dika. Och nu skrev han till sin rike vän i Paris om grundandet	 av ett sådant kloster; kastade opp plan för byggnaden, förfat­	 tade regeln och gav detaljer om brödernas samliv och uppgif­	 ter. Detta skedde år 1894 i augusti! Målet var uppfostran till	 Übermensch genom askes, meditation, och övandet av veten­	 skap, litteratur och konst. Religion nämndes icke, emedan	 man icke visste vilken religion som skulle komma, eller om det	 skulle vara någon alls.	 Hustrun märkte hur han löstes ifrån henne, men hon trod­	 de att hans tankar gingo till Paris med dess flärd och nöjen,	 teatrar och kaféer, galanta äventyr och guldtörst. Och hon	 fruktade och avundades hans tankar. Vad hans naturveten­	 skapliga studier angår, hade det överlägsna löjet från kvinno­	 sidan slocknat sedan han emottagit uppmuntrande ord från en	 stor tysk och en mycket namnkunnig fransk auktoritet och	 naturligtvis för att skydda sig måst visa breven. Men när man nu	 icke kunde kritisera hans idéer så flyttade man striden över på	 en annan ruta och började plåga honom med lömska frågor	 om huru mycket han förtjänade på kemien.	 Därpå hetsade man en läkare av släkten för att examinera	 och stuka honom. Gamla käringar kommo frågande om han	 snart gjorde guld. Frun själv gick och rubbade hans under	 observation varande apparater och förstörde därmed många	 dagars arbete.	 När hon var vred gick hon och förrådde alla de små och	 stora hemligheter makar kunna ha sig emellan, och talade om	 vad han i uppretade stunder kunde ha sagt om de gamla. Hon	 ångrade sig efteråt, men då var det för sent. Ofriden var väckt	 och stormen kunde icke mer besvärjas.	 När han hade pengar vågade han erbjuda bidrag till husets	 gång, men då blev man upprörd över en sådan råhet som att	 bjuda rika släktingar betalt för en inbjudning; hade han inga	 pengar, då kom man med tydliga jeremiader över alltings dyr­	 het och skickade läkarens räkning på honom. Med ett ord,	 
	 oregerliga människors oefterrättlighet var icke möjligt strida	 emot.	 Ofta tänkte han gå till fots till Wien och där söka landsmän	 för att med deras hjälp skaffa sig vidare; men vid alla försök	 vände han om, såsom om han vore förhäxad och bunden vid	 den lilla udden där hyddan låg. Han hade haft goda dagar där,	 och minnet av dessa höll honom fast, även tacksamheten för	 det förflutna jämte kärleken till barnet, vilken fanns där men	 ej fick synas, emedan den lilla då skulle blivit limspöt, på vilket	 han fastnat med vingarne.	 En dag hade han gått en längre promenad i de härliga Auen	 eller översvämningsängarne, där rådjuren lekte; där fasanerna	 flögo upp som raketer ur buskarne, visande sina lysande me­	 tallfjädrar som stjärnregn; där hägrarne fiskade i träsket och	 gyllingarne visslade i popplarne. Här fann han sig väl, ty det var	 ett öde landskap där ingen människa vågat sätta sitt bo av fruk­	 tan för den stora floden.	 Här hade han nu gått ett trefjärdedels år, ensam, varje mor­	 gon. Icke ens frun fick följa honom, ty han ville äga detta land­	 skap för sig själv, se det uteslutande med sina ögon, icke höra	 någons stämma där. Så att när han återsåg denna horisont icke	 ett minne väcktes av någon annan person än hans.	 Här brukade han således återfinna sig, sig själv och ingen	 annan. Här fick han sina stora tankar, här höll han sin andakt.	 Den sista tidens obegripliga händelser och det djupa lidandet	 hade kommit honom att ändra ordet Öde till Försyn, därmed	 antydande att ett medvetet personligt väsende styrde hans	 bana. Han kallade sig numera Providentialist för att något	 namn ha, med andra ord: han trodde på Gud, utan att nogare	 kunna angiva vad därmed menades.	 I dag drog ett vemod genom honom, liksom om han sade	 farväl till dessa ängar och snår. Något förestod som han anade,	 men även fruktade.	 Hemkommen fann han huset tomt. Frun var borta, barnet	 borta.	 När han frågade pigan som slutligen infann sig, var frun var,	 svarade hon näsvist:	 – Frun har rest.	 
	 – Vart?	 – Till München.	 Han visste icke om han trodde det, eller ej. Endast ett stort	 behag fann han i tystnaden och tomheten. Han andades oför­	 giftad luft, njöt av ensamheten, och med ett buddistiskt orör­	 ligt lugn gick han till sitt arbete. Kappsäcken var redan snörd	 och respengarne skulle komma som i dag.	 Eftermiddagen gick. När han såg ut genom fönstret märkte	 han en ovanlig stillhet omkring stora byggnaden; inga av släk­	 tingarne syntes. Däremot sprang hans piga fram och tillbaka	 liksom om hon avlämnade rapport.	 En gång frågade hon om Herrn önskade något.	 – Jag önskar intet! svarade han.	 Och det var sanningen, ty hans sista önskan: att bli fri från	 hela kladdet var uppfylld, och utan att han tagit ett steg. Han åt	 kväll ensam och befann sig väl därav. Blev sittande vid bordet	 och tände tobak. Hans själ intog detta vågbalansens lyckliga	 läge, färdig att sjunka ner åt vilken sida som behagades. Han	 aktade sig att önska något, av fruktan att se sin önskan korsad.	 Men han väntade något.	 – Om jag känner kvinnorna rätt, så kunna de icke sova i natt	 förrän någon deputerad gått och sett efter att offret lider efter	 beräkning.	 Och mycket riktigt, svärmodren kom.	 – God afton! hälsade hon. Du sitter ensam här, min gosse.	 Med en indians köld framför elden som skall steka honom,	 svarade han:	 – Ja; här sitter jag ensam.	 – Och vad tänker du nu göra?	 – Resa naturligtvis.	 – Du tycks ta denna sak väl lugnt.	 – Varför icke?	 – Maria ämnar söka skilsmässa.	 – Det kan jag väl tro!	 – Då älskar du icke henne!	 – Du önskar att jag gjorde det, för att jag skulle pinas riktigt.	 – Kan du lida du?	 – Det skulle roa dig om jag kunde.	 
	 – När tänker du resa då?	 – När jag får respengar.	 – Det har du sagt så länge.	 – Ni vill väl icke köra ut mig på landsvägen i natt heller?	 – Mormor är mycket uppretad ...	 – Då skall hon läsa sin aftonbön med lite uppmärksam­	 het ...	 – Ja, med dig kommer man ingen vart.	 – Nej, varför skulle jag tillåta det.	 – God natt med dig!	 Och så gick hon.	 Han sov gott och tungt såsom efter ett resultat på vilket man	 länge väntat.	 
	 
	 
	 
	 Följande morgon vaknade han med en bestämd idé: Hon har	 icke rest; hon uppehåller sig här i närheten.	 Utkommen på backen såg han pigan ge sig av i färjbåten	 med saker hörande till barnets utstyrsel.	 – Haha, förstod han; hon sitter där på andra stranden.	 Pigan kom snart igen, sedan han genom kikaren sett henne	 manövrera på andra sidan floden.	 – Om vi nu äro lugna, menade han, så äro de kejserliga	 slagna.	 Svärmodren kom och såg orolig men vek ut.	 – Ja, nu är du ensam, min gosse och henne får du aldrig se	 mer.	 – Är hon så långt borta då?	 – Ja då!	 Nu skrattade han och tittade över floden.	 – Nå, sade den gamla; efter du vet det, så: res efter henne!	 – Nej, det gör jag inte.	 – Men hon kommer icke först.	 
	 – Först eller sist, är mig lika.	 Båten gick med rapporter fram och åter, hela dagen.	 På eftermiddagen kom svärmodren igen.	 – Du måste ta första steget, sade hon. Maria är sig över given	 och faller sjuk, om du ej skriver till henne och ber henne	 komma igen.	 – Hur vet du att jag vill ha henne igen? En fru som ligger	 borta en natt, har förverkat sin äkta rätt, och sårat sin mans ära.	 Detta var en oväntad parad och svärmodren fick brått. Satte	 över med färjbåten och blev borta till aftonen.	 
	 Han satt på sitt rum och skrev då hustrun trädde in, med en	 min som om hon förbarmat sig över hans sorg och hörsammat	 hans enträgna kallelse.	 Nu skulle han kunnat stöta ner henne, men han gjorde det	 ej, ädelmodig mot den besegrade.	 När han nu hade hustru och barn åter i huset, tyckte han det	 också var bra, lika bra som när de voro borta, kanske dock litet	 bättre.	 
	 På aftonen kommo respengarne. Därmed inträdde han i en	 annan position och hade nycklarne till fängelset.	 Och i samma stund får hustrun en ny synpunkt på saken.	 – Vet du att detta liv dödar mig! Jag har icke läst en bok sen	 barnet kom och jag har icke skrivit något på ett år. Jag följer	 med dig till Paris.	 – Låt mig fara först och rekognoscera landet.	 – Då kommer jag aldrig lös.	 Han övertalade henne att stanna, utan någon bestämd plan	 att övergiva henne; blott längtande att känna sig fri till en bör­	 jan.	 Men hon var nu färdig att lämna sitt barn, huvudpersonen	 hon kallade det, för att få komma ut i världen och spela en	 roll – Hon visste väl att han icke gick ut för att söka en oviss	 lycka utan att skörda frukterna av en redan vunnen framgång.	 Den äregiriga kvinnan och den oavhängiga stack fram ånyo;	 kanske även den avundsjuka konkurrenten, ty hon hade ögon­	 blick då hon behandlade sig som den honom överlägsne skrift­	 
	 ställaren. Det var då hennes väninnor i brev kallat henne geni,	 och vilka brev hon lät ligga framme att läsas.	 Men nu fanns lyckligtvis ingen möjlighet för henne att resa,	 emedan de Gamle hindrade, och hon måste finna sig i att han,	 vilken kunde betraktas som utvisad, lämnade henne.	 Hon blev vek, känslofull och känslosam, så att avskedet blev	 rätt smärtsamt.	 
	 
	 
	 
	 Och så for han åter ut i världen. När ångbåten arbetade sig upp	 mot strömmen i den vackra höstaftonen såg han ännu en gång	 det lilla huset där det lyste i fönstren. Och nu utplånades allt	 ont och fult han där sett, och han erfor knappt en flyktig glädje	 att vara fri från fängelset där han lidit så oerhört.	 Endast känslor av tacksamhet och vemod grepo honom; och	 ett ögonblick drog bandet vid hustru och barn så att han tänk­	 te kasta sig i vattnet. Men så togo skovelhjulen några kraftiga	 tag framåt, bandet töjde sig, sträcktes – och brast!	 
	 
	 
	 
	 
	 
			 
	 
	 
	 
	 
	 
	 
	 
	 FAGERVIK OCH	 SKAMSUND	 
	 
	 
	 
	 
	 
	 
	 Inledning.	 
	 
	 
	 
	 
	 
	 
	 När man skall segla in från havet med bidevind, har man land på	 båda sidor; och ligger man för babords halsar ser man endast en	 lång ful lågland ö med röda trästugor i back-knallar. Det ligger	 något särskilt småaktigt styggt över det landet, utan att det för­	 mår lyfta sig till det rysliga. Bergen sakna varje djärvhet i linjen	 som kunde höja dem till rang av klippor; det är bara bergknallar,	 slitna av klackjärn och trätofflor, här och där vita, glaserade av en	 liten skogseld. De små bestånden av gran och tall äro så tjuv­	 huggna, angnagda att de kvarlämnade träden endast tyckas stå	 där för syns skull, skyddade av lotsverket för att tjäna som land­	 märken. Tråkigt, utpinat, utätet, vardagligt sträcker sig Skam­	 sund utmed inseglingen. Svart, tillstängt, som ett gammaldags	 igenlagt bränneri ligger karantänshuset i stranden; fiskarbo­	 darne taga vid; vid stora bryggan synes handelsboden, längre	 upp bönehuset, grått, rätlinjigt, strävt; och så en flock stugor	 anpassade till villor med deras glasverandor. Över utkiksberget	 ligger ett garnityr med röda svinstior, och när utfodringen sker,	 skriker det som om berget låg i barnsnöd.	 I en dalsänka där litet matjord samlat sig vilar på stenfot ett	 ljusgrönt större hus, med vita fönsterkarmar och blommiga	 gardiner; det är det enda leende som denna ö tillåter sig. Där	 bor den gode lotsåldermannen som skaffar vägvisare och skö­	 ter en liten ledfyr.	 Segelstället har under tiden, brassat bidevind, skymt för den	 andra sidan av segelrännan och nu när man vänder genom	 vind’ och lägger sig för styrbords halsar visar sig den andra	 stranden som en syn, en sommardröm. Ljusa låga alstränder	 med vassvikar, små vita, blå, rosenröda sockerståndsvillor med	 fruktträd och blomsterrabatter, bryggor och badhus, båtar	 
	 med segel och vimplar; hundraåriga ekar resa sina gröna kupo­	 ler över blomstermattor, en liten åkerlapp med vajande råg, en	 bergbacke med björkar, en slingrande väg under hasselbuskar.	 Mitt i byn reser sig värdshuset med kastellet, musik-paviljongen	 med lyran på taket, den rosenröda kägelbanan, den lätta som­	 marteatern. Här ser allt ut vara ordnat till den tre månars långa	 fest, som heter sommaren.	 Fagervik heter ön, och fager är den, men den skulle icke	 vara så fager om ej Skamsundslandet låge mitt emot som en	 vågbrytare, den där skyddade för havets brottsjöar och tog	 emot de råa nordostvindarne.	 Mitt i lustgården reser sig dock en stram vit byggnad i två	 våningar med kronflagg hissad på stången i trädgården: det är	 tullkammaren, och postkontoret med telegrafen.	 Nekas kan ej att Fagervikarne syntes födda med ett blidare	 öde än Skamsundarne; de voro också ljusare i sinnet, älskade	 ett glas och en sång, muntra historier och samkväm.	 På Skamsund däremot bodde folk av en mörkare art med	 hårdare öden. Myndigheterna där på ön, karantänmästarn	 och lotsåldermannen voro härsklystna, hatfulla, hämndgiriga,	 två tyranner som ansett sig förfelat högre kallelser, och ehuru	 deras storheter voro ojämförliga, då den ena sorterade under	 sjöministern, den andra under civilministern, höllo de sig	 båda som högsta myndighet på Skamsund, där innevånarne	 också voro delade i två partier, som fejdade, bojkottade, spio­	 nerade, rapporterade. Tidtals blev dock spänningen så stark	 att striden upphörde av sig själv; man gick och fruktade varan­	 dra så att ingen vågade lyfta tass; haten höllo varandra i jämvikt	 så att ett dovt lugn rådde till nästa utbrott.	 Men Skamsund ägde sin yttersida mot havet; där hade män­	 niskor sökt sina bostäder för att gömma sig, dölja sina sår,	 avvakta att tid lades emellan ett felsteg och att glömskan jor­	 dade ner ledsamheter. Dessa människor kände varandras hem­	 ligheter, men erfarenheten hade lärt dem att så länge de höllo	 varandra i aktning, blevo de själva respekterade.	 Yttersidan var stenig och söndersliten med en hel flottilj av	 kobbar och skär utanför; den liknade ett övervattensrev där	 alla dessa människor strandat. De voro tysta och otillgängliga,	 
	 nyktra, ärliga, och besökte alla bönhuset. Aldrig deltogo de i	 partistriderna, de sade sig icke veta något om den saken; det	 enda som förmådde dem till agitera var spritfrågan, och sär­	 skilt att få bort utskänkningen på Fagervik. Men som det rös­	 tades efter fyrk på kommunalen så var det en mycket svår sak.	 De bodde mot solens uppgång och öppna havet, och om	 morgnarne låg deras by som i ett ljushav. Då kommo de hem	 från grynnfisket och sågo stugor och täppor i påljus, som lyste	 opp varje vrå, varje skreva, och då blev livet dem lättare; men	 mot aftonen lågo de i skuggan av åsen som skilde dem från	 själva Skamsund, och då kastades långa skuggor in i deras liv,	 och den östra himmeln låg ju alltid blygrå som fult väder även	 vid den klaraste solnedgång i väster. Denna ås utgjorde skiljo­	 muren mellan dem och samhället. Ingen beträdde den i onö­	 dan, ty däruppifrån såg man över till Fagervik, och man kunde	 även med landvind höra ... sång, musik. Barnen voro för­	 bjudna att gå upp på åsen mellan 1:a juni och 1:a september	 eller under badsäsongen, och de skickades aldrig till handels­	 boden. Bönhuset låg visserligen på den farliga gränsen men	 inbäddat i en grandunge och så att endast takåsen syntes.	 En mil rätt ut till havs syntes fyren, vitglänsande om dagen	 när solen sken, om natten osynlig men utsändande i mörkret	 sin ljusstråle, tre mil runt omkring och mera. Norr om fyren	 förlades höstetid det röda fyrskeppet, rött som en eldsvåda när	 solen lyste på’t.	 Sådan var nejden där många sällsamma människoöden full­	 bordades och som vi nu skola förtälja efter egna erfarenheter	 och andras uppgifter.	 
	 
	 
	 En Barnsaga.	 
	 
	 
	 
	 
	 
	 
	 På baksidan av Skamsund bodde bland andra förolyckade avske­	 dade lotsen Öman. Han hade tjänat till sitt trettisjunde år, då	 han en klar natt satte bort en finsk skonare. Hur det gick till	 kunde han icke förklara, ty han hade haft redig pejling på led­	 fyren, visste var grundet låg, hade god styrsel på skutan – – – det	 förblev outrett! Inför krigsrätten svor han att han icke smakat	 starkt det dygnet, men alldenstund han eljes brukade dricka,	 antogs det att han varit drucken, och därför blev han ifrån tjäns­	 ten, samt dömd att ersätta skuta och last med femtitusen kronor.	 Det var oförsiktigt av rätten att i domen införa talet om	 starka drycker, då mannen bevisligen varit nykter den dagen	 olyckan skedde, ty därigenom fick Öman ett övertag, enär man	 varit formellt orättvis mot honom.	 
	 Om dagen när han kom ut från Rätten på Skeppsholmen med	 frånsprättade galoner och mössplåt i fickan tyckte han att staden	 ändrat utseende. Sjökrigsskolan låg visserligen kvar på sin plats,	 men den såg liten och främmande ut. Förut hade den imponerat	 på honom, föreställt det oupphinneliga, det högsta i hans lilla	 värld, där han stod längst ner, vördande, blint beundrande,	 böjande sig för makten och det högre vetandet. Nu när han var	 utlöst ur den kretsen, föll respekten med ens bort. De hade	 numera ingenting att säga över honom, måttet saknades och han	 var icke längre under dem; han befann sig utanför, kunde icke	 jämföra sig med dem, kände att han var fri och att olyckan för­	 storat honom.	 
	 Så kom han ut till Skamsund igen. Det var en eftermiddag när	 ångbåten lade till vid bryggan. Lotsar stodo där och hängde,	 några verkligen i avsikt att visa kamraten sitt deltagande, andra	 
	 bara för att få se hur han såg ut. Ett tungt allvar rådde där i grup­	 perna på stranden, ty var och en kände att samma olycka kunde	 drabba den bäste och när som helst, ty knappast ett skeppsbrott	 därute hade kunnat förklaras riktigt.	 Innan landgången kom ut, stod Öman och plockade tråds­	 ändar från rockärmens slag där galonerna sutit. Han hade hela	 vägen läst över vad han skulle säga, och han hade räknat ut hur	 han skulle se dem i ögonen, ty han kunde se folk i ögonen, då	 han hade rent samvete.	 Han lyftade handsäcken från bänken, och stack i detsamma	 biljetten i munnen för att ha händerna lediga; gjorde sig bred	 i bringan när han gick över landgången, hälsade mästerlotsen	 men glömde därigenom biljetten, så att styrmannen själv med	 ett lustigt ord måste taga den från hans läppar. Detta åstadkom	 en rubbning i hans uppgjorda program för hemkomsten; det	 högtidliga hade girat över i det komiska och att söka kravla sig	 upp igen var icke värt.	 Mötet antog således en ganska vardaglig prägel.	 – Stå på dig, gamla gosse, hälsade mästerlotsen. Och där­	 med var allt sagt, ty de andra lotsarne nickade bara bifall, glada	 att vara ifrån’et.	 Öman gick mörk uppåt åsen, bakom vilken hans stuga låg.	 Hustru hade han icke som väntade, ty han var änkling, men	 han hade en tioårig son. Den vågade väl icke knysta, men han	 hade ett ansikte som kunde göra miner, och han hade ögon	 som icke kunde hindras att tala. För att avstyra all meddelsam­	 het från den sidan, öppnade fadren dörrn med ett ryck och	 kastade en befallning åt gossen som satt vid spisen och sysslade	 med långrevslådan: – Gå ut i sjöbon, Torkel, och nacka opp	 näten! Här skall fiskas! Torkel gick, gladare än han själv hop­	 pats, ty han såg fadren fri och modfull.	 
	 I tre dagar gick Öman omkring i kamraternas stugor och bekla­	 gade sig över den orättvisa som vederfarits honom. Första dagen	 fick han medhåll; men andra dagen mojnade medlidandet och	 han mötte nedfällda ögonlock som sade honom att en gardin var	 fälld mellan dem och honom. Då fick han något att stå emot och	 riva ner. – 
	 
	 – Var jag kanske inte nykter just den dagen? Si, om jag bara	 hade tagit en tår just den dagen, så skulle jag inte sagt ett	 ord! – Detta upprepade han så många gånger att han tröttade	 och blev odräglig. Det märkte han och nu kastade han sig upp	 på de höga siffrorna. – Två tusen kronor om året kunde jag	 tjäna, och nu är de vräkta i sjön! Fem-ti-tu-sen är jag dömd att	 betala! Fem-ti-tu-sen ... (det var riktigt läckert att tugga en så	 stor siffra) jag undrar just var jag ska ta dom ifrån! – Ingen	 kunde svara på det, men det gav en viss respekt att han hade så	 stora skulder. – Fem-ti-tu-sen! – Ja, de tar stugan förstås, och jag	 får göra konkurs!	 På tredje dagen var all glans borta från Öman, och han	 mötte bara ryggar och brådskande åtbörder. Då gick han ner i	 lotsstugan där han hade alla gökarne insamlade som i en not­	 kil, och nu vevade han om igen. En avvisande tystnad rådde,	 endast avbruten av några tobaksloskor som smällde i golvplan­	 korna.	 För att bereda någon omväxling hade han nu flyttat fram de	 femti tusena till inledningsspråk och bakefter som omkväde	 kom det där: – Ja, si om jag bara tagit en enda sup den dagen –	 När han tog om det för tredje gången reste mästerlotsen huvu­	 det och talade ur skägget. – Hör du Viktor, du är en gammal	 fyllhund, och du vet att om en fyllhund glömmer att supa en	 enda dag, så blir han oklar i knoppen. Alltså är det likgiltigt för	 rättvisan om du gick i vardagsrus eller i vanskött bakrus. Du har	 satt bort en skuta i vackert väder och därför har du fått ditt rätt­	 visa straff. Gå nu hem och se om ditt hus, och laga att du tar	 dig till något, så du slipper komma på fattigvården! Är det	 klart? – 
	 Öman försökte fåfängt hitta ett ord. Tungan var lamslagen,	 och talande med ögonen backade han mot dörren för att icke	 se ut som om han vände ryggen. I själva dörren fick han målet	 igen, men förståndet var borta. – Ajö med er, era d–r, sa’ han.	 När han gick förbi åldermannens stod husbonden på trap­	 pan, nickade vänligt åt Öman och ropade: – Kom in Viktor så få	 vi språka! – Öman besvarade icke hälsningen, utan gick vidare.	 – Vad har jag med den där att göra? mumlade han, och kände	 sig upprättad.	 
	 Men när han kom hem gick han icke in i stugan, utan tog	 yxan från väggen och travade ut på ön. Det var hans vanliga vid	 upprörda tillfällen att gå på skogen med yxan och fälla. Han	 ägde nämligen en liten skogslott, och i dag hade den fått ett	 nytt intresse, ty den skulle med stugan gå på auktion.	 När han kom in under granarna märkte han huru annor­	 lunda allt såg ut i dag. Väl kände han sina trän, men de voro lik­	 som främmande nu. Där hade han bryggveden; det var pengar	 i handen, ty de kunde säljas varje höst när storbåten kom. Där	 hade han sparat några raka släta till båtbord. Han hade sparat	 – åt vem? Där stodo några enkom krokiga björkar, vuxna av	 naturen till vränger i en skötbåt. Och där: sex sköna mastäm­	 nen – som han lämnat för att ha till gossens konfirmation, så	 hade han räknat ut att de skulle vara mogna vid det laget.	 Nu var det icke hans längre, utan de tillhörde Assuransen. –	 Ass-u-ransen? Ja, men inte ännu. Fjärdingsman skulle först	 komma och stämma, och så skulle det bli auktion, någonstans	 oppe i land, vid kyrkan, i tingshuset. Och di skulle min själ få si	 sig om ...	 I dag hade han en mångdubbel njutning att slänga yxan i	 trädstammarne. Det gick inte löst på ved och timmer, utan på	 de dyraste virkena, och mastträd, båtbord, årämnen föllo som	 strå, och späntades sönder. Han hettades upp av ansträngning	 och hat; och när en väldig fura föll med brak, log han. Den	 glasklara saven rann som vita blodet, och topparne brötos i fal­	 let. Det var ett slagfält, och det ljusnade i skogen och sinnet	 alltefter som yxan röjde, förstörde, hämnades. Fiender, osyn­	 liga fiender, okända också gick det ut över. Om någon frågat	 vilka, skulle han endast ha kunnat svara, att han hatade allt och	 alla, ty ingen viss hade förnärmat honom, och olyckan hade	 kommit från samma hemlighetsfulla håll som vind och vågor.	 Där hans uttömda krafter icke räckte att fälla, begränsade	 han sig till att bläcka i trästammarne, och han hade nu farit	 över sin skog och nått åsen som här reste sig till ett berg. Med	 yxan i ena handen stormade han den lodräta klippväggen och	 var snart uppe. Där stod en hundraårig tall som för länge sen	 förlorat toppen, sedan vuxit i krokiga vinklar och nu endast	 ägde två oerhörda grenar, som sträcktes ut en på var sida likt	 
	 två seniga armar som vinkade en signal. Tallen begagnades	 även av sjöfarande ute på havet som landmärke och lotsarne	 hade omgivit den med en helgd som skyddat den från åverkan.	 Förr hade den även tjänat som utkik och behöll ännu en halv­	 murken björngång som trappstege.	 Lotsen äntrade, och såg nu havet under sig. Därute låg sko­	 naren på grundet och pekade med sina avriggade master på	 det särskilda sätt som vrak bruka peka, icke rätt upp och ner,	 och icke heller åt ena sidan som när ett fartyg har slaksida, utan	 på ett fånigt sätt, ofärdigt, krymplingsaktigt, hit och dit, med	 förlorad styrsel, ett dött ting. – Ligg där, du, sade han inåt sig	 själv, utan en känsla av deltagande eller ånger. Snarare uttryck­	 te hans hårda drag en viss tillfredsställelse och en stolthet över	 att ha varit upphovet till en händelse, tämligen ovanlig och	 väckande mycket larm.	 Han steg ner ur trädet, liksom gripen av en hastig ingivelse.	 Och i nästa ögonblick vid roten. – 
	 – Det är min tall! sade han. – Om det blir skeppsbrott där­	 ute då? – Så mycket bättre! Vad rör det mig? – 
	 – Det, är, min, tall, stavade han fram med ett yxhugg för	 varje.	 Det fridlysta, heliga trädet som pekat vägen för sjömännen	 norr- och söderifrån, som räckt ut sina armar och öppnat sin	 famn för dem som kommo österifrån, det fanns icke mer.	 Öman hade fått lugn och nästan upprättelse. – Nu skall de	 skriva om det här, förstås, och styrelsen måste skicka cirkulär	 att landkänningen på Skamsölandet är indragen. Haha! – Han	 lade handen över munnen för att dölja ett skratt.	 
	 *	 
	 
	 Efter den dagen gingo lotsarne omkring och kände sig förträff­	 liga, alldeles som de skolpojkar, vilka icke fått stryk den dagen.	 De kallade Öman niding, och hälsade icke på honom. När de	 själva hade begått någon skamlig gärning i hemlighet, så samla­	 des de i lotsstugan och beskärmade sig över Öman, och vad den	 
	 otärda supen varit för Öman, det blev nu tallen för dem. – Ja, si	 hade han bara låtit bli tallen ... – Men Öman blev även en syn­	 dabock och ett stående försoningsoffer. Om två lotsar råkade i	 träta, så förliktes de genast bara Öman kom på tal, ty då kastade	 de sig och sitt mellanvarande på honom, och fanns det någon	 möjlighet så skyllde de på honom. Denna vana att »skylla på	 Öman» utvecklades alldeles otroligt sedan ett klipskt huvud upp­	 funnit att Öman hade onda ögon. Detta hade en zigenare hittat	 på. Läsarne vände saken så att Ömans brott gick igen och att det	 tyngde på alla, och drog olyckor till dem, liksom Jona orsakade	 stormen på havet.	 Själv gick Öman undan, levde i en viss kraftfull spänning	 framkallad av de andras hat. Värre blev det med sonen, ty bar­	 nens grymhet var större än de gamles. Han fick gå ensam, när	 han icke var ute på sjön och hjälpte fadren fiska. Och när de	 voro på tu man hand var fadren stel, syntes generad, besvärad;	 sträng var han, men icke hård. En tio års gosse kunde ju inte	 vara något sällskap för en vuxen.	 
	 
	 
	 
	 Far och son hade röjt sjöboden där eldstad fanns och inrättat	 den till bostad, då stugan skulle gå på auktion. Torkel trodde	 bara det gällde att hyra ut stugan till badgäster och levde sina	 dagar ganska obekymrad. När han icke var på sjön att fiska, gick	 han i stranden, alltid åt havssidan, ty den andra sidan åt Fagervik	 var honom dels förbjuden dels var den honom bliven fientlig.	 Här på utkanten däremot i den stora ensamheten hade han	 fritt utrymme. Skamsundslandet bestod nämligen av en ö, en	 mil lång ungefär. Gossen hade hittills följt stranden kanske en	 fjärdingsväg, men alltefter som han rände upp sträckte han ut	 vandringarne, så att ön tycktes växa i kapp med honom.	 Här i stränderna fanns så mycket att se på, och med varje ny	 
	 vind kom det något nytt. Rikaste skörden gjorde han där två	 stenhällar bildat ett prång; där var en riktig soplår. Mest var det	 halm och vassrör, sedan nätpollror av näver, notvakare, bark­	 båtar och korkar. När han lärt läsa innantill var det något nytt	 att känna bomärkena som voro inbrända på öskar och av­	 brutna årtullar; bryggeriets namn tryckt på korkarne. Kor­	 karne erbjödo den mesta omväxlingen, särskilt om sommaren,	 då kuttrarne vid Fagervik avlämnade största gärden. Med syd­	 lig vind drevo de till havs och vid nästa nordan sökte de sig in	 på baksidan av Skamsundslandet. Första gången han hittade	 en champagnekork var en tilldragelse i hans liv. Han undrade	 en hel timma hur en sådan kunde gå ner i en buteljhals. Han	 tuggade på den som han sett sin far göra, men den blev ändå vi­	 dare. Bryggarns namn var också underligt. MoetetChandon­	 Reims och där var ofta spår av guld eller silver på den.	 De långa flata vikarne med finaste skrivsand, tyckte han mest	 om. Där låg den uppkastade tången som en drivbänk, och i	 den växte det purpurröda Fackelblomstret, den guldgula Ly­	 singen, den gridelina Astern, vita Havsrättikan. Och där fun­	 nos snäckskal, skelett av fiskar, någon gång ett fågelskrov.	 Långa sträckor var vattenkanten otillgänglig för idel sten­	 block. Där låg huggormen under Vändelörtens ljusröda para­	 soller, och dit hade ofta en sjöfågel tagit sin tillflykt.	 En tvärbrant udde stängde stundom vägen, och då var det att	 gå opp i skogen.	 En sådan udde hade hittills varit målet för hans vandringar.	 Det var visst intet förbud att gå längre, men bergväggen	 utgjorde ett sådant avvisande stängsel att han inte kommit sig	 för att framtränga längre. Dessutom fanns här så mycket för­	 ströelser som kunde utfylla timmar. Vid bergbranten stodo fis­	 kar och lekte, och när det var varmt kunde man taga sovande	 gäddor med rännsnaror, det vill säga om turen var god. På ber­	 get växte en timmertall och högst uppe i kronan hade en fisk­	 gjuse rett sitt bo, platt och öppet som ett fat. Att kunna få en	 sten inkastad i boet drog alltid en timme eller par, och när de	 väldiga fåglarne då lyfte på vingarne och skreko, kändes det	 som ett övertag över dessa fiskvattnens herrar och rövare.	 I dag, efter allt ovanligt som skett hemma, erfor han ett	 
	 behov att sträcka ut, se nytt och få reda på världen därute på	 ön. Han visste att där lågo bondgårdar, villor, handelsbodar,	 och han hade om söndagarne hört klockorna ringa ifrån den	 kyrka han aldrig sett. Där skulle prästen bo, länsman också,	 men man hade först storskogen framför, och där gick älgar	 som visserligen kunde skrämma en men ej voro farliga. Värre	 var det med tjurn. Den hade han en gång hört flåsa bakom bus­	 karne, och det var mera olycksbådande än råmandet. Nyhets­	 begäret rådde dock på betänkligheterna och han trädde in i	 dunklet. Vände sig dock en gång om för att hämta styrka ur	 havets oändliga öppna ljusrymd.	 Det var mörkt därinne och luktade fukt. Svampar växte där	 och sågo ut som maneter och sjöborrar, han bara väntade att	 riskorna skulle kränga ut och in på magen för att ge sig i väg	 upp mellan masterna; granarne voro master och vindarne su­	 sade i dem som i tacklet, och de smidiga rårna gungade i de	 gröna toppläntorna ... han var ännu på sjön med alla dess	 minnen och föreställningar – – – 
	 Men så kom han in i tallskogen; där var ljusare, och de gul­	 röda stammarne hade liksom kvarhållit solskenet på flarnen.	 Träden stodo i kortsnaggiga gräsmattor där det fanns smultron	 kring stubbarne, helst efter de avbrända.	 Han hade tagit pejling på solen, och visste då att det åtmin­	 stone icke bar hemåt, även om solen girade västvart. Och så	 gick han framåt tills han stod vid en tjärn med porslinsvita	 stränder ty den lilla insjön var mynningen till ett för länge sen	 igenlagt kalkbrott. Han följde stranden och kom ut i ett träsk,	 körgårdslikt med sina mossbeklädda kullar planterade med	 skvattram, hoppade över tuvorna och inträdde på en hårdvall	 med enar och oxelträd. Där var parklikt; och han gick där	 lugn, obesvärad. Plötsligen varsnade han ett rött tegeltak över	 en gärdsgård. Det gav honom först en känsla av trygghet, men	 straxt därpå ryggade han vid tanken: där finns hundar, och där	 finns människor, människor som fråga vart jag skall gå, och vad	 jag söker. Därför böjde han av igen och kastade sig in i skogen.	 – De skulle nog fråga vad jag hette också, talade han inom sig,	 och när jag svarte Öman, skulle de säga: Jaså den!	 Förbi en rågtäppa slank han nu längs gärsgården, äntrade	 
	 en bergpall och steg, upp bland mosskakor som lossnade och	 rullade ner, klängde i tallrötter tjocka och smidiga som kablar;	 och slutligen stod han på ett berg invid ett vitkalkat lantmätar­	 märke där hökar och gjusar lämnat ett benhus efter sig. Där	 fanns även kol och aska efter en midsommareld.	 Men på en gång öppnade sig utsikten över ön, över sundet	 och över Fagervikslandet på andra stranden. Det var som om	 han första gången såg världen öppen för sig. Skamsundslandet	 låg i en lång ofruktbar länga ända ner till kyrkan, strävt, mörkt,	 fattigt; och han vände sig utan avsaknad bort från sitt eget land	 och skådade över till det mjuka grönskande låglandet Fagervik	 med dess lövträd och ängar. Det var en enda lustgård, och där	 flaggades i dag på alla villor. Kuttrar och slupar med segel vita	 som nystrukna söndagsskjortor loverade i sundet, och på båt­	 bryggorna vandrade unga flickor i ljusa, färgrika kläder, och	 sjökadetter ... En ny gladare värld, där livet var roligt från	 morgon till kväll, så nära och ändock så oåtkomligt. Han satt	 sig ner på landmärket och såg, såg ... Bara ett sund emellan	 hans mörka och detta ljusa! Och så flög han ombord på en vit	 kutter, satt vid rorsmannen, följde manövern och kände sig	 sned i högra axeln när de låg upp för högt i vinden ... Han	 skulle ha fallit först och tagit fullt innan han vände ... Så där	 ja, nu går vi över stag, så ... sitt i lovart, inte stå i båten ... få se	 om de kan göra an bryggan och lägga till som folk!	 Jo, vackert, han höll för kärt, törn, giga storseglet, drag in	 bommen, focken har gått ... Nu är det förtöjt, seglen beslagna	 och kapellet på. Alla man gå i land; han följer; de stiga upp på	 restaurangens kastell, sjunka ner i soffor, och på bordet fram­	 för dem dukas upp buteljer och glas ... Där levdes och där	 kunde förtjänas pengar. Att segla med kutter som lots fick små­	 pojkar bara de hade snygga kläder, och segla herrskaper i slu­	 par likaså. De första slantarne brukade tjänas i kägelbanan,	 och bara man hade något att börja med, så gick det andra av sig	 själv ...	 – Nå min gosse, hördes en röst bakifrån en tall; vad ser du	 på det landet Ebal? Det lockar dig som synden! – – – Vet du vad	 Ebal är? Har du inte läst Skriften om Ebal och Garizim? För­	 bannelsens berg och Välsignelsens? – – – Här står du och jag	 
	 på Garizim, det är Välsignelsens berg, och däröver som du tror	 är Kanaans land, där ligger förbannelsens berg, ty där leves i	 sus och dus, som om ingen morgondag funnes. Ja, så är det!	 Det var förre Vaktmästaren vid Tullen, Vickberg som talade,	 »förre» liksom de flesta, vilka bodde på Skamsunds baksida. Ett	 fel i tjänsten eller två hade bragt honom ur gängorna, och så	 var han skickad till baksidan. Som han dagligen och stundligen	 av sin familjs nödställda belägenhet erinrades om följderna av	 sitt felsteg, och för att återställa jämvikten i livskontot började	 han med att balansera debet och kredit. Han hade gjort ont,	 därför skulle han ha ont. Och han försakade, plågade sig och	 gick i bönhuset, där han fick höra i klara ord hur det stod till	 med honom. Bönhuset var straffet och trösten. – Den som för­	 lorat landkänning på jorden, får göra som skepparen på öppna	 havet: ta pejling på himmeln och segla på stjärnorna. Det var	 hans stående för dem som gjorde narr av hans religion.	 När han plågat sig några år tyckte han det kunde vara kvittat,	 och när han fortsatt med ett oförvitligt leverne över tiden, så	 ansåg han sig stå på andra sidan i kontraboken och äga inne­	 stående fordringar. Han hade nu kommit till den punkten att	 han förlåtit sig; felet fanns icke mera, och det kändes i samvetet	 som om han aldrig begått det. Fullkomligt ett underverk,	 menade han, och som han ville lära bort åt andra. Men de	 andra, de hade icke glömt hans fel, och därför kallade de	 honom egenrättfärdig och skenhelig, vilket var honom ofatt­	 ligt, ty han älskade det glömda felet, emedan det blivit hans	 räddning, såsom ock Paulus säger att man skall glädjas över	 motgångarne, emedan de äro Guds medel och vägar. Och det	 som människorna kallade ont och trodde komma från den	 Onde, härleddes raka vägen från Gud, vilken själv säger: Jag	 som gör ljuset och skapar mörkret, jag som frid giver och ska­	 par det onda.	 Följdriktigt hade han utvecklat detta, och när han hörde att	 någon begått ett fel, så log han och tröstade. – Det gör bara	 gott! Nu är han räddad! Ni ska inte vara ledsna för så litet. Han	 kommer sig nog! – 
	 Nu när han överraskat den felaktige Ömans gosse och sett	 dennes långa blickar över till det frestande Fagervik, begag­	 
	 nade han tillfället utså ett frö, som dock icke föll i den rätta	 jordmån när det kastades i ett ungt sinne.	 Torkel avvaktade nämligen icke fortsättningen, utan gled	 ner från berget som predikaren kallat Garizim och försvann i	 småskogen; tagande solen på ryggen ilade han med långa steg	 hemåt.	 Han hade sett Kanaans land från ett högt berg, och nu	 kände han att de på den här sidan bodde i öknen, vaktmästar	 Vickberg måtte tänka och säga vad han ville.	 
	 *	 
	 
	 När Torkel kom hem såg han dörrn öppen till stugan, trodde att	 fadren var hemma och gick in. På dörren satt ett grått frimärke	 som han petade på.	 – Rör inte det där du, sade en röst inifrån stugan. Där stod	 en liten grågul karl med kinderna infallna som om alla oxel­	 tänderna varit borta.	 Han slickade på ett grått frimärke rätt framför sig under det	 ögonen lågo i nordväst vilket gav honom tycke av en hund som	 ligger och äter.	 – Det är Kronans märken, min gosse, ser du, och jag är fjär­	 dingsman, ser du.	 Och därmed smetade han ett märke mitt på skåpdörrn.	 – Vi ska hålla auktion som i morgon, ser du. – – – Han slick­	 ade igen, under det han vände ut och in på ögonen.	 Torkel förstod så mycket att här ingenting var att göra, var­	 för han avlägsnade sig.	 Men länge mindes han mannen utan oxeltänder som med	 bara tungan slickade i sig hans barndomshem, stugan och alla	 möblerna.	 
	 Fadren stod nere vid sjön och sysslade med skötbåten.	 – Var har du varit? sade han i den ton som ej begärde något	 svar. Laga dig i båt, nu, så gå vi till sjös.	 Torkel hissade fock och fadren satte sig till storskot och rors.	 
	 Det låg en dragg och en yxa under toften; sängtäcken och	 pannor voro också med. Det betydde långtur. Bössa, revar och	 tågverk fanns där också, men varken nät eller skotar.	 Vinden var rätt undan före och fadren tände en pipa. Och så	 började han tala, dock utan att se på gossen.	 – Skurkar, sa han; tog noten också, gjorde de. Vet du hur	 många tusen maskor det är i en not? Kan du gissa hur många	 vintrar mor och jag satt och byggde den noten? Vet du det,	 gosse.	 Torkel var så van vid dessa interpellationer till en gosse, att	 han visste det icke han menades, utan någon »gamla gosse»,	 någon vem som helst utom han. Därför svarade han icke, ty	 hade han svarat, skulle fadren sin vana trogen sökt med ögo­	 nen kring horisonten efter den där obekanta, den trogne osyn­	 lige åhöraren som aldrig sade emot, utan lät tilltala sig, bara.	 – Skurkar är de allihopa! Jag har supit jag, men jag har ald­	 rig stulit, och jag vet nog de som stjäl, från styrelsen och ända	 ner igenom.	 Torkel kände en vaknande lust att säga emot, men övervann	 sig. Ty så länge fadren talade fick han vara ifred. Blev det tyst	 däremot så började fadren gnaga honom, kunde liksom höra	 vad han tänkte och tog honom ofta med överraskning mitt i	 hans hemligaste gömmor och svarade på hans tysta frågor till	 sig själv. Nu satt Torkel och funderade ut planer till att komma	 över till Fagervik och resa käglor; räknade tjugofemöringarne	 han kunde förtjäna ... då med ens fadren bröt tystnaden ...	 – Det är bara skoj, kära du, därborta hos källarmästarn ...	 Resa käglor en timme för att gå och hänga i sex timmar. Nej,	 man skulle gå med en storbåt till Åland och fiska, det vore en	 affär, det ...	 Så teg han; och Torkel kände det rysliga trycket av denna	 man, inför vilken han icke kunde ha en tanke för sig själv,	 denna fruktansvärda domare som såg mitt igenom honom som	 glas ...	 – Släck på skotet, han går över, kommenderade lotsen. Och	 så fortsatte han.	 – Du sitter och funderar hur du ska komma ifrån mig och gå	 ut på egen hand! Men det ska du inte göra för jag behöver	 
	 dig ... Mor din var likadan som du, man kunde aldrig lita på	 henne; sa ett och tänkte ett annat.	 Här tog han en stor sup, och efter några minuter var han	 inne i det klibbiga taget och det gnagande. Som den obildade	 i sitt rus, tog han fatt på den arme syndarens själ, sög sig fast i	 den, sökte gräl utan orsak, vände ut och in på motståndaren, ty	 han skulle ha en motståndare att strida med; indiktade sina	 onda tankar i honom, besvarade aldrig uttalade misstankar.	 – Du tycker allt att far din är en stackare, va? Sen han fått gå	 från gård och grund? Va? Du såg fjärdingsman därinne i stu­	 gan, med stämplarne? Inte? Ljuger du pojke får du smörj!	 Torkel hade icke sagt ett ord.	 – Du säger ingenting, för du är en räv, men jag ser på dina	 ögon vad du tänker, för jag kan se mitt igenom folk, jag. Du	 tror att jag är full, förstås; men, de’ ä’ ja’ inte! sir du. Jag har	 aldrig varit full i mitt liv, för de kan jag inte bli; och de ska jag	 säga dig, att det var orättvist när de fällde mig i rätten.	 Detta var det bedrövligaste stadiet när gossen hörde fadren	 förnedra sig till förtrolighet, han som nykter aldrig talade om	 sina angelägenheter. Fastän han var en stark och smidig natur	 kunde han knappast vänja sig vid dessa uppträden. Av sin mor	 hade han lärt att göra sig döv och blind, göra sig hård, och	 låta’t rinna av sig, men detta retade fadren ändå mer. Denne	 kände på sig att hans ord icke trängde fram dit de ville.	 – Hör du vad jag säger? röt han då.	 Nu gällde för Torkel att svara eller icke svara. Svarade han	 icke, så förnyades tillropet:	 – Svarar du lymmel? Hör du?	 Svarade han nu, gällde det att få det rätta undergivna tonfal­	 let, ty kom svaret det minsta kantigt eller uddigt, så small det.	 Dagar funnos då det var lika galet antingen han svarade eller	 inte, och när han då visste att det skulle smälla i vilket fall som	 helst, bestod han sig nöjet att slunga ut ett oförskämt: »Visst	 hör jag», under det han kröp ner till öronen i tröjkragen.	 Läget var nu kommet därhän att det måste smälla. Torkel tit­	 tade i lä och lovart, om icke räddning fanns. Och se bakom	 focken sam en ejderkulle.	 – Ådfågel i lä! varskodde han.	 
	 Fadren kastade rortaljan över huvet, bekräftade sakförhål­	 landet och slängde bössan till kinden. Torkel gjorde en tyst	 bön för ett lyckligt skott, ty bommade han, då ...	 Skottet brann av, och två bukar i vädret.	 – Fall! kommenderade lotsen. – Och straxt därpå håvade	 han in bytet; grävde med tummen i bröstfjädrarne, och ut­	 tryckte sin belåtenhet med ett grymtande.	 Stormen var över, blod hade flutit, det hade smällt och nu	 var det lugnt.	 
	 När de landade vid skäret drogs båten upp på land och ställdes	 långt över högsta vattenståndet, varpå Öman gick att öppna sin	 sjöbod.	 Skäret låg som en ankrad flotte mitt i havet, kunde man säga,	 och yttre skärgården syntes i väster ungefär som stänger eller	 rundhult flytande på vattnet.	 Torkel trivdes alltid härute, ty han kände sig som ombord på	 ett skepp eller i en ballong, helst när det var stillt ty då gick vat­	 ten och luft ihop och skäret svävade mitt i något tunt, ljust över­	 täckt av en kupa som om dagen var mjölkvit eller blå, ibland	 ullig, och om natten fullsatt med vita ädelstenar blixtrande likt	 dem han sett i en ring som åldermannens fru hade burit.	 Härute mötte man inga människor, men det fanns så mycket	 annat att se på. Själva stenarne i stranden voro olika dem i	 land, buskarne och örterna voro nya, fåglarne ej samma sort	 som ini Skamsund; den svarta skarven, vildgässen, havsörnen,	 strykande lommar, labben, ådfågeln och alfåglarne hade efter­	 trätt skraken, svärtan, prackan, gjusen, änderna och måsarne.	 Allt var större och mera brokigt. Och hittade man något i strän­	 derna här, så kunde det ha värde, erbjuda överraskningar som	 julklappar.	 Torkel som icke varit på Måskläppan detta år, gick ut för att	 hälsa på sina gamla bekanta lekplatser. Högst på skäret hade	 han ett kummel med flaggstång. Där brukade han leka fartyg,	 och stången var stormasten på skäret. När han låg på rygg där­	 uppe och molnen tågade såg det verkligen ut som om hela	 klappan seglade framåt för god vind.	 I dag kunde han icke återfinna nöjet i sina förra lekar; all­	 
	 ting var dessutom förändrat, såg annorlunda ut, hade förlorat	 sitt värde, och sannolikt var det där som hänt fadren blivet en	 gränssten i bådas liv. Här kände han sig instängd som ett lamm	 med en varg, och han längtade bort till människor, vilka icke	 brydde sig så mycket om honom utan lämnade åtminstone	 hans tankar i fred. Och nu hade hans längtan fått ett bestämt	 mål, dit bort på andra sidan om Sundet, där livet var ljusare.	 När det led mot solnedgången gick han åter till stranden där	 fadren stod med en kikare och spejade oavlåtligen utåt till sjös	 i en viss riktning.	 – Gå in och gör eld du! ropade han.	 Torkel vände hastigt, men hann att se en röd boj med vit	 flagga, just därute. – Det var en vrakboj, och han förstod att	 skonaren låg där sjunken med last och allt.	 När potatisen var kokt, trädde lotsen in i boden. Han åt	 länge utan att säga ett ord. Slutligen var han färdig och då var	 det skumt.	 – Gå och lägg dig du! befallde han. Jag ska ut och jaga.	 Och så gick han ut, och tog yxa och dragg med sig.	 Senare hörde Torkel båten skjutas i sjön, årorna dunka i tul­	 larne, och det blev tyst.	 Det blev en lång plågsam natt för gossen, och han gick ofta	 ut i dörrn för att se utåt sjön. Ibland tyckte han sig se en storbåt	 kryssa utåt bojen till. Han anade visserligen att det skedde	 något olovligt, men han visste ju ingenting, och han var egent­	 ligen nöjd att slippa bli indragen i ett företag som kunde sluta	 med fängelse.	 I dagningen kom fadren hem, och lade sig genast att sova,	 synbarligen nöjd med sin jakt.	 
	 *	 
	 
	 En morgon i dagningen steg Torkel upp för att söka komma	 under fund med den där jakten helst fadren blivit ovanligt länge	 borta.	 Genom disan märkte han skötbåten ligga förtöjd vid bojen	 
	 och en mörk kropp lutad över kanten arbetande i vattnet.	 Straxt därpå syntes storbåten liggande på slag för storsegel och	 fock. Men seglen voro i dag vitare än eljes och stodo bättre i	 liken. Det blåste en svag bris från norden och sjön var krabb.	 Med ens hissar storbåten topp och klyvare, vänder därpå	 genom vinden och håller rätt ner på bojen. Skötbåten kommer	 i rörelse och han ser fadren ro för livet emot land, först emot	 land, men straxt efter hissar han och håller till sjös, rätt ost.	 Då vänder storbåten, tullflaggan springer ut på gaffelnock­	 en och gossen har fattat vad som är å färde. Hör hojt och rop,	 varefter båtarne försvinna i disan.	 Så står han ensam på skäret, utan båt och utan möjlighet	 alltså att komma hem. Pjåsk förstod han sig inte på, någon fara	 var där icke heller, alltid skulle någon segla hitåt, även om det	 dröjde ett eller annat dygn.	 Han gick opp till flaggstången och hissade en flagg i schau.	 När solen gått upp syntes tulljakten komma länsande ut­	 ifrån. Mitt framför skäret gick han över stag och lade upp mot	 vinden. Straxt därpå stack jullen ut, tog i land och hämtade	 gossen.	 – Nu är far din slut! sade uppsyningsmannen. Men nu ska	 du börja i stället, och bli en hederlig karl, så går det dig väl!	 Gossen grät icke, det hade han slutat med för länge sen, och	 varje förändring i hans öde var honom välkommen.	 För att vara nyttig och undgå snubbor gick han straxt och	 halade fockskotet, varpå jakten höll ner om Skamsunds udde,	 och tog sedan kurs på karantänbryggan.	 
	 
	 
	 
	 Boskapspest hade brutit ut i Östra Europa och därför öppnades	 karantänshuset på Skamsund för behandling av hudar och läder­	 varor. 
	 
	 Torkel Öman blev skickad att tjänstgöra där, sedan kommu­	 nen tagit honom om hand.	 Huset var ett gammalt bränneri, stort trevåningshus med en	 rappning som var rostbrun av hundra års smuts. Fönsterna	 voro svarta av damm och spindelväv. Bedrövligt såg alltihop ut,	 och denna byggnad kastade en skugga av bedrövelse omkring	 sig på flera tunnland och den speglade sig i en liten vik, där	 man påstod att aldrig en fisk syntes spritta och aldrig ett vass­	 strå växa. En bergsudde skymde åt sundet till så att Fagervik	 mitt emot icke kunde ses. Viken var kantad med höga alar, men	 aldrig hördes en fågel sjunga där, aldrig sågs en fjäril besöka de	 få strandblommorna vilka tvinade av svavelångor och karbol­	 rök, och vilkas blad voro bestänkta med rödfärg eller tjära.	 Gamla sagor levde ännu från kronobränneriernas tid, då hela	 Skamsund var en enda krog och befolkningen försupen. Men	 det fanns även historier från husbehovsbränningens dagar, då	 familjerna upphört äta, då tjänstefolkets löner utgingo i bränn­	 vin och då barnen i vaggan sövdes med brännvinssudd. När då	 pannorna konfiskerades blev det uppror och kronans hus stor­	 mades, efter en åtta dagars belägring, då slutligen en kanon­	 pråm kom ut och lossade några skarpa skott.	 Barnen undveko att leka omkring detta förbannelsens näste	 under de många år det stod tomt. Den första generationen	 hade nämligen kastat sten på fönsterna och plockat dän allt	 som var av metall, så att de efterkommande ingenting mera	 funno av frestelser.	 Torkel Öman hade en gång gjort en utflykt ner åt karan­	 tänsviken, som lockade med det okända, men han fick där en	 syn som skrämde honom för all tid.	 I det höga gräset som aldrig slogs, råkade han nämligen	 trampa på en lina, vilken slingrade sig som en grå snok. – Det	 var en bra fästa tänkte han, böjde sig ner för att hala in. Men då	 fick han fatt i hasen på en häst, avhuggen och ännu blodig.	 Och då såg han fyra alar och vid var och en av dem en avhug­	 gen hästfot. Som man icke råkar sådant alla dagar blev han för­	 skräckt, och kunde icke fatta sammanhanget, förrän han såg	 själva huvet ligga avhugget med tänderna grinande och de förr	 så klara ögonen slocknade. Då förstod han att de slaktat Ruten,	 
	 öns enda häst, enda och sista, nu över trettio år gammal. Och	 han erinrade Rutens historia. Huruledes hästen i sin ungdom	 varit den enda nyktra individ på Skamsund, och huruledes han	 omvänt den största suparen till nykterhet. Och det gick till så.	 Vickbergs far, lotsen, som söp så fasligt, hade en söndags­	 morgon tagit sig några. Söp gjorde hela ön, så att alla gingo	 med brustna, blodiga och tårade ögon. Ville man se ett öga	 som ännu kunde spegla den blå himmelen och stråla förnuft,	 fick man gå ner till djuren. Korna, hundarne, till och med svi­	 nen voro klarögda, men det klaraste ögat hade Ruten. De hade	 visserligen en gång försökt att ge honom drav, men då hade	 han vänt genom vind’ och slagit, så länge det fanns en spåna	 kvar av ho’n. Hästen hade en sådan avsky för brännvinslukten	 att han icke ens rörde gräset omkring bränneriet, om det nu	 var det!	 Emellertid, Vickbergs far hade fått för många på söndags­	 morgonen och gick och föll nere i stranden. Ruten gick i när­	 heten och betade, men låtsades icke se Vickberg. Som en	 lantmätare stegade han opp sitt bete med framfötterna, en	 före och en efter tills han slutligen kom fram till den död­	 druckne. Först luktade han på honom, men drog straxt halsen	 tillbaka, lag huvud och öron bakut, gäspade så att alla tänderna	 syntes, blåste ut ett tag för att visa sin avsky. Därpå syntes han	 bemanna sig, – det är Vickbergs far som själv berättar – lutade	 sig ner och tog med framtänderna i stortröjan, mitt i bringan,	 bar honom ner till sjökanten, och doppade honom tre gånger	 – ackurat tre gånger alldeles som han kunnat räkna – och så	 lade han honom varligt på strandens tångbale och gick sin väg	 utan att säga ett ord! – Det är Vickbergs far som berättar –	 Och si, tillade sagesmannen, det var inte det med räkningen,	 för hönsen kan räkna till fem – utan det var hans klara öga när	 han såg på mig! Det såg med hälsa och förstånd och blidhet så	 att jag skämdes när jag tog upp snusdosan och skulle se mig i	 lock-spegeln, för jag såg mitt eget öga som en död flammig	 stenkula, eller en blodig inälva efter en rensad fisk. – 
	 Efter den dagen söp aldrig Vickbergs far för mycket, och han	 kunde se i rakspegeln när det hade varit för mycket, för då var	 ögat såsigt och ont!	 
	 Emellertid – Torkel Ömans möte med de jordiska kvarle­	 vorna av hästen Ruten hade givit honom en avgjord motvilja	 för karantänshuset, och nu måste han likafullt dit. Och han	 måste även stå under den fruktade karantänsmästarens färla,	 vilket var det värsta som kunde hända honom.	 Denne matador på Skamsund var en gammal provinsiallä­	 kare som man skickat hit ut för att bli av med, emedan han var	 en förtryckare och en grälmakare som icke kunde vara vid	 någons sida, mycket mindre under någons lydnad. Därför	 hade han också straxt kommit i luven på Lotsåldermannen, vil­	 ken ville ha båtplats på karantänens område. Efter ett långt	 fälttåg med skrivelser till styrelserna hade karantänmästaren	 fått en varning, och med förlorad krigsära dragit sig ur striden,	 slutit sig inne på sin udde, och övade ut makten över biträden	 och de olycklige sjömän som måste ankra sina skepp på redden	 för att visiteras och behandlas.	 När nu Torkel fördes in i det svarta huset av jaktuppsynings­	 mannen var det med skälvande ben han gjorde sitt inträde hos	 den fruktade doktorn. Men vare sig denne redan förut fattat	 tycke för gossen eller om han blev smärtsamt berörd av att se	 sig så fruktad, nog av han hälsade vänligt på parveln, uttryckte	 sitt deltagande i hans olycka och bad honom välkommen.	 Därpå följdes de åt ut i anstalten.	 Doktorn anvisade nykomlingen en plats vid en oändligt lång	 disk, där han skulle langa och räkna hudar som sedermera rök­	 tes med karbol av biträdena. För detta arbete skulle han få mat	 och husrum, och om han artade sig, en liten penning vid göro­	 målens slut.	 Det var en stolt känsla att kunna föda sig själv och gossen	 erfor för första gången något av denna manliga tillit till sig och	 framtiden som han aldrig känt under fadrens ledning.	 Veckans arbetsdagar gingo av sig själva och arbetet gjorde	 tiden kort. På söndagen följde han de andra till bönhuset och	 satt där hela förmiddagen, men på eftermiddagen strövade	 han på ön, dock styrde han aldrig sina steg åt baksidan, där han	 haft sina bittra stunder. Helst satt han på lotsberget med en	 kamrat och såg över till Fagervik med alla dess lockande här­	 ligheter. Att ta en båt och ro över, vilket föreföll så enkelt,	 
	 kunde han ej förmå sig till, ty han hade lovat karantänmästarn	 att icke göra det. Men nu hade kamraten lärt honom namnen	 på villorna och deras sommargäster. Han visste att det huset var	 restårangen, det var teatern och så vidare. Och med varje ställe	 gjorde han sig förtrogen, och satte dem i förbindelse med pla­	 ner och avsikter, vilka slutligen vuxo ut till en hel fälttågsplan	 till att erövra Fagervik när stunden var kommen.	 Om någon frågat gossen vad han helst av allt önskade, så	 skulle han kanske icke svarat, att han ville gå in vid flottan, ty	 denna dröm föreföll honom alltför djärv att våga drömmas	 högt.	 
	 *	 
	 
	 En dag mot slutet av juli månad hörde han en av karlarne säga:	 Det här kan inte räcka så länge! – Vilket då? – svarade en annan.	 – Det här med hudarne; det finns bara ett hundra kvar!	 Hoppet var väckt, hoppet att bli fri från det stinkande och	 orenliga arbetet, och därmed vaknade längtan efter det nya	 okända som måste komma. Och så stark var hans åtrå ditöver	 på andra stranden, att han redan började planlägga en rym­	 ning i händelse man skulle vilja kvarhålla honom. Kommunen	 var nämligen honom i fadrens ställe och som förmyndare; och	 ordföranden i kommunalen, jaktuppsyningsmannen var där­	 vid den bestämmande rösten.	 Emellertid, pesten hade upphört, hudarne voro slut och	 anstalten skulle rengöras och stängas. Ingen sa någonting åt	 gossen, ty var och en hade nog med att tänka på sig själv. Och	 när han en morgon fann karantänshuset stängt, gick han att	 söka mästaren för att höra sig om. Doktorn var som vanligt	 godlynt mot barnet.	 – Ja, du är ledig nu min gosse! var allt vad han sade. Och då	 pysen dröjde, tillade han: Pengarne få stå inne till kommuna­	 lens förfogande.	 Då gick Torkel Öman upp på vindskammaren, klädde sig i	 söndagsdräkten och gav sig därpå ut att söka en båt, ty nu var	 
	 han besluten fara över Sundet att gripa lyckan. Gå och fråga	 kommunalen vågade han ej, ty han var så säker att de skulle	 svara nej till varje hans anhållan. Kommunalen var nämligen	 någonting motigt till sin hela natur, och som alltid hindrade	 och sade nej. Be att få låna en båt var icke heller lönt, ty då	 skulle man fråga varthän han ämnade sig. Slutligen erinrade	 han att fadren hade dragit upp på land en gammal ökstock	 som var gissen i alla nåten och hade ett hål i botten. Han styrde	 alltså stegen till Baksidan, fick rätt på ökan och började under­	 söka den. Med kännarens öga insåg han snart att den kunde	 lagas, och i den tron gick han genast till verket. Med mossa och	 drev lyckades han på sex timmar täta båten och få den i sjön.	 Den läckte visserligen att börja med, men mossan svällde snart,	 och när han öst tre gånger stack han ut till sjös. Öskaret fick	 vara i rörelse och som vinden var gunstig seglade han med en	 lövruska. Det gick inte fort, men det var en stolt känsla sitta i	 egen båt och styra mot framtiden med öppna havet i lovart.	 När han efter fyra timmars färd gick runt norra udden på	 Skamsund och fick se Fagervik i aftonsolens trolska belysning,	 då kände han hur han vände ryggen åt något mörkt förgånget.	 Tanken att han rymt ingav honom självkänsla och drev honom	 på samma gång framåt av fruktan att bli hämtad tillbaka – 
	 För att försäkra sig mot det äventyret, tänkte han sig in i fal­	 let att bli gripen och återförd. Han skulle finna sig och med	 tålamod fördraga allt tills ett nytt tillfälle erbjöde sig, och	 skulle han hålla på utan att tröttna ända tills han nått målet för	 sin önskan.	 Vinden mojnade och han satte sig till årorna, men då fick	 han Skamsund mitt för sig; såg de vitbrända bergen, de röda	 svinstiorna, det svarta karantänshuset ... och hur hårt han	 rodde, så följde de som kölvattnet. En gång tyckte han sig se	 uppsyningsmannen stå spejande med en kikare på lotsberget.	 Då rodde han för livet mitt på land; märkte att det var en udde,	 svängde om under alarne och kände snart stäven skrapa i san­	 den.	 Han steg i land, drog upp ökan och andades. Där var en	 skog, men en vacker sparad skog, där varje träd stod till pryd­	 nad och icke till nytta, och mellan granarne reste sig höga vild­	 
	 rosor på så fina kvistar att rosorna tycktes sväva i luften som	 fjärilar. Bofinkar sjöngo för andra kullen, och duvor kurrade i	 de mörkaste gömmorna.	 På en jämn stig, mjuk som en matta vandrade han framåt.	 Där stodo soffor och bord utsatta som om det var en enda stor	 grön sal där alla utgjorde ett herrskap och voro hemma hos	 varandra. – – – 
	 När han gått en stund såg han ett sällskap komma tågande	 under sång och musik. Det var ju en vardag, men alla voro sön­	 dagsklädda, i ljusa färger. De gingo i grupper och de äldre	 höllo varann om livet, barnen ledde varann i händerna. Och	 de sågo alla snälla, glada och lyckliga ut; och de hade vackra	 fina ansikten och vita händer.	 Gossen gick ur vägen, upp i blåbärsriset, dock utan fruktan,	 ty han mindes som en egenhet att här på ön ej funnos några	 ormar, vilka överflödade på Skamsund. Sällskapet log vänligt	 mot honom utan att gäckas med hans förvåning och han fort­	 satte vid gott mod.	 Skogen öppnade sig till en ängsmatta med många slags	 okända blommor i kanten. Mitt på ängen lekte unga gossar	 och flickor med bollar. De hade också sina bästa kläder, men	 dessutom olika färgade hattar, med vilka bollarne i samma fär­	 ger tycktes vara släkt. Dessa barn spelade utan att gräla och	 slåss, detta förvånade honom mest, ty därhemma på Skamsund	 slogs man alltid när man spelade, och rev sönder kläderna på	 varann.	 Han gick vidare, alltjämt på släta vägar som rullade ut sig likt	 gångmattor, så annorlunda än de eviga stenknallarna på andra	 sidan. Och när han kom fram till en ekbacke och såg de hund­	 raåriga jätte-träden, som han aldrig sett förr, så bävade han	 inför dessa naturens underverk. De gröna valven voro stora	 som kyrkor och de spände fritt hängande bågar utan stöd, slu­	 tande i luften. Och under dem bredde ut sig gröna mattor av	 kort mjukt gräs, så kort att man kunde gå barfota på dem, lägga	 sig på dem utan att frukta en orm gömde sig. Och där växte	 okända blommor, finare och vackrare än de däröver, på andra	 sidan.	 Nu kom han till en inhägnad, innanför vilken det växte	 
	 alnars-högt gräs, så väl sått och vårdat att alla stråen voro lika	 höga och slutade i toppen med borstpenslar. Han hade aldrig	 sett en åker, men när han tog av ett ax och luktade på det,	 kände han en doft som av nybakat rågbröd, och då förstod han	 med en gång! En svag bris kom rågen att gunga, och då liknade	 det svaga vågor på havet; det gick något framåt, under det grä­	 set stod still, och det var som om en osynlig andats varmt över	 fältet, och genom stråen gick en viskning och ett susande. En	 liten grågul fågel försökte sätta sig på ett strå och picka korn ur	 ett ax, men strået böjde sig och fågeln sjönk ner i den gröna	 sjön.	 Då hördes med en gång ett underligt knarpande som när	 änder flyger opp. – Arp-snarp, arp-snarp, men det var ingen	 sjöfågel, och det flög ingen opp. Torkel var icke rädd, men nyfi­	 ken, och som han var mån om djur, tog han en mycket liten	 sten och kastade på den fläck därifrån ljudet kom. Men ingen	 fågel flög opp; det förblev tyst.	 Han gick vidare fram vägen mellan åkrarne, och plötsligt	 hör han samma ljud, men på en annan sida. Han klappade i	 händerna och schasade, men det blev bara tyst och inga gräs­	 strån syntes röra sig.	 Men bara han gått några steg, så hörde han åter det ret­	 samma lätet straxt bakom sig, alldeles som om någon velat	 gäcka honom. Det var rent förtrollat, men det var roligt, eme­	 dan det var nytt och ofarligt.	 Nu började han varsna stugor mellan björkarne, och påskyn­	 dande sina steg nådde han en bäck. Över den gick en liten bro	 med utsågat och målat räcke, och så började strandvägen. Till	 vänster följde det blåa sundet, och gröna uddar med alar sköto	 ut. Där låg hydda vid hydda, den ena icke lik den andra, men	 alla nätta, prydliga med öppna verandor, fläktande gardiner,	 flaggstänger och rosentäppor. Det var rosornas tid och ur bus­	 karne vällde blommorna fram, öste sig ut över varandra som	 vatten ur en överfylld bergbäck.	 Från de flesta hyddor sköt en brygga ut i sundet och där lågo	 vita snipor, slupar, kuttrar.	 Han kunde se in genom fönstren i hyddorna, och där sutto	 helgdagsklädda människor och vilade sig; på kökstrapporna	 
	 sutto till och med jungfrurna med armarne i kors och gjorde	 ingenting. Ibland kommo välljud ut genom fönstren, musik	 och sång, fagra toner och konstrika, högtidliga stundom, men	 på ett annat sätt än musiken i bönhuset. Det ryste i honom av	 hänryckning, och nya känslor föllo över honom. Detta var som	 i sagböckerna eller i de vackra drömmarne; detta var en annan	 bättre värld; detta var Fagervik – och, nu såg han en skymt av	 karantänshuset på Skamsund som låg mitt emot, där låg, ja det	 andra, det mörka landet, med dess dystra osälla människor.	 
	 
	 
	 
	 Han hade letat upp restaurangen och visats in i en sal där många	 människor sutto till bords och åto kalasmat vid en osynlig och	 ljuvlig musik. Vid disken stodo ett sällskap herrar och damer	 underhandlande med källarmästarn.	 – Tyvärr har jag ingen resare i afton, mitt herrskap, för gos­	 sen är ute på sjön.	 – Åh, så tråkigt! lät det från sällskapet.	 I detsamma fick källarmästarn syn på Torkel, och genast	 ställde han frågan till honom:	 – Kanske du vill resa käglor?	 – Ja gärna, svarade han.	 Sällskapets unga damer klappade honom, togo honom	 under armarne och flögo ut med honom, kallande honom sin	 räddare och annat mera.	 Om några minuter stod Torkel vid käglorna; passade på, var	 uppmärksam, artig och var nog uppfostrad av en hård skola att	 icke besvara en förtrolighet med en dylik eller ett skämt med	 ett skämt, utan mottog varje vänlighet med en min av sluten	 blygsamhet och tacksamhet, och varje skämt med ett tyst	 leende.	 I två timmar tjänstgjorde han; och under uppehållen hörde	 han på tal som höllos vid glasen att det var släktingar som	 
	 råkats efter många års skilsmässa, kanske oenighet och nu icke	 nog kunde uttrycka sin glädje över återseendet, kanske förso­	 ningen. De något äldre blevo unga på nytt, och de unga stor­	 made i glädje utan buller.	 När spelet var slutat gick Torkel fram att betjäna vid tvättstäl­	 let, och när han såg att fatet hade en svart ring inuti, tog han	 det med sig ut på backen och skurade det invändigt med sand.	 En äldre herre stod i dörren och såg på honom, och när gos­	 sen med mössan av framlämnade fatet, tog den äldre herren	 honom vänligt i örat och frågade förvånad:	 – Var har du lärt sådant som jag icke på trettio år kunnat	 lära mina jungfrur?	 – Det har jag lärt av karantänmästaren, svarade Torkel.	 – Det var en bra lärare, och du är en bra pojke!	 Och därmed stack herrn en hel krona i gossens hand. En av	 de unga damerna som åhört uppträdet, tog Torkel i handen	 och ville bjuda honom på sodavatten vid bordet emedan han	 såg trött och svettig ut, men gossen hade en sådan sund	 instinkt, som sade honom att det kunde misshaga andra i säll­	 skapet, att han med en bugning och en min som icke kunde	 såra avböjde förslaget.	 Denna sista scen gjorde Torkels framgång fullständig, och	 man frågade vad han hette, hur gammal han var och mera – 
	 Därpå gick sällskapet, och Torkel blev ensam. Han hade åta­	 git sig bära ner brickan med diskarne, och gjorde nu i ordning	 på bordet. När han såg skvättarne i glasen, och en särskilt en	 röd som lockade honom med sin färg och doft, och som måste	 vara vin, lyftade han glaset till jämnhöjd med munnen, men i	 detsamma kom det över honom att det var skam att slicka glas,	 och han slängde ut innehållet genom dörren, tog brickan och	 gick. Dock tyckte han sig över skuldran se något ljust, likt ett	 ansikte draga sig tillbaka från ett annat öppet fönster längre	 opp i banan.	 När han kom ner till disken, stod den äldre herren och	 talade vid källarmästarn. Som de genast sänkte rösterna, för­	 stod gossen att de talade om honom, varför han straxt drog sig	 några steg tillbaka.	 – Hör du Torkel, sade källarmästarn, vill du stanna hos mig?	 
	 Om han ville? Men frågan var om han fick för kommunaln.	 – Det åtar jag mig! svarade källarmästarn, och därmed var	 saken avgjord.	 Aldrig i hans liv hade en önskan gått så ledigt igenom, och	 han fann det rent underbart. Allt vad han fruktat var icke mer.	 På aftonen var han anställd som »jägare» och iförd en mörk­	 grön dräkt med blanka knappar vilka sutto i tre rader som på	 en husar. Och när han fick gå in med tidningarne i societets­	 salen där man dansade, kände han sig som en betydande per­	 son, för vilken man gav plats, och vars små tjänster man utbad	 sig med att fråga om han ville vara snäll och göra det.	 Och dagen slutades med musik av en hel orkester i trädgår­	 den, kulörta lyktor och fyrverkeri. Det var som i sagorna!	 
	 *	 
	 
	 Dagar gingo som en enda stor fest. Man dansade och sjöng och	 spelade, klädde ut sig och höll upptåg, som vanligtvis slutade på	 teatern. Torkel gick i yrsel utan att tappa huvudet och han bara	 undrade över att världen på den sidan sundet kunde vara så ljus	 och mänskorna så snälla hela dan och alla dagar.	 Om fadren hördes ingenting, och han antogs ha förlist eller	 ha kommit över till Finland; att han icke skulle återvända för	 att möta ett säkert fängelse, tog man för givet. Torkel saknade	 honom icke, utan fruktade hans återkomst, liksom hans oro	 för kommunalen icke övergav honom, trots källarmästarns för­	 säkringar att han skulle reda det. Ibland drömde han om nät­	 terna att man kom och tog honom, och att han arbetade med	 hudarne i karantänshuset. Men när han vaknade i sin vinds­	 kammare och såg solen skina på de stora lindarne utanför och	 hörde fåglarne kvittra och bien sjunga, då tänkte han på vakt­	 mästar Vickbergs ord, att här på sidan låg det berget Ebal, för­	 bannelsens berg, där synden bodde och de ogudaktiga; och då	 visste han icke vad han skulle tro. Här voro mänskorna avgjort	 vackrare och snällare än däröver, och fastän de nog hade sina	 skuggsidor som han kände, höll han det ifrån sig, liksom han	 
	 gjorde sig döv och blind för alla kamraternas historier om sina	 husbönder. Han hade sitt mål stadigt för ögat, och det var att	 komma till oberoende av kommunen och på en plats där han	 födde sig med sitt arbete, helst på sjön där han trivdes, och	 aldra helst vid kongliga flottan. Därför övade han sig i försakel­	 ser och självbehärskning, sparade alla slantar han fick; och han	 älskade penningen såsom vägen till frihet, men han skulle	 gärna sett att besparingarne vuxit lite hastigare. Det fanns sätt	 att komma åt pengar som hans kamrater, kyparne ville lära	 honom, men han hade av sin oärlige far fått så säkra grundsat­	 ser om ärlighet inplantade att han aldrig föll för frestelsen.	 Fadren var av naturen oärlig och hade förgäves bekämpat	 denna böjelse hos sig själv; han gjorde därför allt för att hos	 sonen utrota denna farliga benägenhet, vars olyckliga följder	 han sett. Folket på Skamsund kallade fadren en hycklare, där­	 för att han alltid predikade moral för sonen medan han själv	 levde som en kältring.	 – Förstår ni inte det, svarade lotsen en gång, förstår ni inte	 att jag vill att barnet skall bli bättre än sin far.	 – Bättra dig själv först, svarade vaktmästar Sjöström.	 – Nej, sa Öman, det kan jag inte, men kan jag bättra gossen,	 så får jag vara nöjd, och han skall nog tacka mig en gång!	 Karantänmästaren som åhört samtalet och var en stor klip­	 pare, anmärkte som slutkläm:	 – Med Ömans avskräckande exempel för ögonen, bör Tor­	 kel bli ett mönster av ärlighet och nykterhet!	 Och den gången slog det in, det han menat baklänges.	 
	 *	 
	 
	 Sommaren led framåt, rötmånaden var mot slutet, då Torkel en	 dag gick ett ärende utåt ön. Han hade på morgonen haft det för­	 sta lilla uppträdet på hotellet och var ganska bedrövad. Hovmäs­	 tarn, som skötte den väckarklocka efter vilken Torkel skulle stiga	 upp, hade nämligen glömt att draga upp väcket, och gossen	 hade försovit sig. För att icke gästerna skulle störas genom tramp	 i korridorerna, var det förbjudet för betjäningen att stiga upp för	 
	 tidigt, liksom å andra sidan för sen uppstigning ansågs som ett	 brott, emedan hela morgonserveringen då gick sönder, och otå­	 liga gäster brummade efter sitt kaffe, sina kläder, skodon och	 vatten.	 Gossen var oskyldig till försummelsen, men källarmästarns	 vrede gick ut över honom. Han ursäktade sig med hovmästarns	 försumlighet, men när denne tillkallats för att höras, ljög han	 sig fri; och Torkel stod där även som lögnare. Hans inre reste	 sig mot de två falska beskyllningarne och orättvisan, och han	 glömde sig. Erhöll två örfilar, en av källarmästarn och en av	 hovmästarn, och till råga utslungade principalen en hotelse	 om att han skulle få gå, gå hem till sina svinstior på andra	 sidan.	 De försummade gästerna snäste honom, för första gången,	 vilket gjorde honom så mycket mer ont som han endast var van	 att se vänliga ansikten.	 Det var en riktig olycksdag, och han kände som en lättnad	 när han skickades ärendet ut på ön att bli ensam – Då först grät	 han över livet, och dess orättvisor, och han märkte för första	 gången att han stod ensam. Och nu mörknade det omkring	 honom, allting blev strävt och fult; allt ont han sett och hört	 men hållit ifrån sig, trängde sig nu på honom. Och han såg att	 mänskorna här på stranden visst icke voro bättre än de där­	 över; de buro endast finare kläder som dolde smutsigt inunder,	 och de voro egentligen här för att tvätta sig. Han erinrade Vick­	 bergs ord däruppe på berget att här var Ebal, där synden	 bodde. Det stämde, ty här arbetade ingen av herrskaperna,	 utan de levde i sus och dus som förlorade sonen; de gingo	 rusiga i säng och stego röögda upp när solen stod högt på him­	 melen. Och fruarne gingo i skogen med ungherrar, och det var	 mycket saker som bestämt icke var vackert.	 – – – 
	 Han hade kommit fram till rågtäppan som nu hade gulnat likt	 skorpan på dubbla smörbröd, blåklint och prästkragar stodo där	 ännu, sorglösa som om de ej visste lian snart skulle gå över dem.	 På Skamsund fanns inga blommor och här hade han aldrig haft	 tid att plocka några. Utan att tveka sprang han över diket, och	 skulle just sträcka handen efter en blåklint, då det underliga	 
	 knarrandet hördes rätt framför honom. Det lät som en varning,	 men gossen tog det som ett gäckeri, schasade och grep sina	 blommor, dock alltjämt hållande sig på åker-renen, ledd av sin	 säkra känsla att det var orätt trampa i åkern.	 Knarren fortsatte att knarpa sin varning, men gossen tyckte	 bara att det var lustigt och fortsatte sitt oskyldiga nöje. Då	 hörde han ett vresigt skrik bakom sig:	 – Ska-ru gå i åkkern din hundra! Ja ska min själ hjälpa dej!	 – Jag går inte i åkern, jag går på renen, hann han svara, men	 mera icke, ty nu kom arrendatorn rusande ...	 Torkel flydde, och kastade sig över gärsgården, sprang	 genom skogen så länge han orkade och föll slutligen över en	 trärot.	 Han var så uppgiven av trötthet och så andfådd, att han lät	 sig bli liggande, och nu grät han ut, över hela livet, alltsam­	 mans, men hans största sorg var den över den förlorade tron på	 detta paradis och de goda människorna som skulle bo här. Då	 här var så skönt och så ont, hur skulle det icke vara ute i värl­	 den!	 Slutligen hade han gråtit ut, reste sig och gick, utan mål,	 bara för att gå. Mellan stammarne såg han ett långt rött hus,	 långt som ett skepp och lutande akteröver. Detta var nytt och	 okänt; och ett surrande läte hördes som när nattskäran sitter	 på berget och spinner. Han kom närmare och såg något ändå	 konstigare. Två karlar gingo baklänges och drogo i någonting.	 Nyfiken närmade han sig det hemlighetsfulla huset, och fat­	 tade snart att det var en repslagarbana. Harmlöst givande efter	 för sin vetgirighet ställde han sig invid stängslet och betraktade	 noga hur man gjorde tågverk. Antingen nu repslagarne funno	 sin kräftgång löjlig, eller de tyckte att pojken såg överlägsen ut	 där han stod sysslolös och »övervakade» deras arbete, nog av	 ... i ögonblicket flög ett vedträ mot Torkel och träffade stäng­	 slet framför hans ansikte; och ett rått – Va gapar du på? beled­	 sagade kastet.	 Det kom så oväntat och utan orsak, att gossen kände bit­	 terheten dubbelt, i synnerhet som han beundrat arbetarnes	 skicklighet att få blårna förvandlade till ett alldeles jämntjockt	 rep.	 
	 Stum gick han därifrån, och erfor som om hela naturen	 jämte människorna voro fientliga mot honom i denna dag.	 Nu hade han helst velat undvika stugorna, men hans väg	 gick där fram och han måste förbi dem. Mot skogen låg en med	 sin glasveranda. Han kände igen den på sina vackra gardiner	 och sina rika blomsterrabatter utanför. Där bodde två unga	 vackra nygifta människor, vilka han brukade servera vid mid­	 dagen. De sågo alltid ut som lyckan, hälsan och glädjen, och	 när de trädde in i matsalen var det som om man tänt ljusen,	 eller dragit undan gardinerna och släppt in solen. Gossen	 hade även rott med dem att fiska och han hade i sitt unga oför­	 stånd tänkt, att de voro änglar och icke människor. – 
	 Nu kom han nära verandan vars fönster stodo öppna, och ut	 under tallarne rungade en mansröst, ibland rytande som en	 tjurs i raseri, ibland sänkande sig till en väsning; däremellan	 föll in en gäll skärande ton som ibland hackade, ibland tjöt ...	 Genom de tysta tåliga träden, de stilla doftande blommorna	 gick en rysning, tyckte han, och i hans eget bröst skar en	 smärta, då han kände igen rösterna och såg de sköna bekanta	 ansiktena sträckta fram mot varandra med förvridna drag. Han	 såg upp åt himlen för att se om det mulnat, men himlen var	 klarblå, vilket förundrade honom, ty han skulle vid ett sådant	 skådespel ha dragit för de svartaste molngardinerna om han	 varit himmelens herre.	 För visso, det var inga änglar, utan människor! Och sörjande	 över att se hur det sköna kunde bli så fult, flydde han inåt sko­	 gen igen.	 Där stodo två träd invid varandra; en gammal ek och en gam­	 mal asp. Aspen hade i sin ungdom kommit för nära den starka	 eken, och där hade nog kämpats i årationden om platsen. Slut­	 ligen hade eken rått, men den mjukare aspen hade skjutit opp,	 alldeles tätt utmed sin farliga granne, så tätt att han genom	 gnidningen karvat ut en skåra, där han dolt sin stam. I dag	 blåste det och de båda medtävlarne skrubbade sig mot varan­	 dra, så att det gnisslade och knakade. Torkel kände väl de två	 Syskonen som de kallades och han hade hört deras hårdhänta	 smekningar på långt håll. När han nalkats dem, flög det	 honom i tankarne ett minne ur en bok om vildar huru dessa	 
	 pläga göra eld genom att gnida ett hårt trästycke mot ett mjukt.	 Sommaren hade varit mycket torr och av fruktan för skogseld	 hade man förbjudit till och med tobaksrökning i skogen. Och	 likafullt, nu stod detta förfärliga elddon och arbetade mitt i	 torra skogen.	 Underliga tankar kommo över honom.	 – Varför arbetar det just i dag på öns fördärv? Är Gud ond	 på Fagervik och tänker bränna det som Sodom och Gomorra?	 Ty, tar det eld, så brinner vartenda hus på ön, och mänskorna	 måste fly, ut på vattnet, för rökens och askans skull! Mången	 skogsbrand hade ju uppkommit genom sådan gnidning av träd	 mot träd.	 Han satte sig på en stubbe och såg på. Först med en längtan	 att få se eld och rök slå ut, ty Fagervik kunde gärna brinna, då	 det hela blott var Satans bländverk; och blev det lika vitbränt	 som Skamsund, så kunde man bo däröver och ha det drägligt,	 sen intet förlovat land låg här och lockade och oroade ...	 I nästa ögonblick insåg han det gudlösa i tanken och han	 blev skrämd som vore han åskådare till en mordbrandsanlägg­	 ning, något han icke ville ha befattning med, och därför avlägs­	 nade han sig.	 Han gick förbi en källa där man fordom drack brunn, och	 han betraktade alla kryckorna som hängde där till åminnelse	 av botade sjukdomar. Han kom upp på en backe där det stod	 ett tempel med en byst i; även kung troligtvis. Han trädde in på	 en kort ängsmark under ekar som kastade gröna skuggor, vilka	 rörde på sig efter vinden. Han steg åter upp för en backe, där	 en uttjänad väderkvarn stod och klättrade uppför stegen. Där	 bredde sig ut under honom hela Fagervik i all sin skönhet och	 rikedom, och när han vände sig såg han Skamsund med karan­	 tänen, bönhuset och – längst borta det öppna havet med fyren.	 Dit gick hans längtan, och han märkte nu att han råkat in på en	 avväg som han dock trott föra på omvägar till målet.	 Och som han stod där med barnets oro för det stora okända	 som heter framtiden, såg han från fjärden komma strykande	 med god vind, den vita skeppsgossebriggen, med kronflagg på	 stortopp, lotsgös på klyvarbom och ett helt ställ signaler på för­	 stängstag.	 
	 Och på varje rå stodo vitklädda gossar färdiga att bärga – – –	 där var hans längtans dröm.	 Han följde manövern, tänkande att briggen skulle lägga bi	 och ankra. Och han hade redan fattat ett djärvt beslut, att	 passa en av officerarne, som alltid besökte restaurangen, och	 helt öppet anhålla om plats som skeppsgosse.	 Han lade märke till varje rörelse ombord, på seglens ställ­	 ning, på rormannens minsta girning. Nu skulle brassas back,	 när han passerade badhuset, nu skulle ankaret ligga på kran­	 balken, nu skulle ... Briggen strök signalerna först, lotsgösen	 sedan – – – och höll kursen ... förbi nedåt sundet och inre	 fjärdarne! försvinnande som en vit dröm medtagande hans	 framtidshopp.	 Han gick ner från kvarnen och sökte sig in under ekarne	 igen; där gick man under tak, men var ändå ute i det fria, och	 man såg så långt framför sig – Och som han gick, varsnade han,	 mitt på en ängsmatta en liten flicka som kunde vara fem år kan­	 ske; hon stod alldeles ensam och orörlig, med fingrarne i mun­	 nen och seende sig omkring i skogen med förtvivlan, under det	 två otorkade tårar hängde kvar på kinden. Gossen gick fram	 och frågade: Vad gör du här i skogen så ensam.	 – Jo, de andra gick ifrån mig, svarade hon.	 – Vill du gå hem då?	 – Jaa!	 – Vad heter du då?	 – Jag heter Alice.	 – Och var bor du då?	 – Jag bor vid badhuset.	 Torkel förstod ungefär vem han hade för sig, och började gå	 i antydd riktning.	 – Jag vill att du skall leda mig, sade flickan och räckte sin	 hand.	 Gossen tog emot en liten mjuk barnhand som han knappt	 vågade fatta så fin och mjuk var den. Och han tänkte huru	 grymma syskonen varit som lämnat den lilla ensam i skogen	 där hästar gingo lösa i bet, och om de ej voro farliga, dock kun­	 nat skrämma ett litet barn.	 När de uppnått badhuset, sade den lilla flickan pekande på	 
	 en av de större hyddorna: Här bor jag, ajö med dig! Och hon	 sprang in genom grinden, under det gossen tänkte: Det var	 tacken!	 Men i detsamma syntes den äldre herren från kägelbanan,	 och med handen vinkade han åt Torkel att stanna, samtidigt	 med att han talade till flickan:	 – Var har du varit, mitt barn?	 – Jo, de andra gick ifrån mig, för de va stygga.	 – Inte skvallra, har jag sagt! – Och till Torkel, sade han, all­	 deles som om han väntat honom. – Stig in, min gosse, får jag	 tala vid dig.	 Torkel steg in, och nu märkte han att den äldre herrn var	 klädd i flottans uniform, ehuru han icke kunde se gradbeteck­	 ningen.	 – Nå, du Torkel, började han, vad är det med dig i dag, du	 ser så ledsen ut?	 Gossen höll på att falla för det mycket naturliga begäret få	 beklaga sig, men i samma hörde han de bestämda orden som	 nyss riktats till barnet: Inte skvallra! Och han svarade ett kort	 men hövligt: Ingenting.	 Men herrn släppte icke taget, utan frågade vidare:	 – Har man varit kitslig mot dig?	 Det var att lägga svaret i munnen, men gossens klara för­	 stånd sade honom att detta var en frestelse att övervinna, och	 han behärskade sig!	 – Åhnej, bara små förtretligheter!	 Det stränga forskande uttrycket i officerns ansikte upplöste	 sig och försvann, varpå han tog Torkel i armen och förde	 honom in i trädgården. Där satte han sig på en bänk och bör­	 jade tala, under det han ritade i sanden.	 – Hör du min gosse! När du första gången – – – reste käglor	 oppe i banan, så fästade jag min uppmärksamhet på dig, därför,	 ser du ... att du hade så gott sätt. Och jag satte dig redan då på	 prov, om du kunde lyda utan att resonera! Det kunde du, och	 ... du kunde låta bli att slicka glasen också! – – – Jag kände	 nämligen din far; han segla’ med mig i många år, och var en	 slarv, som du vet. – – – Nåväl, jag har haft ögonen på dig, och	 ... i dag morse kom jag av en händelse upp på hotellet straxt	 
	 efter uppträdet du vet. Vittnen hade då redan bestyrkt att du	 var oskyldig till försummelsen. – När jag nu nyss frågade dig om	 du haft någon förtret, så ville jag se om du var karl att bära en	 orättvisa, utan att skvallra eller beklaga dig. Du bestod provet,	 mot min förväntan. Ty det finns intet så svårt som att lida orätt­	 vist, men den som inte kan det, han kan aldrig leva livet – tro	 mig! (Här vände han sig omkring för att se om någon lyss­	 nade.) Tro mig, det är bara orättvisor alltihop! Alltihop! (Här	 slog han dammet av galonerna på ärmen, och Torkel märkte	 att den gamle officern bara var löjtnant.) Men ser du så är livet;	 det är bråttom, det är så många saker som skall ske på en gång,	 och så får man en sinkadus i häftigheten, och en annan gång	 ger man en sinkadus för intet, och det ena får kvitta det andra.	 Men det duger inte gå och föra räkning med mänskorna ....	 Hör du, kan du segla? Ja, naturligtvis! Vill du bli fock-gast på	 min kutter? Det är en skonare? – Jag ser att du vill det, bara du	 fick för källarmästarn och kommunalen. Men det har jag redan	 gjort klart! – Gå nu till din principal och säg vackert ajö! Du kan	 gärna säga ett gott ord åt hovmästarn som fått ovett så det hag­	 lat om öronen! Kom sen ner hit och rigga på dig i skansen, kut­	 tern ligger utanför broändan. Ingenting att tacka för! Karlar	 som du äro eftersökta, och om du sköter dig, så ... skall du få	 komma in vid flottan ... om du sköter dig, nämligen. – – – Så,	 marsch! – Vänta lite! – – – Säg en sak! Har Alice tackat dig för	 hjälpen?	 Torkel teg, ty han ville icke skvallra!	 – Jaså, hon har inte det. – – – Alice! ropade han.	 Alice var icke långt borta.	 – Gå och tacka gossen som följde dig hem.	 Alice gick fram, sträckte sig på tårna och räckte av vanan sin	 lilla mun för att tacka med en kyss.	 Fadren log; Torkel tog barnets två små händer, rodnade och	 sade i hennes ställe: tack, tack så mycket.	 När han nu gick hem till hotellet hade Fagervik återfått sitt	 fagra utseende, och han älskade människorna, till och med	 hovmästarn, som gjort honom så orätt! Men att lyckan kunde	 ligga så nära olyckan, och liksom skickade fram förtrupper av	 svårigheter gav honom ett minne för livet, så att när han senare	 
	 och ofta möttes av olyckor tänkte han alltid: se så, nu är lyckan	 i antågande.	 
	 *	 
	 
	 Morgonbrisen blåste då skonaren lättade ankaret. Torkel stod i	 fören vid fockeskot. Och han var iklädd blå tröja, vita byxor, vita	 smärtingskor och rundmössa med hängande band. De vita	 skorna, dansskor riktigt, snuddade så lätt vid däckstiljorna	 blanka som ett divansbord; detta var det högsta; det var herre­	 man.	 Premiärlöjtnanten satt till rors och syntes bakom mesanen	 då och då, kommenderande.	 – Hiv pall! Hiv runt! – Sätt till ballongklyvarn! – Båda top­	 parna!	 Kuttern hade vingarne på! Och nu flög hon fram; låg så	 vackert på vattnet som en ejder, bröstade sig med sitt vackra	 språng, och klyvarbommen pekade som kompassen ut kursen.	 Fagervik defilerade på ena sidan, och källarmästarn hälsade	 med flaggen; Skamsund stod bakom seglet, men Torkel ville se	 det ännu en gång för att riktigt känna sin lycka!	 Ingen av besättningen visste vart kursen gällde, men när de	 sågo »gubben» som de kallade chefen, vara klädd, så förstodo	 de.	 – Vi ska till stan! viskade en stor-gast.	 – Till Holmen, förstås!	 När man om en stund vände och lade sig på andra bogen	 mitt i segelrännan, då blev det klart att man skulle till Stock­	 holm.	 Och då stod gossen med spejande öga vid focke-stag, och såg	 framåt, framåt där Staden skulle ligga, den stora staden dit alla	 fartyg seglade in, och som han aldrig hade sett!	 
	 
	 
	 Karantänmästarns Berättelser	 
	 
	 
	 
	 
	 
	 
	 
	 Karantänmästarn.	 
	 Karantänmästarn var en sextifem års man, väl bibehållen, liten,	 smärt, spänstig med officerslater, minnen från fältläkarkåren.	 Han tillhörde från födseln de bortkomna som vantrivas i	 livet och aldrig finna sig till rätta. Född i Bergslagen av gott	 folk, men hårt, hade han icke fått några vackra barndomsmin­	 nen: Föräldrarne sade aldrig gott när de hade anledning, men	 alltid ont med eller utan anledning. Hans mor tillhörde den	 besynnerliga grupp av människor som bli onda för ingenting.	 Hennes vrede kom utan synbar anledning, så att sonen ibland	 trodde hon ej var klok, ibland att hon var döv och hörde galet.	 Ty det kunde hända att hon besvarade en vänlighet med en	 örfil. Därav blev han dorsk och misstrogen mot människorna,	 ty det enda och naturliga bandet som skulle med ömhet förena	 honom med människorna, var brustet, och han kände hela	 livet som en fiende. Därför gick han beständigt i försvarstill­	 stånd dock utan att visa det. I skolan hade han vänner, men när	 han då icke visste huru väl han ville, blev han undfallande, och	 gjorde alla medgivanden för att få behålla tron på den sanna	 vänskapen. Därigenom släppte han vännerna för nära inpå sig,	 så att de tryckte honom och började härska över honom. – När	 han kommit till den punkten, gick han sin väg, utan några för­	 klaringar, men hade snart en ny vän med vilken samma historia	 började om, och slutade. Följden blev att han senare i livet ald­	 rig sökte annat än bekantskaper, och vande sig att endast lita	 på sig själv.	 När han var konfirmerad och kände sig på grund av den	 kyrkliga myndighetsförklaringen som manbar och självansva­	 
	 rig, inföll en tilldragelse som blev en vändpunkt i hans liv. Han	 kom för sent till en måltid hemma och blev mottagen av mod­	 ren med en skur käppslängar. Utan att betänka sig lyfte den	 unge mannen sin hand, och det föll en örfil.	 Ett ögonblick stodo mor och son emot varandra, han vän­	 tande se taket komma ner, eller att han skulle bli ihjälslagen på	 ett oväntat sätt. Men det hände ingenting. Modren gick ut, som	 om ingenting passerat, och hon låtsades sedan som om aldrig	 något förefallit dem emellan.	 Långt fram i livet då denna händelse återkom i hans minne,	 undrade han vad som försiggått i hennes sinne. Hon hade kas­	 tat en blick uppåt taket som om hon sökte något där, någon	 osynlig hand kanske. Eller hade hon hållit till godo emedan	 hon slutligen insett att det var välförtjänt vedergällning, och	 därför gjort sonen oansvarig. Eget var, att han, oaktat förtviv­	 lade ansträngningar att framkalla samvetskval, aldrig kände en	 förebråelse. Det var som om det skett utan hans vilja, och som	 om det skulle ske.	 Men likafullt, där var en gränssten i hans liv. Strängen var	 klippt, och han föll ut i livet, ensam, löst från moder och jor­	 deliv, och han erfor som om han varit född utan far och mor.	 Båda voro honom främmande personer, som han funnit natur­	 ligast kalla herrn och frun.	 Vid universitetet märkte han genast skillnaden mellan sitt	 öde och kamraternas. De hade föräldrar och syskon, det fanns	 en följd och en ordning i deras liv. De voro i släkt med mänsk­	 ligheten, och lydde hemliga sambandslagar. Och de kände i	 luften att han icke hörde till deras fårahus.	 När han som kandidat vikarierade vid fältläkarkåren märkte	 han genast att hans plats icke var där, och detsamma märkte	 officerarne. Hans i början tysta motstånd mot deras härsklyst­	 nad och godtycke stämplade honom som en missnöjd gran­	 skare, och han fick gå ensam.	 På sjukhusen likaså. Där insåg han straxt den ödesdigra för­	 utbestämmelsen i samhälls-valet, och vilka som voro kallade	 och vilka voro objudna. Det var som om de övre kände på luk­	 ten vilka som voro deras andas barn. Och så var det överallt.	 Han öppnade praktik som fruntimmersläkare, men lyckades	 
	 icke, ty han fordrade rena svar på frågorna, och det fick han	 aldrig. Då blev han otålig och gick för att vara rå. Han blev	 extra provinsial-läkare långt borta, och då han var oberoende	 av patienternas gunst, brydde han sig ännu mindre om att söka	 vara dem till behag. Därför flyttades han en vacker dag till	 karantänerna, och hade slutligen stannat på Skamsund.	 När han för sjutton år sen kom dit råkade han genast i strid	 med lotsarne, vilka såsom de enda myndigheterna på ön tillåtit	 sig en mängd godtyckligheter mot befolkningen. Karantän­	 mästarn älskade frid och ro som andra människor, men han	 hade tidigt lärt sig att det måste vara kamp, och att det icke	 hjälpte bara sitta med sina rättigheter, utan att man även måste	 försvara dem, varje dag, varje stund på dagen. Såsom nykom­	 men sökte man kringskära hans befogenhet och plocka ifrån	 honom hans små förmåner. Sålunda, då lotsåldermannen	 rådde av hävd över halva området, men karantänmästarn satt	 inkättad i sin vik med en enda liten bergsudde, och lotsarne	 begagnade denna udde till sina enskilda båtar och fiskredskap,	 gjorde doktorn sig först underrättad om förhållandena. Och	 när han utrönt, att han ägde nyttjanderätten till udden, och då	 han tillika fått bevisat att lotsarne kunde ha sina grejor var som	 helst eljes, gick han beskedligt till åldermannen och sa ifrån.	 När det icke hjälpte med godo, tog han i med hårdhandskarna,	 och lät sina karlar röja och hägna platsen, som han inrättade	 till en trädgård med ett enkelt lusthus. Skrivelser till styrel­	 serna haglade, men saken avgjordes till hans förmån.	 Därmed var fiendskap för livet med lotsarne, och karantän­	 mästarn satt inspärrad på sin udde, själv försatt i karantän, och	 där satt han nu i sjutton år. Men i ro icke, ty det var alltid strid.	 Än hade hans hund slagits med lotsarnes, än hade lotsarnes	 höns gått i hans trädgård, än hade en båt landat på den enas	 eller andras område. Sålunda hölls han i ett beständigt raseri,	 och när det ett ögonblick blev lugnt utomhus, så hade han sin	 hushållerska inomhus. De hade grälat i sjutton år, och hon	 hade en gång i veckan packat sina saker för att gå. Hon var en	 tyrann som fordrade att husbonden skulle äta socker i alla	 såser till och med till färsk torsk; hon kunde icke på sjutton år	 lära sig koka ett ägg utan ville att doktorn skulle lära sig äta	 
	 halvråa ägg, vilket han hatade. Tidtals tröttnade han på att	 kälta och då föll allt tillbaka i Kristins gamla trall. Han åt rå	 potatis, gammalt bröd, sur grädde och sådant mer en hel	 vecka, och beundrade sig som en Sokrates, men så vaknade	 hans självkänsla, och så började han ryta igen. Han fick ryta var	 dag för att få saltkaret på bordet, ryta för att få dörrarne	 stängda, ryta för att få olja på lamporna, vekar och glas fick han	 putsa själv, ty det kunde hon icke lära sig.	 – Du är en ko, Kristin, du är en usel människa som inte vär­	 derar godhet. Tycker du om att jag ryter! Vet du jag får en	 sådan avsky för mig själv när jag tvingas uppföra mig så här! Du	 gör mig till en dålig människa, och du är en giftig orm. Jag öns­	 kar att du aldrig varit född, att du låge i jordens djup; du är inte	 en människa ty du kan inte lära, du är en ko, är du. Du vill gå!	 Ja gå åt h–e varifrån du är kommen!	 Men Kristin gick aldrig! Jo, en gång var hon ända ner till	 ångbåtsbryggan, men vände om och gick till skogs, där dok­	 torn fick hämta opp henne.	 Doktorns enda umgänge var postmästarn på Fagervik, en	 gammal studentkamrat, och som kom över varenda lördags­	 kväll, då de båda kurrarne poterade och pratade över midnatt,	 och då låg postmästarn kvar till söndagsmorgonen.	 De hade visserligen icke samma synpunkt på livet och män­	 niskorna, ty postmästarn var avgjord vänsterman, och karan­	 tänmästarn var en tvivlare, men de voro så väl samspråkade att	 underhållningarne blevo som växelsång eller tvåstämmig mu­	 sik, där stämmorna visserligen gingo emot varandra, men dock	 bildade samklang. Karantänmästarns vidare blick gav sig stund­	 om ett uttryck i ett ogillande, ungefär så här:	 – Ni partimän äro som enögda kattor. Några se bara med	 vänstra ögat, andra bara med högra, och därför kan ni aldrig se	 stereoskopiskt, utan ni ser allting platt och ensidigt!	 De voro båda starka tidningsläsare och de följde alla frågor	 med nitälskan. Den mest brännande var dock den om religio­	 nen, ty de politiska avgjordes ju en gång genom omröstning i	 riksdagen och fingo ett slut, men den religiösa hade intet slut.	 Postmästarn hatade läsare och nykterister.	 – Vad fan hatar du läsarne för? var karantänmästarens van­	 
	 liga. Vad ha de gjort dej för ont? Låt dem ha sitt jobb, mej kom­	 mer det inte vid!	 – De ä hycklare allihop, avfärdade postmästarn frågan.	 – Nej, svarade doktorn. Du kan inte döma om läseriet där­	 för att du inte varit läsare; men det har jag varit; och jag var ta	 mej fan inte hycklare. Men jag gör inte om’et! Det vill säga –	 det vet man aldrig, för det kommer över en, eller kommer det	 icke, det beror på ...	 – På vad?	 – Svårt att säga! Läseriet är emellertid ett slags europeisk	 buddhism. De betrakta båda världen som en oren materia i vil­	 ken själen pinas. Därför söka de motverka materien, och det	 har de inte orätt i. Att de inte lyckas, är ju klart, men själva kam­	 pen är aktningsvärd. Att de förefalla som hycklare ligger däri	 att de aldrig nå upp till sina syften eller läror, så att levernet all­	 tid blir på efterkälken efter läran. – Och att kyrkans präster	 hata dem är klart, ty våra gifta mejerister, viraspelare och mid­	 dagsätare skola naturligtvis icke älska dessa apostlar som visa	 deras obehövlighet och brister. Du känner ju våra präster ute	 på öarna. Jag behöver inte skvallra på dem, efter som du kän­	 ner dem! Där har du hycklarne, i synnerhet bland de olyckliga	 som efter examen förlorat tron på alla lärorna.	 – Ja, men läsarne äro kulturfientliga!	 – Nej, det kan jag inte finna. När jag kom till denna ö,	 beboddes den av tre hundra försupna vildar som förde ett liv –	 ett helvetes liv. Och nu ... Du ser själv! Älskvärda äro de ej,	 och inte roliga heller, men de äro tysta åtminstone så man får	 sova om nätterna, och de slåss inte, så att man kan vandra på	 ön utan fruktan för liv och lem. Med ett ord, kulturens enk­	 laste välsignelser blevo en bestämd följd av bönhusets byg­	 gande.	 – Bönhuset, dit du aldrig går!	 – Nej, jag hör inte till det fårahuset! Men har du varit där	 nånsin?	 – Jag, nej!	 – Du skulle väl höra på dem i alla fall!	 – Varför det?	 – Du törs inte!	 
	 – Törs, är det farligt?	 – Det påstås!	 – Inte för mig?	 – Ska vi hålla vad? En ankare punsch!	 Postmästarn funderade ett ögonblick, inte så mycket på	 punschen, men på doktorns misstankar att han kunde vara feg.	 – Kör! Jag skall gå dit om fredag! Och sen ska du få ro hem	 ankarn om du får se något fel på mig.	 Dagen kom, och postmästarn åt middag hos doktorn, innan	 han anträdde den beramade färden till bönhuset. Ingen hade	 fått veta om hans avsikt, dels därför att han fruktade predikan­	 ten skulle lägga an på honom, dels därför att han var rädd få	 rykte om sig att vara läsare.	 Efter middan, lånade han en dosa snus, för att hålla sig	 vaken, trots doktorns försäkringar att han icke skulle få tillfälle	 att somna. Och så gick han.	 Doktorn däremot vandrade nere i sin trädgård väntande på	 utgången av ett försök som mången starkare hade fallit för.	 Han väntade en och en halv timme, han väntade två. Han	 väntade tre.	 Då såg han slutligen kyrkfolket komma strömmande, vilket	 var ett bevis att det var slut. Men postmästarn syntes inte. Dok­	 torn blev orolig. Det gick en timme, och slutligen fick han se	 vännen komma från skogen. Han kom med en något uppstyl­	 tad glättighet och hade något tvunget livligt i sin gång. När han	 fick se doktorn slingrade han lite med benen och hivade	 axlarne som om det stramade i kläderna.	 – Nåå? frågade doktorn. Det var långvarigt det där?	 – Ja, var hela svaret.	 De gingo ner i lusthuset; satte sig mitt emot varann, ehuru­	 väl postmästarn var rädd att visa sitt ansikte, i vilket kommit ett	 nytt uttryck.	 – Ge mig en pris snus! sade den illmarige doktorn. –	 Postmästarn tog fram dosan, som befanns vara orörd ....	 – Du somna’ inte? upptog doktorn.	 Postmästarn kände sig brydd.	 – Nå gamla gosse, du är inte modd? – Vad är det med mig? –	 Nej, hör du – – – 
	 
	 Här tog doktorn med pekfingret i trakten mellan ögat och	 näsan på sin vän som om han ville visa honom något ...	 – Jag tror – – – att du har gråtit?	 – Asch! Du pratar! svarade postmästarn och röck opp sig!	 Men, i alla fall, du vet jag inte är lätt att narra, men, som sagt	 ... det var en trollkarl, var det.	 – Berätta, berätta! Tänk att du tror på trollkarlar!	 – Ja, det var så underligt!	 Nu tuggade han torrt! Och fortsatte.	 – Kan du tänka dig! Han predikade, för mig förstås! Och,	 mitt i predikan så sa’ han mig alla de hemligheter jag likt varje	 människa gömt i det allra mest fördolda sedan min barndom,	 ja längre fram i tiden. Jag kände att jag rodnade och hela för­	 samlingen såg på mig som om de också visste det, vilket är all­	 deles omöjligt. Och de nickade i takt till hans ord, alltjämt	 stirrande på mig – Ja de vände sig om på bänkarne. – – – Även	 som trolleri betraktat så var det ...	 – Jojo, du, jag visste’t, och därför aktar jag mig! Vad det är,	 vet jag inte, men det är någonting som jag håller ifrån mig.	 Och det är på samma sätt med Swedenborg. Jag satt en gång i	 ett förmak och väntade på företräde. Där stod en bokhylla	 bakom mig, och det var en bok som sköt fram så att han hind­	 rade min nacke få stöd. Jag tog ner boken, och det var en del av	 Swedenborgs Himmelska Hemligheter. På måfå slog jag i	 boken; och, kan du föreställa dig, på två minuter hade jag –	 nåväl, det som då mest upptog mina tankar – och med alla	 biomständigheter av en sådan förkrossande sakkännedom att	 jag blev hemsk till mods. På två minuter hade jag mig själv och	 min angelägenhet klar ...	 – Tala om vad det var!	 – Nej, du! Det gör jag inte. Du vet själv att det tysta tankeliv	 vi föra är ett hemligt rum, och det vi leva i det hemliga – – – ja,	 vi äro icke de vi synas ...	 – Nej, avbröt vännen hastigt! Nej! Våra handlingar äro gan­	 ska lätt behärskade, men våra tankar ... fy!	 – Och tankarne äro sinnets handlingar, har jag läst nå­	 gonstans. Och med våra tysta onda tankar kunna vi smitta	 andra; vi kunna överföra vår onda vilja på andra som utföra	 
	 den. – Minns du barnamörderskan här på orten för tio år	 sedan?	 – Nej! då var jag borta!	 – Det var en ung barnflicka, oskyldig, barnkär, snäll, såsom	 hon alltid varit, efter vad som utröntes vid förhören. Nåväl hon	 tjänte hos en aktris häröver på Fagervik om sommaren. I	 augusti månad häktades hon för barnamord. Jag var vid tinget	 närvarande då hon förhördes. Något skäl kunde hon ej upp­	 giva, för sin handling. Men domaren ville ha skäl, då gagnet ej	 fanns. Vittnena intygade att hon älskade barnet, vilket hon	 medgav. Vid andra förhöret var hon utom sig av ånger och fasa	 för den rysliga handlingen, men hon uppträdde som om hon	 ej begått brottet, fastän hon påtog sig det.	 Vid tredje förhöret ville domaren hjälpa henne på traven,	 och framställde den frågan: »Hur kom du på den tanken att	 mörda ett oskyldigt barn som du tyckte om? Tänk noga efter!»	 Flickan kastade förtvivlade blickar kring salen, och när de stan­	 nade på det döda barnets moder, aktrisen, som nu för första	 gången var närvarande, svarade hon domaren, enkelt, okonst­	 lat: »Jag trodde att frun ville det!»	 Du skulle ha sett fruns ansikte, när dessa orden föllo. Jag	 tyckte att jag såg hennes kläder falla av kroppen och att hon	 satt blottad där, och jag tänkte då för första gången på män­	 skosjälens avgrunder, över vilka domaren måste vandra med	 förbundna ögon, ty han har icke rättighet att straffa oss i vårt	 tankeliv; där få vi straffa oss själva, och det göra läsarne.	 – Det du säger är nog riktigt, men jag vet också att mitt liv i	 det fördolda är tidvis högre och renare än mitt utvärtesliv.	 – Erkännes! Jag går också med en föreställning om mitt	 bättre jag, som är det bästa jag känner – – – Men, hör du, vad	 gjorde du i skogen en hel timme?	 – Jag tänkte!	 – Du går väl inte och blir läsare heller? avklippte karantän­	 mästarn och fyllde ett glas.	 – Nej, inte jag du!	 – Men du tror inte längre att läsarne äro charlataner?	 Därpå svarade postmästarn icke. Men drickat gick trögt om	 aftonen, och samtalen höllo sig högre upp än vanligt. Mot tio­	 
	 tiden hördes över sundet ett fasansfullt skränande som av vil­	 dar. Det kom från Fagervik, och från hotellets trädgård. De	 båda filosoferna kastade sina blickar ditöver.	 – Det är kutterseglare, förstås, sade postmästarn.	 – De slåss visst också! – Ja, Fagervik går nedåt, för nattskrä­	 nets skull. Sommargästerna flyr, för de få inte sova – och man	 har tänkt stänga krogen!	 – Och öppna ett bönhus, kanske?	 Även den frågan blev obesvarad och man skiljdes utan att	 riktigt veta var man hade varandra.	 
	 *	 
	 
	 Emellertid hade ryktet spritt sig på Fagervik att postmästarn	 varit i bönhuset, så att när han följande eftermiddag infann sig	 på hotellet i sitt kotteri med tullförvaltarn och lotsåldermannen,	 dessa hälsade honom med den stora nyheten.	 – Jaså du har gått och blitt läsare?	 Postmästarn avvärjde stöten med ett skämt, svor och ban­	 nade på att det var osant, samt tömde till bevis sina glas mera	 ärligt än han brukade.	 – Ja, men du var där!	 – Jag var nyfiken!	 – Nå vad sa de för slag?	 Här mörknade postmästarn, och när man fortsatte med	 skämtet, gick det opp för honom att det vore fegt och uselt att	 smäda det som han icke ansåg smädelse värt. Därför sade han	 allvarligt, men bestämt:	 – Låt mig vara i fred! Jag är icke läsare, men jag högaktar	 läsarne!	 Detta var detsamma som att erkänna, och som en järnridå	 föll något ner mellan honom och vännerna. De förändrade	 ansiktena och blevo med ens främmande för honom. Det var	 det mest sällsamma han upplevat, och det var smärtsamt tillika.	 Han höll sig undan i åtta dagar och föreföll grubblande.	 Men efter den tiden återknöt han så småningom, gick tillbaks	 
	 till hotellet, och blev så småningom densamme som förr; dock	 icke fullt. Ty »han hade dragit öronen åt sig» som det kallas.	 
	 *	 
	 
	 Karantänmästarns lördagar pågingo emellertid oförändrat. Och	 nu sedan postmästarn blivit mera allvarlig och visade håg för	 livets djupare frågor ansåg doktorn tiden vara inne att anförtro	 honom ur sina samlingar av iakttagelser på människoöden utan	 att dock någonsin röra vid sitt eget. Det berättades att han varit	 gift en gång och haft barn, men ingen visste riktigt huru därmed	 förhöll sig.	 Sedan han först noga hört sig för om postmästarn kunde för­	 draga att höra läsas högt, och fått visshet om att detta var fallet,	 vågade han föreslå att de skulle tillbringa lördagsnatten med	 detta ädlare nöje, dock efter att först ha pratat ur sig veckans	 samlade tankar över dagens frågor. Det lästa skulle sedan bli	 text för blivande utläggningar, betraktelser och meningsskif­	 ten.	 De sutto således en lördag efter kvällsvarden uppe i våning­	 ens vackraste hörnrum, emedan det var regnkallt väder ute,	 och doktorn hade efter en stunds grävning i ett skåp, framburit	 ett manuskript. Ännu i sista stunden tvekade han att lämna ut	 kanske sitt eget livs historia, och för att ge sig mod, började han	 förutskicka några anmärkningar.	 – Jag tror icke, att du kan erinra dig att jag yttrat mig någon­	 sin i en viss fråga, den fråga som sysselsatt våra samtida mest av	 alla. Den fråga som tagit djupast, och behandlats ytligast därför	 att den blev partifråga. Jag menar ...	 – Säg’et inte, jag vet!	 – Du är rädd för den, men det är inte jag, ty det är ingen	 fråga för mig ännu, det är en gåta, eller ett olösligt problem –	 du vet ju att det finns olösliga problem, som man kan bevisa	 vara olösliga, och ändock fortsätta människor att söka det oåt­	 komliga ...	 – Till saken, så gräla vi sedan!	 
	 – Och man har velat lagstifta för äkta makars inbördes för­	 hållanden, vilket ju är som om lagstiftningen ville bestämma	 om vänskapsförbindelser eller om förälskelser ... Kort och	 gott, jag skall berätta en historia, eller två, så får vi se om saken	 ens kan falla under överläggning eller utredas med tillämp­	 ning av de vanliga tankelagarne.	 – Alltså!	 – Bara en sak till! Därför att båda historierna röra karantä­	 ner skall du icke tro att det är min eller mina historier – den lig­	 ger djupare begraven!	 – Nu börja vi!	 – Nu börja vi!	 
	 *	 
	 
	 
	 
	 
	 
	 
	 
	 
	 Karantänmästarens	 Första Berättelse.	 
	 De hade rymt, företagit den hävdvunna nästan lagstadda	 rymningen. Och det gick ett anskri genom samhället; män­	 niskorna togo sig åt hjärt-trakten, fasade, beklagade, för­	 dömde, alltefter som. Man anade det fruktansvärda sorgespel	 som utspelats; två hjärtan som slitits, två släkter som nu	 rasade mot varandra; den övergivne mannen och det läm­	 nade barnet; ett skövlat hem, en förstörd bana, hoptrasslade	 affärer som icke kunde utredas; brutna vänskapsförbindelser.	 Det satt två herrar på en krog och rev i saken.	 – Men varför skulle de rymma? Det finner jag osnyggt!	 – Tvärtom! Jag finner vanlig blygsamhet fordra att de	 lämna platsen åt den oförvitlige maken, så att han slipper	 möta dem på gatorna. För övrigt är det hederligare att skiljas	 än leva i otillåten förbindelse.	 – Men varför kan de inte hålla tro och loven och ed? Vi	 höllo ut för livet vi, i lust och nöd ...	 
	 – Jo, och vad det såg ut sen! Som ett gammalt fågelbo om	 hösten. Andra tider, andra seder!	 – Men rysligt är det i alla fall!	 – Icke minst för de rymda! Nu börjar hans! Han som tog	 alla följderna. Nu får han sitt!	 – Och hon!	 
	 *	 
	 
	 Så här var historien. De nu skiljda makarne hade för tre år	 sedan råkat varandra på en badort, och under fullt normala	 förhållanden genomgått förälskelsens alla stadier. De upp­	 täckte, som vanligt, att de voro födda enkom för att råkas och	 göra vandringen hand i hand. För att bli henne värdig bort­	 lade han alla osköna vanor, förfinade sitt språk och sina	 seder, och han såg i henne en gudasänd som öppnade hans	 ögon och pekade uppåt.	 De vanliga svårigheterna vid lysningen övervann han, fullt	 övertygad att dessa svårigheter skulle finnas, för att han måtte	 få tillfälle visa sitt mod och sin styrka.	 De skändliga anonyma breven som pläga åtfölja förlov­	 ningar läste de tillsammans och lade i kakelugnen. Hon grät	 visserligen över människornas ondska, men han sade, att det	 skulle så vara, för att pröva deras tro. Och de trodde på varan­	 dra.	 Förlovningstiden var ett enda stort rus. Han försäkrade att	 han icke behövde dricka mer, ty hennes närvaro gjorde	 honom bokstavligen drucken. En enda gång kunde de känna	 det hemska i den ensamhet som omslöt dem, då deras vänner	 övergav dem finnande sig överflödiga.	 – Varför sky oss mänskorna? frågade hon en afton, då de	 vandrade utanför staden.	 – Därför, svarade han, därför att mänskorna fly när de se	 lyckan.	 De märkte icke att de själva undveko umgänge, ty de gjorde	 det; och han särskilt visade en verklig fruktan att möta gamla	 ungkarlsvänner. Ty de föreföllo honom som fiender, och han	 
	 såg deras skeptiska grin, alltför lätt att tolka. – Se nu är han	 fast! Att den gamla skälmen också kunde duperas! O. s. v.	 Ungkarlarne ansågo nämligen, då som nu, att kärleken var	 ett skälmstycke som förr eller senare skulle sluta med avslöj­	 ning.	 Deras samtal höllo sig alltid uppe, över vardagslivets små­	 saker, och de levde som man riktigt säger, icke på jorden. Men	 så kom fasan över ensamheten som slöt sig omkring dem och	 drev dem ihop. Och då försökte de gå ut, dels av behovet att	 visa sin lycka, dels för att lugna sig.	 Men när de efter teatern inträdde på restaurangen, och	 hon framför tamburens spegel ordnade sitt hår, erfor han som	 om hon smyckade sig för »de främmande herrarne». Och när	 de kommo till ett bord blev han genast stum, ty hon fick nya	 uttryck i sitt ansikte, uttryck som han icke kände. Hennes	 ögon tycktes parera blickar från de »främmande herrarne».	 De blevo stumma bägge två, och hans ansikte uttryckte den	 högsta ångest.	 Det var en trist supé, och de gingo snart – 
	 När de kommit ut, frågade hon, något förstämd av missräk­	 ningen på ett nöje:	 – Är du ond på mig?	 – Nej, min vän, jag kan icke bli ond på dig! Men jag blöder	 invärtes när jag ser främmande ungherrar orena dig med sina	 blickar.	 Och därmed upphörde besöken av restauranger – 
	 
	 *	 
	 
	 Veckorna före bröllopet hade upptagits av bestyr med bosätt­	 ningen. De hade diskuterat mattor och gardiner, mottagit	 hantverkare och bodbiträden, och följaktligen hade de sjun­	 kit ner från sina höga höjder. Nu skulle de gå ut att lufta av	 sig det där.	 Och de vandrade. Men under denna hotande tystnad då	 huvena förefalla tomma och någon går emellan. Han försökte	 svinga sig upp och lyfta henne, men det gick inte.	 
	 – Jag hänger så tungt på dig, sade hon, och släppte hans	 arm.	 Han svarade icke, ty han erfor verkligen en lättnad.	 Detta sårade henne och hon drog sig åt husväggen. Samta­	 let var slut och de befunno sig snart utanför hennes port.	 – God natt! sade hon kort.	 – God natt! svarade han lika kort, och de skiljdes, synbarli­	 gen med ömsesidig belåtenhet. Utan en kyss i portgången,	 och utan att han stannade utanför glasrutan för att se hennes	 fina gestalt röra sig i mjuka linjer uppför första halvtrappan.	 När han gick uppför gatan var han spänstig i gången, och	 han andades högt, fritt. Han var befriad från något tryckande,	 som dock i tre månader varit ljuvt. Han samlade sig, återfann	 sina tankar från – ett förgånget, som nu föreföll starkt och	 uppriktigt. Han flög framåt och hans jag svällde, under det	 han kände de båda armarne röra sig som vingar.	 Att det var slut, därom hyste han inga tvivel; men han såg	 ingen orsak, kände ingen smärta, stod endast klarvaken inför	 ett faktum som han mottog utan att tveka.	 När han kom i sin port, mötte han en gammal vän, vilken	 han utan vidare tog under armen och inbjöd att dela den	 enkla supén och prata. Vännen såg förvånad ut, men följde	 uppför trappan.	 De åto och drucko, rökte och pratade framåt midnatt, och	 de talade om all världens ting; gamla minnen och statsangelä­	 genheter, riksdag och ekonomi. Ej ett ord eller en antydan om	 hans förlovning eller giftermål. Det var en ytterst angenäm	 afton, och han hade klivit tre månader tillbaka i tiden. Han	 lade märke till att hans stämma återtog sin manliga klang, att	 han talade rakt ut som tankarne kommo, utan besväret att	 slipa kanterna av de starka orden, utan att behöva under­	 trycka eller jämka för att icke såra. Han tyckte att han återfann	 sig, att han kastat en tvångströja, avlagt en mask, och vunnit.	 Han följde vännen ner för att öppna porten.	 – Nå, du skall gifta dig om åtta dagar! sade vännen, och	 mycket riktigt med det där skeptiska grinet.	 Det var som att trycka på en knapp, och porten smällde igen	 till svar.	 När han nu kom upp på sina rum, fattades han av vämjelse;	 
	 dukade undan, städade, sopade, öppnade fönstren och – – –	 så gick det upp för honom vad han förlorat och hur han sjun­	 kit.	 Han tyckte att han varit sin brud otrogen därför att han givit	 sin själ åt en annan, låt vara en man blott! Han hade förlorat	 något som var bättre än det han trott sig vinna; och vad han	 återfunnit var blott hans gamla själviska, hänsynslösa, bekvä­	 ma vardagsjag! med dess råhet och dess osnygghet, som vän­	 nen värderade, emedan det stämde med hans eget.	 Och nu var det slut, brutet för alltid! Den stora ödsligheten	 vidtoge, det ruskiga ungkarlslivet började igen.	 Att sätta sig och skriva ett brev föll honom icke in, ty han	 kände det var lönlöst. Därför sökte han trötta sig för att	 komma i sömn, sköljde hela sin kropp i kallt vatten och gick	 fuktig till sängs. – Den lilla ceremonien med urets uppdrag­	 ning gjorde i natt ett särskilt intryck på honom. Allt måste för­	 nyas om natten, till och med tiden. Kanske hennes kärlek	 endast behövde en natts vila för att börja gå igen!	 
	 *	 
	 
	 När han vaknade följande morgon sken solen in i rummet.	 Ett obeskrivligt lugn hade lagt sig över hans sinne, och han	 tyckte att livet var gott som det var, ja det var bättre i dag, ty	 hans själ kände sig hemma igen efter en lång utflykt.	 Han klädde sig och gick ner på sitt kontor. Öppnade pos­	 ten, läste tidningen och var fortfarande kav lugn. Men detta	 onaturliga lugn började slutligen oroa honom. Han kände en	 stigande ångest och en nässelbränna på hela kroppen. Tom­	 rummet började åter fyllas – av hennes själ – bandet spändes,	 och strömmen slöts. – Det var icke slut, endast ett avbrott på	 linjen, och nu störtade minnena på honom, allt det sköna och	 stora de upplevat, alla höga känslor och stora tankar de fött	 tillsammans, hela denna drömvärld i vilken de levat och som	 var så olik denna prosa han nu satt i.	 I sin förtvivlan och för att dölja sina känslor, grep han kor­	 respondensen och började besvara brev, lugnt, redigt och	 
	 klart. Anbud mottogos på de och de villkoren, avslogos på de	 grunderna. Kaffe och Socker, börsnoteringar och växelkonto,	 allt hanterade han och utredde med en klarhet och beslutsam­	 het som aldrig förr.	 En kontorist framlämnade ett brev, som han genast såg vara	 från henne.	 – Budet väntar på svar! sade biträdet.	 Utan att se upp från pulpeten hade grosshandlaren på en	 sekund beslutat sig och svarade:	 – Budet skall icke vänta på svar!	 Han hade på denna sekund hunnit säga sig: explikationer,	 förebråelser, anklagelser! Vad kan jag svara på sådant. Och	 brevet förblev liggande oöppnat, under det affärskorrespon­	 densen pågick i stormande fart.	 
	 *	 
	 
	 Då fästmön föregående afton skiljts från honom hade hennes	 första känsla varit vrede. Vrede över att han, grosshandlaren	 vågat försmå henne. Hon var nämligen av ämbetsmannasläkt	 och hade drömt om en ställning i societeten. Detta hade hon	 så småningom glömt under intrycken av hans trogna varma	 kärlek. Och när han aldrig tröttnade säga henne vilket	 höjande inflytande hon utövade på honom, och när hon själv	 såg hur han under hennes hand förfinades och förskönades,	 kände hon sig själv som högre varelse. Hans stadiga dyrkan	 eldade upp hennes självkänsla och hon växte till och blomst­	 rade i det solsken hans kärlek spridde. När han nu på en	 gång släckte av, blev det mörkt omkring henne och kallt, och	 hon kände sig sjunka ner till sin ursprungliga obetydlighet,	 krympa och tvina. Denna upptäckt, att hon varit rov för en	 villa, och att hans kärlek var orsaken till hennes personlighets	 nya liv och förstoring, väckte hennes hat till honom som givit	 henne ett så bestämt bevis på att det var genom honom och	 hans kärlek hon var till. Och när han icke längre var älska­	 ren, blev han bara grosshandlaren som hon icke aktade.	 
	 – En sån där som säljer kaffe och socker! sade hon sig, när	 hon somnade, den kan jag byta mot en bättre!	 
	 *	 
	 
	 Men när hon vaknade efter en drömlös natt kände hon hela	 fasan av skammen att vara övergiven. En bruten förlovning	 efter två lysningar skulle alltid kasta en skugga över hennes	 liv och göra bytet av man svårare.	 I full ondska satte hon sig att skriva brevet däri hon begärde	 en förklaring, i en hög, sårande ton, och på samma gång ford­	 rade hon ett besök.	 När nu budet återkom med besked att det inte var något	 svar, föll hon i raseri och gjorde sig i ordning att gå ut. Hon	 skulle söka honom på hans kontor, där hon aldrig satt sin fot	 förr, och hon skulle i biträdenas åsyn utföra den sedvanliga	 ringkastningen utåt golvet och visa honom hur djupt hon för­	 aktade honom. Och därmed gick hon!	 
	 *	 
	 
	 Hon stod utanför dörren och knackade. Men då ingen öpp­	 nade eller svarade, steg hon på och kom in i en tambur.	 Genom innerdörrens glasruta såg hon sin fästman lutad över	 den väldiga huvudboken med ansiktet spänt av allvar och	 ansträngning. Hon hade aldrig sett honom i arbete förr, och	 i arbetet är varje människa, även den ringaste imponerande.	 Det heliga arbetet, som gör människan till vad hon är, lånade	 åt hela hans gestalt detta värdiga, av samlad kraft, och hon	 greps av en känsla av aktning som hon ej kom ifrån.	 Han satt just och såg i huvudboken på sista uttagen till	 bosättningen. Det var jämnt hans besparingar under de tio år	 han själv drivit affärer, och utan att vara småaktig tänkte han	 
	 med sorg och bitterhet på huru bortkastat allt detta nu var.	 Han suckade och lät blickarne glida åt sidan för att icke se de	 vältaliga siffrorna. Då – märkte han på en gång bakom dör­	 rens glasruta liksom en pastell i ram, ett blekt ansikte med två	 stora ögon som han kände, och ur vilka strålade smärta och	 medlidande. Han reste sig och blev stående, aktningsfull, med	 sin stora manliga stumma sorg, frågande, bävande. Då såg han	 i hennes blickar hur den bortkomna kärleken återvänt, och	 därmed var allt sagt!	 När de efter en stund vandrade på Skeppsholmen, lyckliga	 som aldrig förr, frågade han:	 – Vad tog vid oss i går? (Han sade alltid vi för att icke föra in	 frågan om vem som hade skulden.)	 – Jag vet inte; jag kan inte förklara det, men det var det rys­	 ligaste jag upplevat! – Det gör vi inte om!	 – Nej, det gör vi aldrig om. Och nu Ebba, är det för hela	 livet! Du och jag!	 Hon tryckte hans arm fullt övertygad att efter detta eldprov	 intet i världen skulle kunna skilja dem, för så vitt det berodde	 på dem!	 
	 *	 
	 
	 Och de voro vigda. I stället för att nu gömma sin sällhet i det	 vackra, rena hemmet, satte de sig på ett tåg bland främ­	 mande likgiltiga, nyfikna eller rent av fientliga människor.	 Och sedan tågade de från hotell till hotell; begapades vid	 table-d’hôter och fingo huvudvärk i museer, så att när afto­	 nen kom de sutto stumma av trötthet och förstämda av miss­	 öden.	 Lösryckt från sitt arbete och sin omgivning hade den verk­	 samme mannen svårt att ta sig ut. Och när hans tankar gingo	 tillbaka till affären som han lämnat i andras händer, blev han	 ouppmärksam och tråkig.	 De längtade båda till hemmet, men skämdes att vända om,	 och mottagas med begabberi.	 Första veckan hade de utfyllt tiden med att tala om sina min­	 
	 nen från förlovningstiden; andra veckan talade de om första	 veckans reseminnen. De levde således aldrig i nu utan i då.	 Han hade alltid vid uppträdandet av de döda punkterna eller	 när tystnaden infann sig, tröstat henne med att umgänget	 skulle bli lättare när de samlat en fond av gemensamma min­	 nen och när de lärt undvika varandras antipatier. Nu hade de	 emellertid av hänsyn fördragit varandras antipatier, under­	 tryckt små egenheter och svagheter som ju väluppfostrade	 människor bruka. Men detta hade alstrat ett tvång, en tröt­	 tande vaksamhet, och tiden var nu inne för de stora upptäck­	 terna. Som han ägde mera självbehärskning aktade han sig att	 säga för mycket, utan stoppade i säcken den ena efter den	 andra av sina tycken och vanor, under det hon blottade alla	 sina. Som han älskade henne, ville han ju vara behaglig och	 därföre lärde han tiga. Slutligen hade hon med hela sin släkts	 vanor, ovanor, egendomligheter och fördomar krupit in i hans	 liv, så att han började känna sig förtunnas, förintas.	 En afton överfölls unga frun av ett hastigt begär att tala väl	 om sin syster, en avskyvärd kokett som mannen hatade, eme­	 dan hon velat bryta hans förlovning av egennyttiga skäl. Han	 hörde på med aktningsfull tystnad, muttrade då och då ett	 otydligt bifall. Slutligen steg berömmet till lovsång, och trots	 det att mannen fann sin hustrus pietet för anförvanter särde­	 les vacker, kunde han icke så träda in i hennes hud att han såg	 med hennes ögon. Därför blev han stum, men på det sätt som	 säger mer än klara ord. Och denna stumhet åtföljdes alltid av	 ett tuggande med läpparne och en stark svettning. Alla under­	 tryckta ord och meningar hade tagit sig ett stumt uttryck ge­	 nom dessa rörelser med läpparne – han »markerade» endast,	 som skådespelarne kalla det – och andedräkten som ej konsu­	 merades till ordbildning flåsades ut genom näsan. Svettporer­	 na öppnades samtidigt, lika många säkerhetsventiler för un­	 dertryckta känslor, och han blev verkligen otrevlig att ha vid	 bordet.	 Unga frun dolde icke sin olust, ty hon befarade icke re­	 vansch. Hon gjorde en mycket ful gest som alltid misskläder	 ett fruntimmer; hon tog sig om näsan med två finger, för att	 värja sig mot dålig lukt. Och samtidigt vände hon sig för att	 vädja till gästerna om hon icke hade rätt!	 
	 Mannen blev vit i ansiktet, reste sig och gick ut. Det satt gäs­	 ter omkring dem som åsett den råa scenen.	 
	 *	 
	 
	 När han kom ut på den främmande stadens gator, knäppte	 han opp västen och andades. Och så tänkte han sina egna	 tankar, utan hänsyn.	 – Jag blir hycklare, av bara hänsyn. Det travas lögn på lögn	 och det måste ramla en dag! – Tänk, vilken rå kvinna, av vilken	 jag trodde mig lära, och uppfostras till ett finare väsen. Synvil­	 lor och bedrägeri! Hela den här kärleken var bara ett skälm­	 stycke att förvända synen!	 Därpå sökte han föreställa sig vad som nu hände i matsalen.	 Hon skulle naturligtvis gråta och med ögonen vädja till gäster­	 na om hon var tillräckligt olycklig med en sådan man. Hon	 brukade nämligen alltid vid table-d’hôterna vädja till gästerna	 med ögonen; och när han väntade ett svar från henne, riktade	 hon alltid blickarne ut åt församlingen som hon uppkallade	 till hjälp mot förtryckaren. Han blev nämligen alltid behand­	 lad som tyrannen, fastän han av god vilja gjort sig till hennes	 slav ... Ingenting hjälpte!	 Han befann sig ner vid hamnen och fick syn på badhuset ...	 just vad han längtade efter. Och snart hade han kastat sig på	 huvet i havet; sam ut, långt ut mot mörkret. Hans av myggstick	 och brännässlor pinade själ fick svalka, och han kände hur	 han lämnade ett kölvatten av smuts efter sig. Så vände han sig	 på rygg och såg stjärnvalvet över sig, men i detsamma hörde	 han ett sus och ett plask bakom sig. Det var en stor ångare som	 kom in, och för livet måste han kämpa sig ur vägen. Styrde mot	 stranden som var garnerad med lyktor, såg hotellet upplyst ...	 När han var klädd, kände han endast en oändlig sorg; sor­	 gen över det förlorade paradiset. Och därmed var all bitterhet	 borta.	 
	 *	 
	 
	 
	 I denna sinnesstämning kom han upp på rummet och fann	 sin hustru vid skrivbordet. Hon reste sig och kastade sig i	 hans famn, utan ett ord om förlåtelse, naturligtvis – det	 begärde han icke och det kunde hon icke ty hon visste icke	 att hon gjort något ont. De satte sig ner, och de gräto tillsam­	 mans över den förlorade kärleken; ty att den gått, därom	 fanns inga tvivel. Men den hade gått utan deras vilja, och de	 sörjde den tillsammans som en död kär, vilken de icke dödat,	 men ej kunnat rädda. De sutto framför ett faktum som de ej	 rått över. Kärleken, den gode genius, som förstorat allt smått,	 som föryngrat och förskönat allt gammalt och fult hade över­	 givit dem, och jordelivets hela vardaglighet stod naken inför	 dem. Men att de skulle skiljas eller voro skiljda föll dem icke	 in. Ty se, de hade fått något tillsammans genom sorgen,	 något som höll ihop dem. Men de råkades även i en gemen­	 sam harm mot ödet som bedragit dem båda på deras bästa	 känslor. En så stark känsla som hat mäktade de icke under	 den stora förkrosselse vari de simmade. Endast harm och för­	 trytelse mot Ödet; och ödet blev syndabocken och avledaren.	 Så ense och så förstående hade de aldrig talat förr, och	 under det deras röster fingo kärleksfulla tonfall, stannade de	 vid ett beslut: att återvända och göra inträdet i hemmet. Nu	 talade han sig varm vid tanken på hemmet, där man kunde	 utestänga alla onda inflytelser, och där frid och endräkt skulle	 råda. Därpå talade hon en stund, om samma ämne, och med	 lika värme, tills de hade glömt sin sorg. Och när de glömt den,	 logo de, som förr, och se, nu var kärleken framme igen, och	 han var icke alls död; även det var en villa, och hela sorgen	 också!	 
	 
	 
	 
	 Han hade uppnått förverkligandet av sin ungdomsdröm om	 en maka och ett hem, och under åtta dagar tycktes den unga	 frun även fått sin dröm sannad. Men på den nionde dagen	 ville hon ut.	 
	 – Vart? frågade han.	 – Säg själv!	 – Nej, hon skulle säga det!	 Han föreslog operan. Men där speltes Wagner och den	 tålde hon icke. Teatern? Nej, där gavs Maeterlinck och den var	 fånig. Operett ville han icke se, emedan där förlöjligades	 regelbundet vad som nu för honom var heligt. Cirkus icke hel­	 ler; bara hästar och konstiga fruntimmer.	 Så diskuterades fram och tillbaka, och man upptäckte	 under hand en stor mängd olikheter i smak och grundsatser.	 För att vara henne till behag, föreslog han operetten; men	 hon ville icke mottaga offret. Han föreslog att de skulle hålla	 en bjudning, men då upptäckte de att där icke funnos några	 att bjuda, ty de hade skiljt sig från sina vänner, och vännerna	 från dem.	 Så sutto de, i endräkt ännu, och begrundade tillsammans	 sitt öde, utan att ännu ha börjat med beskyllningarne.	 De blevo sittande hemma och hade tråkigt.	 
	 *	 
	 
	 Följande dag upprepades samma historia. Nu visste han att	 det gällde hans lycka; han tog därför mod till sig, och sade	 vänligt men bestämt: tag på dig, så gå vi på operetten. Hon	 strålade, klädde sig i sin nya klänning och stod snart färdig.	 Då när han såg henne glad och vacker, kände han ett stygn i	 hjärtat; tänkande tyst: nu lever hon upp, när hon får kläda sig	 för de andra icke för mig. Och när han sedan förde henne	 ner till teatern, tyckte han sig leda en främmande dam, ty	 hennes tankar voro redan i teatersalongen som var hennes	 scen där hon skulle uppträda, och där hon numera kunde	 uppträda utan att bli förnärmad, då hon stod under beskydd	 av sin man.	 Som de redan hörde varandras tankar, förvandlades under	 vägen detta främmande till något fientligt, och de längtade	 båda snart vara framme för att finna avledaren, ehuru han	 erfor som om han ginge till en avrättning.	 När de kommo till biljettluckan fanns icke en biljett kvar. Då	 
	 förvandlades hennes ansikte, och när hon såg på honom och	 tyckte sig märka ett drag av tillfredsställelse – som kanske	 fanns där under ansiktshuden – utbröt hon:	 – Det glädjer dig!	 Han ville förneka, men kunde ej, ty det var sant.	 
	 Nu, på hemvägen, kände han sig släpa på ett lik och ett fient­	 ligt sådant.	 Att hon blottat och uttalat hans mycket naturliga men av	 offervillighet undertryckta tanke, sårade honom som en	 råhet, ty man hade icke rätt att straffa varandras tankar. Han	 skulle lättare ha fördragit om hon givit honom skulden för att	 inga biljetter funnos, ty det var han redan van vid att vara syn­	 dabocken. Men nu sörjde han endast, över sin förlorade lycka	 och över att han icke ägde förmågan roa henne.	 När hon åter märkte att han icke blev ond utan endast led­	 sen, föraktade hon honom.	 Under en hotande tystnad kommo de hem. Hon gick ge­	 nast in i sängkammaren och stängde dörrn.	 Han hade satt sig i salen där han tänt lampor och ljus, ty han	 erfor som om mörkret slöt sig omkring honom.	 Då hörde han skrik inifrån sängkammaren, barnskrik men	 som av vuxna barn. Och när han kom in, såg han en syn som	 slet sönder hans hjärta. Hon låg på knä med uppåt mot	 honom sträckta händer och jämrade sig under tårar:	 – Var icke ond på mig, var icke hård, du dödar det ljusa hos	 mig, du kväver mig med din stränghet, jag är ett barn som tror	 på livet och måste ha sol ...	 Han blev svarslös, ty hon var sann i uttrycket. Och han	 kunde icke försvara sig, ty det vore att anklaga hennes tankar	 och det fick han icke.	 Stum av förtvivlan gick han in i sitt rum och kände sig för­	 intad. Han hade skövlat hennes ungdom, han hade stängt in	 henne, han hade ryckt opp ungdomsglädjen med rötterna.	 Han ägde icke ljuset som denna späda blomma fordrade, och	 hon tvinade under hans hand. Dessa självförebråelser bröto	 ner allt förtroende han haft till sig själv; han fann sig ovärdig	 hennes kärlek, varje kvinnas kärlek, och han trodde sig vara en	 mördare som dödat hennes lycka.	 
	 Sedan han lidit igenom alla samvetskval, började han rann­	 saka sig med lugnt och nyktert förstånd. – Vad har jag gjort?	 frågade han sig; vad har jag gjort henne? – Allt gott jag kunnat;	 jag har gjort henne till viljes i allt. Jag ville ogärna gå ut om	 kvällarne när jag kommit hem efter dagens arbete; och jag	 ville icke se operett. Operett var mig förr en likgiltig sak, men	 nu är den vidrig sedan jag genom kärleken till denna kvinna	 kommit in i en annan känslovärld som jag icke tvekar kalla	 bättre! Så befängt: jag levde i den föreställningen att hon lyf­	 tade mig ur dyn, men hon drar ju neråt, hon har ju dragit	 neråt hela tiden. Då är det icke hon, utan min kärlek som drar	 uppåt, ty det finns ett upp och ett ner! Ja han hade rätt den	 gamle som sade: »Mannen gifter sig för att komma hem, kvin­	 nan gifter sig för att komma ut.» Hemmet är icke för kvinnan,	 utan för mannen – och barnet. Alla hustrur klaga på instäng­	 ningen i hemmet och min också fastän hon går lös hela för­	 middagen, på visiter, på kaféer, i butiker – – – 
	 Han började komma ur situationen och befann sig på den	 sidan där skulden icke stod. Men då såg han åter den hjärt­	 slitande synen där den unga kvinnan låg på knä och med	 sträckta händer bad honom icke döda glädjen och ungdomen	 med sin hårdhet. Som han själv icke kunde spela komedi, var	 han så viss att hon icke spelat, och han kände sig återigen som	 en brottsling, så att han ville beröva sig livet, ty endast genom	 att vara till trampade han ner hennes lycka.	 Men så reste sig rättskänslan, ty han hade icke rätt att påtaga	 sig skuld där han ingen hade. Han var icke hård, men han var	 en allvarlig man, och hans allvar hade just gjort det starkaste	 intrycket på den unga flickan och bestämt henne att välja	 honom framför andra lättsinniga unga män. Han hade icke	 velat döda glädjen, tvärtom hade han gjort allt för att bereda	 sin maka hemmets stilla glädje; han hade icke ens velat neka	 henne operettens tvetydiga glädje, utan offrat sig och följt	 henne dit. Det var således nonsens det hon sagt, nonsens!	 – – – Och likafullt, hennes smärta hade varit så stark och så	 uppriktig. Vad var det då? – – – nu kom svaret! Det var den	 unga flickans avsked till ungdomen som ju måste inträffa. Det	 var således lika naturligt som vackert detta utbrott av förtvivlan	 över att våren är kort. Men icke hade han någon skuld i det,	 
	 och när hans maka om kanske ett år bleve mor så vore nu på	 tiden att göra det där avskedet med flick-glädjen för att bereda	 sig på den höga modersglädjen.	 Han hade således intet att förebrå sig, och likafullt före­	 brådde han sig allt! Med ett raskt beslut röck han sig ur bedrö­	 velsen och gick in till sin hustru lika fast besluten att inte säga	 ett ord till sitt försvar, ty det vore att göra slut på hennes Kär­	 lek, utan helt enkelt inbjuda till försoning utan avräkning.	 Han fann sin maka på den punkt av leda vid ensamheten att	 hon antog vilken människas sällskap som helst, till och med	 sin mans, heldre än att vara ensam.	 Och så kommo de överens om att hålla en bjudning och	 anmoda hans vänner och hennes; de skulle nog komma.	 Behovet av husfrid och trevnad var om aftonen så ömsesidigt	 att de utan svårigheter kommo omsams om vilka skulle bjudas	 och icke. Och därmed slutade den dagen under tömmandet	 av en flaska champagne. Den sprittande drycken löste hennes	 tungas band, och nu passade hon på att göra avräkningen och	 ge honom lätta och skämtsamma förebråelser för hans egoism	 och hans oartighet mot sin hustru. Hon var så vacker när hon	 höjde sig på tå över honom, och hon blev skenbart större och	 ädlare när hon vältade av sig sina fel på honom, att han tyckte	 det vara synd rycka ner henne, och därför gick han till sömns	 fullastad med alla självpåtagna fel och brister.	 När han vaknade tidigt följande morgon, blev han liggande	 tyst att tänka över den föregående aftonens tilldragelser. Och	 nu föraktade han sig för att han tegat och icke försvarat sig. Nu	 insåg han hur hela deras samliv var byggt på hans tystnad och	 hans undertryckande av sin person. Ty hade han talat i går, så	 hade hon gått – hon ville alltid gå hem till sin mor när han	 »misshandlade» henne, och hon kallade det misshandling var	 gång han tröttnade på att göra sig sämre än han var. Här bygg­	 des i falskhet och här skulle en dag byggnaden ramla, när han	 vågade sig fram med en anmärkning eller en kritik på hennes	 person. Dyrka, tillbedja, lyda blint, det var kärlekens pris, som	 han måste betala in, eller avstå!	 
	 *	 
	 
	 
	 Bjudningen ägde rum. Mannen som artig värd, gjorde allt	 för att utplåna sig själv och framhålla sin hustru. Hans vänner	 som voro anständiga och väluppfostrade, konverserade frun i	 tur och ordning, med all den vördnad de ansågo sig skyldiga	 en ung hustru. Efter supén föreslogs musik. Det fanns nämli­	 gen ett piano i huset, men frun kunde icke spela, och herrn	 ville icke. En ung läkare åtog sig uppdraget, och som han fick	 välja själv sitt program, tog han till sin favorit – Wagner. Frun	 visste icke vad han spelte, men kände sig olustig under det	 höga allvaret. När slutligen åskorna tystnat satt mannen oro­	 lig, ty han kunde räkna ut vad som nu skulle följa. Och det	 följde.	 Som artig värdinna måste hon säga något; att tacka helt	 enkelt var för kort, utan hon frågade vad det var.	 Nu kom det: – Wagner!	 Här fick mannen den blick han fruktat, och som sade	 honom att han var en förrädare, som kanske velat narra	 henne att av okunnighet berömma »det värsta hon visste».	 Under förlovningstiden hade hon visserligen åhört med upp­	 märksamhet fästmannens långa försvarstal över Wagner, men	 straxt efter bröllopet hade hon sagt rent ut att hon icke tålde	 honom. Därför hade också mannen aldrig spelat för henne,	 och hon låtsades icke veta att han kunde spela.	 Men nu erfor hon det som en lömsk överrumpling, och	 mannen fick den omtalta blicken som sade honom vad han	 hade att vänta.	 Gästerna hade gått, och makarne suto ensamma. Han hade	 lärt i sitt hem att aldrig tala annat än väl om nyss gångna gäs­	 ter; heldre tiga. Hon hade nog hört något dylikt också, men	 här behövde man icke lägga band på sig.	 Och nu började en kritik, över hans vänner. De voro, kort	 sagt tråkiga!	 Han tuggade sin cigarr i tystnad, ty att tvista om tycke och	 smak härvidlag vore ju obilligt.	 Men hon fann dem även oartiga. Hon hade lärt sig att unga	 män skulle säga behagligheter – – – 
	 – Vågade de säga något obehagligt? frågade han, orolig	 över att någon skulle ha förgått sig.	 – Nej! inte direkt.	 
	 Och så kom en skur småaktiga anmärkningar, om orätt	 knutna halsdukar, om en för lång näsa, om ett för släpigt uttal,	 och så: »en sån där som spelar Wagner».	 – Du är inte snäll! sade mannen med ett lamt försök att för­	 svara sina vänner.	 – Och dina vänner, som du tror på; du skulle ha hört vad jag	 hörde och sett vad jag såg, blickar och ord. De äro bara falska	 mot dig ...	 Han rökte vidare och teg, men han tänkte på hur usel han	 blivit som förnekade sina beprövade gamla vänner, hur lum­	 pen han som med ögonen bett om förlåtelse för att man spelat	 Wagner. Och han talade i tankarne rent ut, jämlöpande med	 hennes allt mer högljudda prat.	 Och han sade i tystnaden:	 – Du föraktar mina vänner för att de icke kurtiserade sin	 väns hustru, icke sade henne artigheter rörande hennes	 kroppsdelar och klänning, och du hatar dem därför att du	 kände min styrka växa i deras krets av deras sympatier för mig.	 Du hatar dem som du hatar mig och skulle hata varje annan	 man som vore din man.	 Hon måtte ha känt hans tankars kraft, ty hon började sacka	 av i sin svada, och när han kastade en blick åt henne föreföll	 det honom som om hon krympt ihop. Straxt därpå reste hon	 sig under förevändning att hon frös; och hon skakade verkli­	 gen i kroppen, och hade röda flammor på kinderna.	 
	 *	 
	 
	 Denna natt märkte han för första gången att han vid sin sida	 hade en gammal ful kvinna, som emaljerat sitt ansikte med	 skinande pomador och flätat håret som en bondkvinna.	 Hon brydde sig icke om att vara skön för honom, men hon	 var redan nog cynisk att ogenerat visa sig vidrig, blottande toa­	 lettens osköna hemligheter.	 
	 Då löstes han för ett ögonblick ur förtrollningen och tänkte	 på flykt, tänkte så länge tills sömnen förbarmade sig över	 honom.	 
	 
	 *	 
	 
	 Ett par veckor gingo under dov tystnad. Han kunde icke	 komma ifrån att det var synd om henne, och om hon leddes,	 så var det ju hans fel för tillfället, emedan han var hennes	 man – för tillfället. Att söka sällskap var numera omöjligt	 sedan hans vänner voro ratade, och i sina egna fann hon icke	 mer behag. De försökte nog på var sitt håll att gå ut, men	 återvände alltid hem.	 – Du har svårt att vara ifrån mig ändå! sade hon, och han	 svarade:	 – Och du?	 Hon blev eftergiven och likgiltig, icke ond mera, så att de	 kunde tala, det vill säga att han vågade svara.	 – Min fångvaktare! sade hon.	 – Vem är fången, du eller jag? svarade han.	 När de insågo att de voro varandras fångar, logo de åt för­	 hållandet och började undersöka häxeriet. Och de gingo till­	 baka och togo om förlovningen och bröllopsresan. Levde	 följaktligen alltjämt i det förflutna och aldrig i nuet.	 Så kom det stora ögonblicket han väntat som befrielsen, för­	 kunnandet av havandeskapet, då hennes längtan skulle få ett	 mål, och de skulle blicka framåt i stället för tillbaka. Men även	 där låg en missräkning.	 Nu rasade hon mot honom, ty nu skulle hennes skönhet	 vissna, och det hjälpte icke att han tröstade henne med att hon	 skulle uppstå föryngrad och förskönad, och att den största	 lycka förestod henne. Hon behandlade honom som en mör­	 dare, kunde icke se honom, ty hans lukt redan väckte hennes	 avsky. För att få klarhet i saken rådfrågade han husets läkare,	 och denne skrattade, upplysande att det var subjektiva luktför­	 nimmelser som alltid åtföljde grossessen, och antingen voro	 rena inbillningar, eller kroppsliga förvrängningar i sinnet.	 När detta slutligen var överståndet, inträdde ett visst lugn,	 ett visst, som han var nog oförsiktig att njuta av. Och som han	 nu var säker om att få äga sin maka i hemmet, visade han kan­	 ske att han var lycklig och tacksam däröver. Men det skulle han	 låtit bli. Ty nu fick hon en ny synpunkt på saken:	 
	 – Jaså, nu tror du att du har mig fast, men vänta du tills jag	 kommer opp igen!	 En blick som åtföljde hotet, gav honom att förstå, vad som	 sedan skulle komma. Och nu började han en strid med sig	 själv, om han skulle vänta tills barnet anlände, eller ge sig av	 dessförinnan, för att slippa den smärtsamma skilsmässan från	 barnet. Som makarne redan inträtt i det nära förhållandet att	 de hörde varandras tankar, kunde han icke äga några hemlig­	 heter för henne, och hon gjorde genast beslag.	 – Jag vet nog, att du tänker överge oss och kasta oss på	 backen ...	 – Det var underligt, invände han; det är ju du som hotat	 hela tiden att ge dig av med barnet, så snart det kommer!	 Alltså, hur jag bär mig åt är det galet; stannar jag, så går du,	 och då är jag både olycklig och löjlig; går jag, så är du marty­	 ren, och jag blir både en olycklig och en usling! Så är det att	 inlåta sig med kvinnor.	 Hur de hankade sig igenom de nio månaderna var honom	 en gåta, men den sista tiden var drägligast, ty då hade hon bör­	 jat älska det ofödda barnet, och med kärleken kom skönhe­	 ten, men en högre; och han tröttnade icke försäkra henne att	 för honom var hon skönare än någonsin. Men hon trodde att	 han ljög, och när hon märkte att han insövde sig i föreställ­	 ningar om en evig sällhet i hennes närhet, bröt hon återigen	 ut.	 – Du tror att du har mig, nu.	 – Min vän, jag trodde, när vi lovade varandra bli makar, att	 jag skulle tillhöra dig och du mig, och jag hoppades att vi	 skulle hålla tillsammans, så att barnet föddes i ett hem, och	 uppfostrades av far och mor – – – 
	 Och sådant mera i oändlighet!	 
	 *	 
	 
	 Barnet kom, och modrens lycka var gränslös. Ledsnaden var	 försvunnen, och mannen andades åter, men det skulle han	 
	 ha gjort mera omärkligt. Ty två skarpa ögon sågo det och två	 vassa blickar sade: Du tror att jag fastnat genom barnet!	 På tredje dagen hade lillan förlorat nyhetens behag och för­	 des ut till sköterskan. Och därpå kallades sömmerskor. Nu viss­	 te han vad som förestod ...	 Från den stunden gick han som en livdömd och väntade på	 sin avrättning. Han packade två nattsäckar som han gömde i	 sin garderob, färdig att vid givet tecken fly.	 Tecknet gavs två dagar efter fruns uppstigande från bädden.	 Hon klädde sig nämligen i en ny dräkt av ett sådant braskande	 snitt och i färger som – man kallar lampskärm. Han förde	 henne ut att åka, och han led så gränslöst över att se den han	 älskade, ådraga sig en uppmärksamhet som sårade honom.	 Till och med gatpojkarne visade med fingret på den utstyrda	 damen – – – 
	 Sedan den dagen undvek han att promenera sin fru. Han	 stannade hemma hos barnet och sörjde, över att ha en löjlig	 hustru.	 Nästa hennes steg på vägen till frihet var ridhuset. Genom	 stallet öppnas dörrarne till societeten. Genom hästarne gör	 man bekantskaperna däroppe. Hästar och hundar bilda över­	 gången till den värld ifrån vilken man ser ner för att kunna	 upptäcka fotvandrarne på den dammiga vägen. Den som sit­	 ter på en hästrygg blir sex alnar istället för tre, och han ser all­	 tid ut som om han fordrade att vandraren skulle blicka upp till	 honom. Nåväl genom stallet till baronen och löjtnanten – – –	 Deras hjärtan hade funnit varandra, och som baronen var en	 renlig natur, vägrade han bestämt att passera graderna som	 gäst och som vän i huset. Därför reste de tillsammans, eller	 rymde.	 Mannen satt kvar med barnet.	 
	 *	 
	 
	 Baronen kastades in på snälltåget i Södertälje där han skulle	 stöta till. Allt var så väl beräknat att de måtte få bli ensamma,	 nu slutligen, men ödet hade gjort opp andra planer; och när	 
	 baronen trädde in i vagnen såg han sin älskade sitta inklämd	 mellan främmande damer och herrar, så inklämd att det ej	 fanns en plats för honom. En blick i kupéerna bredvid upp­	 lyste honom straxt om att det var fullt, och han fick stå i kor­	 ridorn. Raseriet vanställde hans ansikte, och när han skulle	 hälsa henne med ett hemligt och älskvärt leende visade han	 endast ögontänderna som hon aldrig sett förr. Till råga på	 eländet hade han för att göra sig mindre bemärkt klätt sig	 civil. Det hade hon aldrig sett förr, och som vårrocken icke	 var av årets skörd såg den sjaskig ut. Några milda sommarsku­	 rar i fjor hade kommit tyget att kasta sig i sömmarne, så att	 den gick i små vattrade vågor, eller den »stod inte i liken»	 som en kutterseglare skulle ha sagt. Och som den var »sku­	 ren på axlarne» efter sista modet, såg hon att han hade häng­	 ande axlar, vilka fortsatte halsen neråt armarne, samma	 ömkliga linjer som på en halvstopsbutelj. Han svettades av	 ilska och något stenkolsfragment hade fastnat på hans näsa –	 hon hade velat springa upp, röja sitt inkognito och med sin	 spetsnäsduk torka bort den svarta flagan, men vågade icke.	 Han ville icke se på henne av fruktan att misshaga och därför	 vände han ryggen till, alltjämt stående ute i korridoren.	 När de kommo till Katrineholm måste det ätas middag	 såvida de icke ville svälta till kvällen. Här måste mannen och	 hjälten visa sig, avlägga provet, eller vara förlorad. Med dar­	 rande vador och ett ansikte i fullt uppror följde han sin dame	 ut ur vagnen, över spåren, där han knäade så att hatten föll	 bakut på skulten, och där blev den sittande som uniformsmös­	 san brukade. Men vad som såg så käckt ut med mössan var icke	 klädsamt med den ovana melonhatten. Med ett ord det var	 icke hans vackra dag och ingen lyckodag. – 
	 När de inträdde i salen sågo de ut som om de grälat invärtes,	 som om de föraktade varandra, skämdes för varandra, och	 önskat varandra så långt ...	 Hans nerver voro totalt i olag och kunde icke styra en mus­	 kel. Utan att veta vad han gjorde knuffade han henne fram till	 bordet, med ett: skynda på! Bordet var redan kantat med gäster	 som anföllo i spridd ordning och därför icke kunde öppna	 lederna. Baronen gjorde ett utfall och fick slutligen fatt i en tall­	 rik, men när han sedan kilade in armen efter en gaffel möttes	 
	 hans hand av en annan hand som tillhörde den person han	 minst gärna av alla ville träffa just nu! ...	 Det var hans förman, en major, en som håller majorsförhör ...	 Med detsamma gick en viskning genom hopen – – – 
	 De voro igenkända! Han stod som naken i nässlor, hans hals	 svällde onaturligt och rött så att kinderna blevo hals de också	 ... Han kunde inte fatta hur människors blickar förmådde	 verka som gevärskulor – – – han bokstavligen fysiljerades och	 sjönk ihop.	 Sin dame tänkte han icke mera på, endast majoren med	 majorsförhöret som kunde förstöra hans framtid ...	 Men damen hade sett och förstått; och hon vände, vände	 ryggen åt alltsammans och gick ut, fick fatt i orätt kupé som	 dock var tom. Han kom efter och de voro ensamma slutligen.	 – Det är trevligt, va? väste han.	 Och han slog sig för pannan.	 – Tänk att jag skulle låta narra mig ut på ett sånt här även­	 tyr! Tänk! – Och majorn! Nu är min bana slut!	 Detta var temat som sedan varierades till Linköping. Hung­	 er och törst gjorde sitt till; det var förfärligt.	 Efter Linköping kände båda att de ännu återhållna beskyll­	 ningarne måste ha ett utbrott, och i rätta ögonblicket dök	 minnet av mannen opp, och nu kastade de sig över honom.	 Han hade skulden; han var tyrannen, idioten förstås, en »sån	 där som spelte Wagner», en djävel ... Det var han som varskott	 majorn, fanns inget tvivel ...	 – Ja du, det tror jag, sade frun med fullaste övertygelse ...	 – Tror du? Jag vet det! trumfade baronen ut. De råkas på	 börsen där de spekulerar tillsammans i aktier ... och vet du	 vad jag börjar misstänka? Jo, din man, uslingen som vi kallar	 honom, han, har, aldrig, älskat, dig!	 Frun funderade en sekund, men antingen mannens kärlek	 var otvivelaktig, eller om det måste höra till pjäsen att han äls­	 kat henne om hon skulle få äran att ha fockat honom – nog av	 han borde dock ha älskat henne som var så älskvärd.	 – Nej, nu är du orättvis! vågade hon fram.	 Hon kände sig därav något lyftad att hon kunnat säga ett	 gott ord om en fiende, men baronen kände det som en före­	 bråelse mot sig, och tog nya tag.	 
	 – Har han älskat dig, han som låste in dig och inte ville följa	 dig i ridhuset? Han ...	 Avledaren befanns vara utbegagnad och hotade dessutom	 kasta åskstrålarne åt sidan på ett oroande sätt, och nu togs upp	 en ny tråd: matfrågan. Som den först kunde lösas i Nässjö föll	 den snart av sig själv, ty det var en halv dag dit.	 I sin nöd och så upplöst av sinnesrörelser att hon icke kunde	 stämma när tankar och känslor rände på, framkastade frun en	 undran om hur hennes barn hade det, vartill baronen svarade	 med en gäsp att ansiktet klövs som ett rött äpple ända ner till	 tungspen, varvid en del mörka oxeltänder kommo att likna ett	 kärnhus. Därpå satte han sig på ryggbastet som en missionär,	 lät bålen så sakta löpa av stapeln, gjorde en kovändning, och	 låg på soffan. Erinrande att något artigt borde sägas vid det	 opassande beteendet gäspade han: ursäkta, men jag är så söm­	 nig.	 Straxt efter sov han. Och om en stund snarkade han. Då när	 hon upphörde stå under inflytandet av hans blickar och ord,	 återvann hon besinningen, och kunde se vem hennes reskam­	 rat var och jämförelserna infunno sig självmanade.	 Så hade aldrig hennes man uppfört sig; han var fin jämförd	 med denne, och han var alltid väl klädd.	 Baronen som druckit mycket punsch dagen förut började	 nu svettas, och det luktade ättika av honom. Stall luktade han	 alltid ... Hon gick ut i korridoren, öppnade ett fönster, och	 liksom löst ur en förtrollning insåg hon hela vidden av sin för­	 lust, hela fasan i läget. Och när vårlandskapet tågade förbi, en	 liten sjö med alar och en stuga, kom det för henne hur hon	 drömt sig sommarnöjet med lillan ...	 Och då brast hon i gråt – ville kasta sig ut, men återhölls ...	 Hon blev stående länge, och spjärnade med fötterna som om	 hon ville hålla igen tåget, få det att gå baklänges ... Under allt	 detta hörde hon snarkningarne som från en stia där mat­	 ningen pågår ... Och för detta – – – kräk hade hon lämnat ett	 gott hem, ett vackert barn, och en man ...	 Snarkningarne upphörde, och baronen begagnade sina	 nyförvärvade tankekrafter att överskåda läget och ställa om	 sin framtid. Sorgsen kunde han icke bli, men blev ond i stället.	 Och när han fick se näsduken för ögonen på den unga frun	 
	 blev han ursinnig och tog det som en personlig tillvitelse. Men	 gräl var långvarigt och tråkigt, och därför, anslående en lätt	 stall-ton och med en smekning från umgänget med hästarne,	 nöp han henne i halsskinnet och smackade:	 – Gaska opp dig! Maja!	 Två stämningar så vitt skilda råkade ihop och skuro sig, så	 att de föllo på var sin sida om hack-kniven! Med åtföljande	 dödstystnad. De voro icke mer en person, utan två, oåterkalle­	 ligt två, som icke hörde ihop.	 En halv dag till i ledsnad och tråkighet; en natt i mörker och	 omlastningar – och slutligen befunno de sig i Köpenhamn.	 Där voro de okända och behövde icke känna sig besvärade.	 Men, när de kommo i matsalen började hon med strålkastarn	 han kallade, att fara över alla innevarande med blickarne, så	 att när baronen tilltalade henne, han aldrig såg hennes öga	 annat än i profil. Slutligen blev han ond och sparkade henne	 på benpipan under bordet. Då vände hon sig utåt och vädjade	 med ögonen till församlingen ... hon kunde inte se på ho­	 nom – – – så avskyvärd föreföll han.	 Och så uppe på rummet, togos korkarne ur. Man hade kom­	 mit fram till beskyllningarne. Hans förstörda framtid var hen­	 nes skuld ... hennes barn och hem hade hon förlorat för hans	 skuld ...	 De höllo på över midnatt då sömnen förbarmade sig över	 dem.	 
	 *	 
	 
	 Följande morgon suto de vid kaffebordet, tysta, hemska att	 åse. Hon erinrade sin bröllopsresa, och just samma läge. De	 hade ingenting att säga varandra och han var lika tråkig som	 mannen. De tuggade torrt och skämdes att äta i varandras	 närvaro.	 De kände varandras hat, och de förgiftade varandra med sitt	 nerv-gift.	 Slutligen kom befriaren. Hovmästaren nalkades med ett	 telegram, till Baronen.	 
	 Denne öppnade och läste i en blink. Därpå syntes han över­	 lägga; kastade en beräknande blick på sin fiende, och efter ett	 överslag yttrade han sig.	 – Jag är hemkallad av översten.	 – Och tänker lämna mig här?	 En sekund gick, och han hade ändrat beslut – 
	 – Nej, vi följas åt tillbaka.	 Han tillyxade en plan – – – och delgav den.	 – Vi segla över till Landskrona; där känner dig ingen och	 där väntar du mig.	 Det där med seglingen smakade äventyr och hjältemod, och	 den småsaken skymde alla betänkligheter. Hon eldades upp,	 eldade upp honom och de packade genast.	 Bara det att han skulle få lämna henne, på hur kort tid som	 helst, återgav honom levnadsmodet. Och därför satte han sig	 några timmar senare i en förhyrd segelbåt, med sin käresta vid	 fockskotet och stack ut från Lange Linie som en sjörövare med	 sin brud; bullrande, stormodig, grann.	 För att dölja reseplanen hade han till båtägaren endast före­	 burit en lust-tur på Sundet, besluten att telegrafera från	 Landskrona och återsända båten med likvid och bogserad av	 en ångare.	 När de stucko ut från stranden stod båtägaren och såg på	 manövern. Och då han märkte att kursen togs på ön Ven,	 ropade han i händerna:	 – Håll inte för nära Ven, bara!	 Och så något annat som togs bort av vinden.	 – Varför inte Ven? frågade sig baronen högt. Den är ju	 brant, så där finns inga rev!	 – Ja men när han sa’ det, finns det väl någon orsak! invände	 frun.	 – Prat, bara! Skota focken, du!	 Vinden som var en laber kultje, friskade ute på redden, och	 som det var långt mellan fock och ror behövdes ingen under­	 hållning, vilket var baronen till stor lättnad.	 Kursen låg på sydöstra hörnet av Ven, men det märktes icke	 i början. När slutligen frun insåg vart färden ställdes, ropade	 hon:	 – Håll icke på Ven!	 
	 – Håll din ... svarade baronen och låg på slaget.	 Efter en timmes god gång hade de höjden av den vita ön	 och en lätt tryckning på roret vände stäven åt Landskrona som	 syntes i norr.	 – Räddade! ropade rorsmannen, och tände en cigarr.	 I detsamma syntes en liten ångare pila ut från Ven och hålla	 ner på seglarne.	 – Vad är det för en ångbåt? frågade frun.	 – Det är en tullbåt! svarade baronen som var hemma på	 sjön.	 Men nu hissade ångaren en gul flagg och blåste.	 – Ja det rör oss inte! – Och baronen höll kursen – 
	 Men ångaren lovade, signalerade med flaggen och blåste	 många korta ljud liknande nödrop. Han ökade farten.	 Då reste sig baronen vid roret vild som om han ämnade	 hoppa i sjön. Det hade slagit upp ett minne hos honom om	 utbruten kolera i Hamburg, och han skrek – 
	 – Det är karantän! Tre dygn! Vi äro förlorade!	 I nästa ögonblick satt han åter på sin plats, halande storskot,	 och fallande för vinden, rätt ner i sundet.	 Jakten började, men snart låg ångaren för om stäven på seg­	 laren som var fångad.	 
	 *	 
	 
	 Hela den väl uttänkta planen att söka undgå nyfiknes blickar	 hade strandat, och när deras segelbåt bogserades in i ham­	 nen på Ven, mottogos de olycklige av hundra landsmän som	 från bryggan hälsade dem med ironiska applåder och skratt­	 salvor, dock utan att veta vilka de applåderade. Men de	 infångades kval voro större än de andra anade, ty de trodde	 att man hånade dem och deras misslyckade kärlekshistoria.	 Till råga på olyckan hade baronen ohjälpligt stött sig med	 Karantänmästarn som han ombord på ångaren skymfat.	 Därför togs inga hänsyn utan de behandlades i likhet med	 alla andra som kommo från smittad ort. Och som deras inkog­	 nito förr eller senare måste röjas, gingo de i en beständig fruk­	 
	 tan att upptäckas, och fulla av misstänksamhet trodde de	 varannan timma att de voro igenkända.	 De tre dagarnes pinohistoria skulle ingen stå ut att läsa ige­	 nom. Så mycket är bekant, att hon, första dagen grät efter sitt	 barn, varvid han tågade ut på ön. Den andra dagen skildrade	 hon sin mans utmärkta egenskaper, jämförda med älskarens	 avskyvärda. Tredje dagen förbannade hon honom som förfört	 henne, och när hon slutligen kallade honom idiot som icke	 lytt båtägarens och hennes råd att undvika Ven, slog han	 henne en örfil – – – 
	 
	 *	 
	 
	 På fjärde dagen, då de verkligen voro upptäckta, och tid­	 ningar anlänt med hela historien, gingo de i bergskrevorna	 var för sig att dölja sin skam.	 När slutligen två ångbåtar kommit att hämta de osälla, gick	 var och en ombord på sin.	 Och efter den dagen sågos de aldrig mer, och kände varan­	 dra icke heller.	 
	 *	 
	 
	 Det var fram emot midnatt när läsningen slutade. En tystnad	 uppstod; men postmästarn kände på sig att han måste säga nå­	 got – 
	 – Tack! brukar man säga! Emellertid efter som du sagt allt	 så är icke mycket att tillägga. Jag vill bara kasta en fråga i luften,	 riktad till mig, till dig, till universum: Vad är kärleken?	 – Svar: jag vet inte! – Några nyare säga: kärleken är ett	 skälmstycke av naturen! Det tror jag nu inte, ty jag vet att natu­	 ren varken har gjort sig själv eller förmår uttänka skälm­	 stycken. Men antager man deras sats, så kommer man ner till	 zoologien och det vill jag inte. Jag äger icke den teoretiska dyr­	 
	 kan av kvinnan som mina samtida, ty jag har aldrig haft mor;	 jag sätter henne å andra sidan högre, instinktivt. Hon förefal­	 ler mig vara av en finare materia än vi män, men jag kanske	 misstager mig, ty hennes kropp är mera sysselsatt med de ani­	 mala förrättningarne än vår. Om jag vore teosof skulle jag tro	 henne endast vara ett larvstadium på väg till man; endast vara	 en tillfällig materialisation, och att kärleken, det vill säga man­	 nens kärlek skapar ut hennes möjligheter till vad hon blir och	 synes vara för honom. När han finner denna egentligen livlösa	 varelseform och börjar blåsa sin odödliga ande i den, så gläds	 han åt sitt skapelseverk som Gud på sjunde dagen, och den för­	 ädling hans råare materia ej förmådde giva åt hans själ den	 åstadkommer han i hennes, och genom återverkan – – – nej	 tack ska du ha, det här rår jag inte på lika litet som på vinkelns	 tredelning! – Faktum kvarstår, och framgår av min berättelse,	 att när en man blir sviken i sin kärlek, som han alltid blir, så	 reser sig hela hans varelse i uppror mot världsstyrelsen som så	 nedlåtit sig gäcka hans heligaste, det heligaste i hela skapelsen.	 Kan Försynen vara med om ett bedrägeri eller ett så rått skämt,	 då han upptäcker en djävel där han sett en god ängel, vad skall	 han då tro på, vad skall han vörda, vad skall han icke beflina?	 Och när efter bröllopet – – – slöjan faller och man står som	 Adam och Eva, blivande varse sin nakenhet, då skäms man för	 varann, och även den otrognaste, som jag, känner något lik­	 nande med syndafallet! Och då kommer den nya villan, att	 man bedragit varann – vilket man icke gjort, och så gisslar man	 varandra för brott som ingen begått. Ett nytt bedrägeri på det	 föregående första.	 Ny tystnad. Därpå vände postmästarn och dök ner till jor­	 den.	 – Du förmodar väl att jag igenkänt åtminstone damen i din	 berättelse? Nåväl, hon sitter i egen stuga här på ön, nere vid	 stranden.	 – Ja, det gör hon! Jag känner henne, och jag var karantän­	 mästare på Ven när hon infångades. Hon har nu på ålderdo­	 men återknutit bekantskapen med mig, och det är från hennes	 egen mun jag fått historien. Hon har varit förälskad oräkneliga	 gånger, och hon påstår att hon varje gång trott sig ha funnit	 
	 den rätta, och att den rätta var från världens början utsedd åt	 henne.	 – Nåå, känner icke förnuftet sin vanmakt inför sådana	 gåtor, alldagsgåtor?	 – Jo, och därför ... ja, vill du nästa lördag höra en andra his­	 toria, så tror jag vi komma frågan, eller gåtan lite närmare på li­	 vet, det vill säga finna dess olöslighet ändå starkare bekräftad?	 – Ja, gärna! Men varför trycker du inte dessa historier?	 – Därför, att jag varit läkare, och kvinnoläkare! Jag har inte	 rätt att blotta vad jag under tjänstutövning fått blicka in i. Jag	 önskar ibland att jag varit författare med hävdvunnen frihet att	 gripa omkring överallt i mänskoliv och öden, en kallelse och	 en plikt, som är mig förmenad!	 – Alltså: god natt, och till nästa lördag!	 
	 *	 
	 
	 Det blev lördag igen och gubbarne suto i hörnrummet med sitt	 toddyvirke och tobaksgrej samt en väldig papperslunta på bor­	 det.	 Postmästarn kastade en blick på manuskriptet som när ett	 barn tittar på en huspostilla i hemmet.	 – Vi kan ta’n i två vändor, kära du, lugnade doktorn.	 – Åhnej, vi har natten för oss, och morgondagen är också en	 söndag. Gå på du bara oförskräckt; vi får ju alltid en mellanakt	 vid smörgåsen.	 Och doktorn började vid sextiden. På elvaslaget var det slut.	 
	 
	 
	 Karantänmästarens	 Andra Berättelse.	 
	 – – – 
	 Han hade lämnat sitt Kristiania full av förbittring, emedan	 man begått en uppenbar orättvisa mot honom. Han hade	 nämligen vid uppnådda fyrtio år skrivit den bästa moderna	 dram, funnit en ny form och ett nytt innehåll som motsvara­	 de de uppväxandes förväntningar. Men de gamla levde och	 publik, skådespelare och kritik kände att deras ideal sveko,	 och att med deras fall skulle de själva ramla, och med en ny	 smakriktning som de ej förmådde följa, de inom kort skulle	 vanka omkring som föråldrade. Man hade kallat hans mäster­	 stycke idiotiskt, visslat ut det och bett honom resa tillbaka till	 Amerika, där han redan varit och efterlämnat frånskild hust­	 ru.	 I stället för att fara till Amerika, reste han till Köpenhamn.	 Etablerade en stamkrog i Vimmelskaftet och slog sig ihop med	 utvandrade svenskar och finnar.	 Efter några månaders väntan fick han fram sitt drama på en	 Köpenhamnsteater, vann avgjord framgång och därmed upp­	 rättelse.	 Han som ansett sig vara färdig med livet, började vakna och	 se sig om. Men han gjorde sitt återinträde i livet med en dov	 resignation och en fatalism nästan som tog sitt uttryck i hans	 valspråk: »beredd på allt!»	 
	 *	 
	 
	 Emellertid började teatersuccéns följder yttra sig i bjudning­	 ar för författaren, och en afton begav han sig till en mycket	 betydande litterat, där de yngre stjärnorna inom litteratur	 och konst samlades. Supén var lång och lysande, men någ­	 ra platser voro obesatta, ty man väntade flera gäster efter	 teatrarnes slut. Vid halvelva-tiden blev det rörelse vid bor­	 det, ty de väntade kommo, och utgjordes av tre damer och	 
	 två herrar, alla obekanta för den norske gästen. Men en av	 de tre damerna hälsade bekant och räckte handen åt främ­	 lingen, som omedelbart viskande frågade värdinnan vem	 det var?	 – Vem det var? Fröken X ju som ni konverserade på supén	 hos Doktor E.	 – Verkligen? Tänk att jag som har ett så gott minne, ändock	 icke kan fasthålla fröken X:s utseende. Härom aftonen gick	 jag förbi henne i en teaterfarstu vid full belysning, och under­	 lät att hälsa.	 – Ja, ni kan naturligtvis inte se att hon är skön!	 – Är hon?	 Och han sträckte sig fram för att observera den unga	 damen, som tagit plats längst ner vid bordet.	 – Ja, hon ser inte illa ut!	 – Åh, skäms, hon är en berömd skönhet av Köpenhamns	 vackraste typ.	 – Tja! Förr har jag verkligen svärmat för idel blonda, men	 de sista åren går min håg uteslutande åt de mörka.	 Därpå talades hit och dit om annat. Efter supén samlades	 man i salongen, och straxt suto de två, den sköna Köpen­	 hamnskan och Norrmannen i en så djup konversation att en	 grupp herrar och damer med skälmska miner slogo en krets	 för att se på dem. Men de märkte intet, utan talade och talade	 tills värdinnan kom och avbröt med inbjudning till te.	 
	 När slutligen sällskapet skulle gå, råkade han och hon på	 samma outrannsakliga sätt att befinna sig i varandras närhet	 så att han hjälpte henne med kappan. Och när hon frågade	 vem som följde henne hem, svarade han: jag naturligtvis, och	 blev accepterad.	 När de kommit ner för trapporna, hörde de ett ’god natt’	 och ett klingande skratt uppifrån. Det var den unga char­	 manta värdinnan som stod där uppe lutad över balkong­	 räcket.	 De gingo utmed Stranden, förbi broarne. Samtalet gick sin	 gång utan pauser, och när de kommit till X-gade, var han	 inbjuden på supé hos henne till följande afton i sällskap med	 en ung skön målarinna. Men hon förberedde honom på att	 
	 det skulle bli mycket enkelt i hennes flickrum, emedan hon	 bodde i ett pensionat som hölls av en sträng gammal fru.	 Därpå skildes de som voro de gamla bekanta och kolleger.	 
	 *	 
	 
	 När han nu ensam vandrade hem i natten och sökte rekon­	 struera aftonens tilldragelser, bemärkte han återigen det säll­	 samma i att han ej kunde framkalla ’hennes’ yttre; han som	 gammal referent var ju så van att med ögat fotografera män­	 niskor och scener, landskap och interiörer, att han ej kunde	 fatta detta. Vidare hade han märkt huru hon denna kväll var	 en annan person än första gången de råkades. Ej ett spår av	 ’oavhängighet’ fanns där; endast mjuk undfallenhet, ett visst	 svårmod som klädde och väckte deltagande. Och när man ta­	 lade om en människas olycksöde tårades hennes röst. Det var	 rösten han mindes, något djup, sorgsen, med små tonfall	 som drog en långt från storstad och väckte minnen från sko­	 gen och sjön, naturljudsreminiscenser, schäferhatt och hö­	 räfsa. Nu mindes han huru man egentligen behandlat henne	 som ett barn under aftonen; skämtat med hennes skriverier,	 anhållit om hennes protektion, varåt hon endast lett. Hon	 hade även den oturen att låta undfalla sig naiveteter, som va­	 rit ursprungligen allvarligt menade, men på vägen råkade	 grimasera.	 Den enda som tagit henne allvarsamt var han, främlingen.	 Och han hade sett att där var intet barn, utan en kvinna, med	 vilken han kunde tala om allt som intresserade honom, om	 människor och böcker, och utan att ett ögonblick kommen­	 tera vad han sade.	 
	 
	 
	 
	 
	 Följande morgon när han vaknade, sökte han utvilad, fram­	 kalla gårdagens händelser och personer. När han gjort en ny	 bekantskap, brukade han för att få fatt på karaktären, i min­	 net söka ’motsvarande talet’ han kallade det, genom att leta	 bland sina äldre kända vänner den som liknade den vars	 ekvation han sökte. Ofta utfördes denna psykiska operation	 av sig själv, så att när han sökte erinra den nya okände, bilden	 av en äldre bekant trädde fram och täckte mer eller mindre	 den nya. När han nu tänkte på Fröken X från gårdagen såg	 han icke henne utan en äldre gift kusin som alltid varit	 honom likgiltig. Därmed hade allt erotiskt, om det funnits,	 blivit trängt tillbaka, och endast minnet av en kvinnlig god	 vän kvarstod.	 Det var således med fullkomligt lugn han på aftonen infann	 sig, och utan spår av det bryderi en man erfar då han går att	 göra sig behaglig för en ung dam.	 Han mottogs därför också helt frankt som en gammal	 bekant, och befann sig i ett flickrum, elegant möblerat med	 rikt försett skrivbord, levande växter, familjeporträtt, mattor	 och bekväma stolar.	 Som målarinnan fått förhinder, måste han hålla tillgodo	 med hennes ensamma sällskap, vilket han dock fann något	 stridande mot konvenansen. Men värdinnans rättframma,	 okonstlade sätt undertryckte hos honom begäret att göra	 några reflexioner, som skulle ha varit sårande.	 Så sutto de nu mitt emot varann och konverserade. Hon var	 klädd i en svart sidenklänning med blåa islag och i empirestil	 med mörka spetsar som föllo ner från axlarne likt ett slädnät.	 Detta gav henne ett något frulikt utseende, och när därtill	 kom hennes rutinerade världston, tänkte han ett ögonblick:	 Det är en frånskild! Hennes ansikte som han nu kunde gran­	 ska i full belysning visade en platt panna som om den vore	 smidd, antydande stark bestämd vilja utan envishet; ögonen	 voro stora vältecknade som hos söderns barn, och näsan tyck­	 tes ha ändrat mening under uppväxande tiden, ty den gjorde	 en liten knyck mitt på näsbenet och blev ett tu tre romersk.	 Detta lilla oförmodade ’glättigt överraska’ gav en charm åt	 profilen som erinrade om en kamé.	 Samtalet förde sig ändå bättre i afton, ty man hade redan ett	 
	 samlat litet material av gemensamma upplevelser, att belysa,	 bekantskaper att analysera, förslag att pröva. Man satt och lik­	 som klippte silhuetter av sina vänner, och då ingendera ville	 ha färgen av att vara elak, klippte man vackert och icke med	 den spetsiga saxen.	 Under denna tankarnes oskyldiga lek hade han fått ögonen	 på en mycket stor blomsterkorg med praktfulla rosor. Hennes	 blickar hade redan läst ut hans tankar, och i samma stund en	 tjänare bar in en butelj vin och cigarretter, reste sig värdinnan	 och gick fram till rosorna:	 – Dem har jag fått av en vän när han reste, sade hon.	 (– Hon är förlovad! tänkte han, och kände sig överflödig.)	 Men för att visa det hon icke var förlovad, bröt hon med	 ovarsam hand en kvist, men som den var fästad med en metall­	 tråd, måste hon söka saxen, och emedan den låg i syskrinet	 längst ner på etageren, föll hon på knä och blev så på knä. I	 den ställningen förblev hon då hon fästade de två vackraste	 rosorna i knapphålet på hans rock, och så behövde hon bara	 räcka ut armen för att nå ett vinglas och dricka honom till.	 – Rosor och vin! har jag haft till omkväde i en ballad! sade	 han, som fann situationen något bisarr, men i sig själv betydel­	 selös.	 – Åh! säg den balladen.	 Han hade glömt bort den!	 Hon reste sig och satt åter i sin stol, och han förmådde	 henne berätta ur sitt liv: att hon tidigt lämnade föräldrarne,	 som separerat utan att skiljas då de voro katoliker; att hon upp­	 fostrats i klosterpensionat i London, Paris, Italien och flerestä­	 des; att hon särskilt i Paris, hos English Ladies plågats med	 religion, så att hon slutligen kastat allt överbord, visserligen	 kände en tomhet ibland, men väntade som alla andra att nytt	 skulle komma i världen. Under tiden ägnade hon som de	 jämnåriga sitt intresse åt mänsklighetens lyftande ur pauper­	 tet och befrielse från förtryck. Nietzsche hade hon flyktigt pas­	 serat – som de andra – och lagt åt sidan sedan han avsatt ett	 litet korrektiv mot de för högt spända förväntningarne om all­	 män jämlikhet ...	 Under det hon talade, märkte han att det lyste genom en	 gardin som bakom hennes rygg skylde en dörr vilken sanno­	 
	 likt ledde ut till våningen. Som en blixt slog det honom, att	 han var utsatt för ett skämt; han skulle kanske överraskas i	 någon löjlig tillbedjarsituation; eller var helt enkelt förbindel­	 sen med våningen upprätthållen sålunda för anständighetens	 skull. Detta hälsosamma tvivel höll konversationen fjärran	 från all flirt, och när supén bars in, gjorde han sig förebråelser	 över att ha misstänkt sin goda värdinna för onda anslag eller	 bristande förtroende.	 Vid halv nio-tiden ville han gå, men hon behövde endast	 yttra en misstanke om att han längtade till kaféet, så stannade	 han.	 Ville gå halv tio, men kvarhölls.	 – Ja, men det tillhör mig som äldre och förståndigare att	 icke förskaffa er obehag.	 Hon förstod ingenting; förklarade sig vara oberoende och	 att pensionatsfrun var van vid hennes soupers.	 Slutligen sade hans instinkt honom att detta var galet, så att	 han reste sig och tog avsked.	 När han vandrade hemåt sade han för sig själv:	 – Nej, människorna äro ej så enkla, gå icke att lösa på några	 formler, ty av denna afton och denna kvinna begriper jag inte	 ett spår!	 
	 *	 
	 
	 Nästa gång råkades de på museum. I ytterkläderna visade	 hon sig nu som en ung fru; och såg ut att vara trettio år eller	 mer. Hon hade ett trött drag kring munnen med små hårfina	 rynkor som de, vilka pläga skratta beständigt. Men hon var	 trist, antydde en brytning med sin far och en snart förestå­	 ende avresa. Hon tog nu reda på sin väns förhållande till teat­	 rar och förläggare, bad att få vara behjälplig med råd och	 relationer. Hon var idel moderlig ömhet, och en viss vårdslös­	 het i toaletten antydde att hon ej ville behaga som kvinna.	 Men, när hon föreslog att de skulle gå tillsammans på tea­	 tern, vägrade han, ty hans känsla sade honom, att hon icke	 borde komprometteras, och att han icke heller fick blottställa	 
	 sig, då hans osäkra ekonomiska ställning icke tålde en miss­	 tanke om en kärlekshandel.	 Då föreslog hon i stället att de skulle gå ut och rumla till­	 sammans. Till den ändan anmodades han söka henne hem­	 ma, men i hennes nya bostad: hon hade nämligen flyttat.	 (– Alltså uppsagd ur pensionatet för min skull, tänkte han,	 men ville ej säga det.)	 Nu var hans nyfikenhet som författare väckt, och han ville	 veta denna kvinnas gåta, ty så som hon skiftade hamn hade	 han aldrig sett någon annan göra.	 När han på aftonen ringde på i hennes bostad, infördes han	 i en sal att vänta; och när fröken var klädd, blev han utsläppt i	 förstugan, där de råkades. Här var således en ny regim införd.	 De gingo ut åt Västern, en öde boulevard som ledde åt Zoo­	 logiska trädgården till, och trädde in på en ölstuga som hon	 syntes känna väl till. I sin päls och med en teaterduk om huvu­	 det såg hon i mörkret ut som en gumma, och när hon gick	 något lutad, tyckte han att hon hade något häxartat över sig.	 Men när de inträtt i den ljusa lokalen och hon lagt av pälsen	 och duken, stod hon där i ett slag som den unga skönheten.	 En mossgrön enkel klädesklänning, tätt åtsittande, visade en	 adertonårings figur, och håret som hon strukit slätt kom	 henne att likna en vuxen skolflicka. Han kunde icke dölja sin	 rörelse inför detta trolleri, utan överfor hela hennes gestalt	 med ögonen som om han med en strålkastare ville upptäcka	 en dold fiende.	 (– Eros! nu är jag förlorad! tänkte han; och från den stun­	 den var han det!)	 Hon såg mycket väl effekten, och hon fosforescerade, satt	 som omvärvd av ljus, segerviss, med en triumferande min, ty	 hon såg att han var besegrad.	 Och fruktan överföll honom. Hon hade hans själ i sin klän­	 ningsficka, kunde slänga den i floden eller rännsten, och där­	 för hatade han henne på samma gång. Sin enda räddning såg	 han i att hans låga kunde genom influens väcka hennes, så att	 hon blev lika säkert fast vid honom som han vid henne. Och i	 denna halvdunkla avsikt gjorde han vad varje man i hans ställe	 skulle ha gjort; han smög sig in till henne, gjorde sig liten som	 ett barn, väckte hennes medlidande, men det stora barmhär­	 
	 tighetens medlidande med en söndergången människosjäl,	 en fördömd, som icke såg hopp om sällhet. Hon hörde och	 tog emot som en tribut, lugn, majestätisk, moderlig, men icke	 skadeglad som koketten.	 När slutligen efter en kall kvällsvard de skulle till att gå, reste	 han sig för att i en tidtabell se efter något tåg. Då han kom åter	 till bordet och ville betala, förklarade kyparen att det var	 betalt. Vem hade betalt? Fröken!	 Nu blossade han upp, och orättvist misstänkande att hon	 trott honom sakna pengar, anhöll han att åtminstone få göra	 upp för sig.	 – Jag känner icke ert lands seder, utbröt han, men hos oss	 och i mitt land är den man vanärad som låter en dam betala	 för sig.	 – Ni var min gäst!	 – Nej, vi gingo ut tillsammans; och hit kunna vi aldrig	 komma mer. Vet ni ej vilket rykte ni givit mig, vet ni ej vilket	 hiskligt namn denna kypare kan ge mig!	 Och när nu kyparen tillkallats för att få affären omgjord,	 uppstod nytt spektakel, så att han vred reste sig och lade sin	 andel av betalningen på bordet.	 Hon blev ledsen, men ville ej ge sig orätt.	 Det blev förstämning och han märkte nu att hon var tanklös	 man kallar, lika tanklös som då hon inbjöd honom ensam	 herre i sitt flickrum så sent på kvällen. Eller var det ett uttryck	 av den oavhängiga kvinnans fordran att få bli behandlad som	 mannens jämlike i allt; trots mot konvenans och förmenta för­	 domar? Kanske det senare, men han kände det som ett över­	 sitteri och var vred.	 Det höll på att bli en obehaglig tystnad på gatan, då hon	 räckte fram sin hand och sade med sin goda innerliga röst:	 – Icke vara ond!	 – Nej, icke det, men, men ... aldrig göra så mer.	 De skildes som vänner, och han skyndade sig ner till kaféet,	 där han icke varit på länge, dels av en viss motvilja mot tonen	 som icke längre harmonierade med hans stämning, dels där­	 för att han lovat sin väninna vara måttlig.	 Han återfann sällskapet, men kände sig något främmande,	 och han fick det bestämda intrycket att hit skulle han aldrig	 
	 föra henne. Därför gick han snart hem och försjönk i medita­	 tioner, som stundom drogo i de mörka färgerna, stundom i de	 ljusa. – När han tänkte tillbaka på det ögonblick då ur pälsens	 djurskinn den ungdomliga skönheten krupit fram, fann han	 däri något hemskt, olycksbådande. Det var icke den jungfru­	 liga skönheten med reflexer från barnets paradis, utan en	 demonisk mörk fägring som blir mäns bane, mannaviljans	 grav, och bringar förnedring och ofärd, ärelöshet och köpsla­	 geri. Men som är oundviklig, oundkommelig som ödet.	 
	 
	 
	 
	 Följande dag var han bjuden till middag i sällskap med hen­	 ne hos en konstnärsprofessor.	 Hon hade i dag anlagt en ny typ.	 Överlägsen världsdam, konverserande med en ton av viss­	 het, sägande lyckade kvickheter, epigram, och aldrig svarslös	 då någon riposterade. Stundom indifferent, blaserad, grym.	 Professorn som kom direkt från ett jurysammanträde, berät­	 tade att han fällt en barnamörderska.	 – Jag skulle ha frikänt henne, invände Fröken X.	 Professorn som tillhörde Akademien, och var umgängesvän	 på Hovet, baxnade, men tillrättavisade icke. Han tog repliken	 som en caprice, och lät ämnet falla.	 Stämningen var eljes något tryckt och främlingen, som bli­	 vit bjuden av frun i huset kände sig så olämplig i detta hem där	 allt rörde sig om hovet. Sannolikt hade hans väninna ställt om	 denna inbjudning i den goda avsikten att göra honom bekant,	 och att få en anstrykning av världsman över honom med det	 halvt anarkistiska ryktet. Disharmonien yppade sig också	 snart, då talet råkade in på konst, och professorn satt ensam	 med sin mening och sina akademiska ideal.	 När därför vid desserten värdinnan frågade främlingen om	 han ville komma till dem på deras mottagningsafton då han	 skulle råka många berömdheter, erhöll hon en sådan skarp	 
	 blick från sin man, att främlingen som uppfattat blicken tack­	 ade, fast besluten att icke antaga bjudningen. Skandinaverna	 voro nämligen särskilt illa anskrivna på högre ort emedan en	 norsk målare vållat en söndring i Akademien genom sitt	 nymodiga måleri.	 Återigen hade han låtit narra sig av sin väninnas tanklöshet,	 som fört honom i en krets där han ej hörde hemma, och där	 han var ogärna sedd. Hon syntes däremot intet märka, utan	 var lika hemmastadd och obekymrad som förut.	 Efter dinén blev musik och den sköna uppförde sig som om	 hennes vän icke fanns där, såg icke åt honom. Och när man	 bröt upp, tog hon avsked såsom av en obekant och lät en	 annan herre följa sig.	 
	 
	 
	 
	 Det var en söndagseftermiddag i februari och de vandrade i	 de yttre boulevarderna på Västern där de voro säkra att ej	 träffa någon bekant. Slutligen gingo de in på en enslig vin­	 stuga.	 Hon talade om sin förestående avresa, och han erkände att	 han skulle komma att sakna hennes sällskap.	 – Följ med! sade hon enkelt och ofraserat.	 – Ja, egentligen är mig likgiltigt var jag vistas.	 Det var en idé, som tycktes lätta vissa moln. Och nu kom	 beskrivning på Berlin, utsikterna där vid teatrar och mera	 dylikt.	 – Men, invände han, jag kommer så långt bort från mina	 barn.	 – Era barn, ja; dem har jag så ofta tänkt på. Säg har ni deras	 porträtt, får jag se!	 Han hade verkligen porträtten på sig, och när hon vidhöll	 sin önskan, visade han dem. Flickorna intresserade henne	 mindre, men när hon fick se den åttaårige, blonde gossen	 med den uppåt riktade härliga blicken, föll hon i hänryck­	 ning.	 
	 – Vilket ljuvt barnansikte! Är det icke en lycka att äga ett	 sådant barn!	 – Att äga i dag, och förlora i morgon! – – – 
	 Hon granskade nu porträttet och jämförde det med fadren	 och något närgånget så att han erfor denna blygselkänsla som	 en man kan känna inför en kvinna när hon tillägnar sig hans	 roll.	 – Det är ni, sade hon, men det är icke ni!	 Han begärde ingen förklaring, och hon bad att få behålla	 porträttet bredvid sig.	 Samtalet fortsatte och återknöts vid reseplanen, men hon	 var förströdd och lät blickarne esomoftast vila på porträttet.	 Vad som försiggick i hennes själ nu kunde han icke gissa,	 men han märkte att hon stred och var i begrepp fatta ett	 beslut. Och han kände huru ett nätverk av fina sugrötter	 klängde sig ut från hennes väsen och flätade sig in i hans;	 något ödesdigert förestod, han blev beklämd, längtade åter till	 sin manliga kamratkrets som han övergivit, och bad henne	 befria honom från det givna löftet att ej gå på kaféet.	 – Längtar ni tillbaka dit ner, sade hon, med sin moders­	 stämma. Tänk på er lilla son!	 De gingo, ut, stumma i den mörka men stjärnklara kvällen.	 Han hade bjudit henne sin arm för första gången; och peleri­	 nen på hans kappa vajade för vinden så att den slog henne i	 ansiktet.	 – Detta har jag drömt förut! sade hon.	 Men han svarade icke – 
	 När de kommo till hennes port, tog hon hans båda händer,	 såg honom i ögonen, och sade:	 – Gå icke dit! icke till vännerna!	 Därpå fällde hon floret, och innan han läst hennes avsikt	 hade hon – med fällt flor – tryckt en kyss på hans mun. När	 han sträckte ut armarne för att famna henne, var hon innan­	 för porten, som låstes och han stod fullständigt handfallen,	 och utan att kunna förstå hur det gick till. Därpå följde: Hon	 älskar mig, och har icke lekt med mig! Men denna djärvhet; ja,	 men hon fällde ju floret, det var blygsamt, och hon flydde,	 häpen över sin handling. Det var originellt, men ej oblygt;	 andra länder, andra seder!	 
	 Men för en man att icke ge första inseglet, utan mottaga det,	 var något förödmjukande. Och likafullt, han skulle aldrig	 vågat utsätta sig för en örfil och ett gapskratt ... Väl att det var	 skett, nu hade han visshet och det var till fyllest!	 Hon älskade honom! Att vara älskad var ju att säga sig: jag är	 då icke så dålig då, efter som någon kan se upp till mig, tro mig	 om gott. Och därmed vaknade självkänslan, hoppet, förtrös­	 tan, och han kände sig ung igen, färdig att börja en ny vår. Han	 hade ju visserligen endast visat henne sina goda sidor, men	 vanan att för tillfället undertrycka det dåliga hade lett till det	 godas framletande, och det var ju hemligheten i kärlekens för­	 ädlande makt, vilket icke var någon komedi. Genom att taga	 den ädelmodiges roll, kunde man mycket lätt så sätta sig in i	 rollen att den blev natur. Och enär deras tycke vaknat genom	 personlig sympati eller vänskap, visade den sig vara av rätta	 halten; att han senare upptäckte hennes skönhet och blev tju­	 sad av henne som kvinna, var ytterligare en garanti för att allt	 här utvecklat sig i riktig följd, och att han ej endast dårats av ett	 fagert yttre. Han hade nog anat hennes brister och blundat för	 dem, men det var ju kärlekens plikt, och stora prövosten, ty	 utan överseende vore ju icke kärleken.	 
	 
	 
	 
	 Han åkte hem och skrev brevet som skulle skrivas. Det slu­	 tade så: »Nu lägger mannen sitt huvud i Ert knä till tecken att	 det goda hos Er får makten över hans onda; men missbruka	 icke Er makt, ty då har Ni att vänta tyranners vanliga öde.»	 Följande morgon hade han avsänt brevet med ett gångbud.	 Ilmarinen den finske vännen stod vid sänggaveln och såg	 hemlighetsfull ut.	 – Nåå, sade han, ska du sta igen, nu?	 – Ja! det ser så ut?	 – Och det vågar du?	 
	 – Våga bli olycklig i värsta fall; olycklig är man ändå i alla fall!	 – Jaja! jaja!	 – Det är en förändring, och detta ensliga liv är intet liv!	 
	 Emellertid, i stället för svar på det sända brevet kom ett tele­	 gram med anhållan om möte på aftonen tillsammans med en	 redaktör som kunde vara nyttig.	 Därpå svarade han med telegram: »kommer ej, förrän jag	 fått svar på mitt brev.»	 Åter ett telegram, däri hon ber om uppskov till morgonda­	 gen med svaret.	 Han fann hela upptåget meningslöst, men gick till mötet.	 Hon infann sig som om intet hänt; man åt kväll och talade om	 affärer. Redaktören var en gift gemytlig person utan som det	 syntes några anspråk på att vara tillbedjare.	 Men i afton fann han henne ful; slarvigt klädd, med bläck	 på fingerna, och hennes konversation var så affärsmässig, att	 han såg henne i en avskyvärd dager.	 Mycket hade han i sitt liv erfarit och många besynnerliga	 människor hade han råkat, men något så galet som detta hade	 han icke varit med om.	 Det var med en känsla av befrielse han gick hem till sitt, fast	 besluten att icke följa denna dam till Berlin och icke närmare	 anknyta sitt öde vid hennes.	 Följande morgon ingick hennes brevsvar, vilket än mer	 stärkte honom i sitt beslut att draga sig tillbaka.	 Hon skrev: att hon tillhörde de kvinnor som icke kunna	 älska. (Vad är det för ena? Det här är litteratur! tänkte han.)	 Han trodde sig älska henne, men han var bara förälskad i sin	 kärlek – – – (Alexandre Dumas fils, tror jag!) Hon bad dock	 alltid få vara hans vän, och anhöll om ett möte i dag.	 Därpå svarade han med ett farväl och tack.	 Nu haglade depescher och ilbud, och mot aftonen inträdde	 hotellets kypare och anmälde en dam som väntade därnere i	 en vagn.	 Först tänkte han säga nej, men då kunde han vänta henne	 på sitt rum, och då vore bandet knutet. Han gick därför ned,	 inträdde i vagnen och utan reflexion eller resonemang möttes	 de i en kyss, som föll sig helt naturlig.	 
	 Och därpå uppstod ett stormigt samtal, som liknade väl	 mycket ett gräl.	 Hon fordrade att han skulle följa henne på resan denna	 natt redan; men han sade bestämt nej, ty blevo de synliga till­	 sammans, skulle det i morgon stå i alla tidningar om ’enleve­	 ringen’, och det hade han ej samvete till, både för hennes	 föräldrars skull och sina egna barns. Han var beroende ännu	 av andra människors hjälpsamhet, och i samma stund han	 vore känd som äventyrare skulle alla hjälpkällor stängas.	 – Då älskar ni mig icke!	 – Vov, vov, mitt lilla barn, äro vi nu där!	 Och han måste skratta åt henne. De stego ur droskan och	 fortsatte kalabaliken på en liten grön gata ner åt stranden till.	 Ibland tog han henne om halsen och tystade hennes mun	 med en kyss.	 – Att ni är förryckt, det har jag sett, men jag är en halvgalen	 människa, ser ni och med mig kommer ni inte ur fläcken.	 – Jag går i sjön! skrek hon!	 – Gott! Jag kommer efter och kan simma.	 Slutligen fick han henne att skratta, och så gingo de in på ett	 kafé för att söka komma till ett ultimatum.	 Nu hade han övertaget och behandlade henne som en	 okynnig flicka, och märkligt nog, när han anvisat henne rol­	 len, så tog hon den och blev därvid.	 Älskade dessa människor varandra nu? Ja, säkert, ty han viss­	 te ju huru bunden han var, och hon hade redan, efter vad som	 sedan kom i dagen, i brev till sin mor bekänt sin kärlek, men	 han skulle icke få veta om det, »ty då vore hon straxt underku­	 vad».	 Emellertid stannade de vid följande: Hon skulle resa ensam;	 de lovade varandra intet. De skulle korrespondera, se tiden	 an, om de kunde råkas på sommaren, och sedan hans ställ­	 ning blivit solidare skulle de tänka på förlovning och äkten­	 skap.	 Därmed skildes de för att icke ses på länge.	 
	 *	 
	 
	 
	 Genast styrde han sina steg ner emot kaféet. Där i sina vän­	 ners krets skulle han återfinna sig, ty under denna månads­	 långa isolering med en kvinna, hade han lossnat ut från sin	 miljö, förlorat fotfästet, byggt ett samliv på en så illusorisk	 grund som en ung flicka, vilken hans lidelse transformerat	 till en mogen kvinna. Hennes sista vredesutbrott hade visat	 en furie som trodde sig kunna skrämma honom till blind	 underkastelse, och hennes ansikte hade därunder antagit så	 skiftande drag från Polichinells breda grin till den fräsande	 kattens som visar de vita sylarne.	 Han andades lätt, erfor en befrielse, och inträdde i kaféet	 med en känsla av att ha lagt något besvärande bakom sig,	 något som var lyckligt överståndet och slut!	 Nu satt Svensken där, och troligen förledd av skvallret om	 Norrmannens förlovning, hade han medfört sin dam. Det var	 en lång, kroppslös blond Svenska, som syntes utmagrad av	 sjukdom; och hon hade sorg och förtvivlan i rösten, släpande	 tonfall och hängande ögon.	 Som artist, utan namn dock, var hon ’frigjord’ som det kal­	 lades, men dock icke från den kvinnliga fåfängan att alltid	 kunna uppträda med ett påhäng av manfolk, som hon ville	 skryta med att ha erövrat.	 Norrmannen hade hennes tankar länge rört sig om, och	 när de nu råkades, var han ny, full med överraskningar, och	 därjämte medförde han hela den nytända passionens eld.	 Inom en halvtimme såg hon icke mer åt sin gamle vän,	 hörde ej på vad han sade, och när hon slutligen snäste honom	 steg han upp, och frågade om hon följde med.	 – Du kan gå, svarade hon – 
	 Och han gick.	 På mindre än en timme hade hon brutit med sin mångårige	 vän, och hon var lierad med Norrmannen, som för en och en	 halv timma sedan kysst sin brud till avsked.	 Huru detta kunde vara möjligt, frågade han sig, men gav sig	 ej tid reflektera. Hon erbjöd fördelen att kunna förstå honom	 fullt; han fick tala ut efter en lång fängelsetid; han behövde	 endast antyda för att bli förstådd, och hon drack hans ordsvall,	 tycktes följa hans tankars krumsprång och fick sannolikt svar	 på många frågor hon länge burit på.	 
	 Men hon var ful och illa klädd så att han ibland skämdes för	 att bli misstänkt vara hennes tillbedjare. Och då fick han ett	 outsägligt medlidande med henne, vilket hon uppfattade som	 hans underkastelse.	 De gingo ut i staden, vandrade från kafé till kafé, alltjämt	 talande. Ibland stack honom samvetet, och ibland avskydde	 han henne som varit trolös mot sin vän. Där råkades de, i tro­	 lösheten, och de kände något ödesdigert som drivit dem till­	 sammans att begå liknande brott på en afton. Och hon hade	 straxt i början frågat om hans förlovning, och han hade svarat	 först undvikande, men då hon med kamratlikt deltagande frå­	 gade vidare hade han givit hela historien. När han då fick tala	 om sin kärlek, blev han varm, och hon värmdes vid brasan och	 återstrålade »den andra». Och så föllo deras bilder på varan­	 dra, och den som skulle stå söndrande emellan dem, den från­	 varande flickan, blev den som drog dem till varandra.	 
	 
	 
	 
	 Följande dag voro de åter samman, och hon tröttnade icke	 att upptaga ämnet igen, hans fästmö. Men i dag analyserade	 hon, tolkade, och började framkasta tvivel om hans förestå­	 ende lycka. Men hon gick försiktigt tillväga, skonade ännu,	 och försökte sig blott i objektiv psykologisk analys.	 Och hon förstod i rätt tid taga tillbaka ett för hårt ord, för	 att icke skrämma bort honom.	 Nu ville olyckan att han vid middagstiden mottagit ett brev	 från sin käresta, och detta skulle utgöra svar på hans bestor­	 mande avskedsskrivelse. Hon talade endast om affärer, gav	 goda råd i en hög ton, med ett ord, det var pedantiskt, småsin­	 nat, och icke ett spår av den unga flickan röjdes där. Detta för­	 stämde honom och gav honom avsmak. Och till den grad att,	 när han nu råkade den nya väninnan, gick han åstad med ett	 gränslöst förstöringsbegär att analysera den andra under mik­	 roskop; och Svenskan var icke sen att med sin kvinnliga kän­	 
	 nedom om kvinnans hemligheter giva den sämsta tydning åt	 alla små detaljer han berättat. Nu hade han kastat sitt lamm	 för varginnan, och denna slet sönder bytet, under det han såg	 på.	 
	 
	 
	 
	 I början av april, alltså tre veckor efter satt Norrmannen i	 kaféet en eftermiddag med Laïs, som hon kallades, sedan	 hon blivit sällskapets väninna utan att vara någon särskilds.	 Norrmannen satt där med en resignerad min, »beredd på	 allt», som vanligt. Hans förlovning hade visat sig svår att hålla	 livaktig per post, hade blivit ännu mera svävande sedan ryktet	 nått fadrens öron och gjort honom alldeles förtvivlad. Han var	 nämligen etatsråd, bodde i Odense, gick på hovet när han var	 i huvudstaden, »hade tolv ordnar», och ville hellre skjuta sig	 än bli svärfar till en känd nihilist. För att bli kvitt affären hade	 gubben dikterat sina villkor: vilka naturligtvis ej kunde uppfyl­	 las: nämligen att alla skulder måtte vara betalda och en anstän­	 dig inkomst garanterad. Som en teaterförfattare ju intet har	 garanterat, utan lever på publikens gunst, ansåg friaren sin	 kandidatur återtagen, och betraktade sig obunden, som han	 också var. Men denna förödmjukande korrespondens om	 penningsaker hade svalkat hans känslor, ty kärleksbrev bestå­	 ende av siffror och moderliga råd, praktiska anvisningar om	 förläggare och dylikt, var icke lyftande för en litterär fribytare.	 Han ansåg sig nu då brevväxlingen tynat och befann sig	 döende, som lös och ledig.	 Laïs hade med sin vanliga fåfänga tillskrivit sig äran av bryt­	 ningen, ehuru där icke förefanns någon grund. En för de	 kommande händelserna lycklig omständighet hade även	 inträffat de sista dagarne. Från Norden hade nämligen en	 äldre vän till Laïs anlänt, och som han befanns något förälskad	 var Laïs tillräckligt uppvaktad för att ej märka Norrmannens	 tilltagande ouppmärksamhet.	 
	 Men för att fira den nykomne hade de sista dagarne utgjort	 en enda fest, och nu befann man sig i detta underliga uppriv­	 ningstillstånd, då själen liksom lossnat i fogarne och släpper ut	 tankar utan åtskillnad och utan hänsyn.	 Laïs som var besatt av den icke ovanliga idén att hon var	 oemotståndlig, och gärna lät påskina att alla hennes manliga	 vänner voro avskedade älskare, även i de fall där hon själv fått	 avsked, ville nu visa sin resande vän huruledes hon var väl för­	 sedd, och började skärmytsla med Norrmannen.	 Som han länge närt det hat till henne som framkallas av	 oförsiktiga förtroenden, grep han tillfället att åvägabringa en	 anständig brytning utan att bli fiende, med ett ord att placera	 henne så ingendera skulle se försmådd ut.	 Under någon förevändning eller kanske i känslan av att	 något förestod honom, tog han avsked och lämnade de tu	 ensamma. Men Laïs insisterade på att han skulle stanna, san­	 nolikt för att hon skulle få tillfälle att lämna honom ensam	 kvar, när hon ginge med den andra. Där hade hon dock räk­	 nat fel, och med en inbjudande gest till främlingen, gick han!	 efter att ha kastat sortirepliken:	 – Nu lämnar jag er ensamna!	 
	 När han kom ut på gatan, erfor han en viss oro som om han	 lämnat något oavslutat bakom sig och hade något oväntat	 framför sig. Han tyckte sig höra den kvarlåtnas väsande röst –	 hon öppnade nämligen aldrig läpparne, vilka voro skurna	 som en orms, när hon talade – utan frambragte orden med	 strupen som alltid var beslöjad genom nattvak, starka drycker	 och tobak. Han kallade en sådan röst hos kvinnor för ’porter­	 stämma’, emedan den erinrade om den svarta nattdrycken	 och dess environger.	 – Det är vänskapen med kvinnor: antingen skall den sluta i	 kärlek eller i hat, alldeles som kärleken.	 Hemkommen till hotellet mottogs han av kyparen med ett	 lokaltelegram.	 – Det var detta som drog mig hem, sade han sig som av erfa­	 renheten lärt sig tro på telepati. Till den grad, att han brukade	 säga i sällskapet när man ville skicka efter någon frånvarande:	 Ska vi telepatera efter honom?	 
	 Innan han öppnade telegrammet, tyckte han sig känna	 innehållet, och när han läste det, tyckte han sig ha läst det	 förut, och blev icke förvånad. Depeschen innehöll detta: »Jag	 är här; sök mig hos Doktor * *. Viktiga nyheter.»	 Han blev stående två minuter för att fatta ett beslut.	 Därpå tvättade han sig, gick till sängs och ringde på kypa­	 ren.	 När kyparen kom, bad han denne telefonera efter vännen	 läkaren, en gift man, med egen klinik och oförvitligt rykte.	 Läkaren kom straxt! och fick situationen klar.	 – Du tänker alltså icke retirera?	 – Nej, men jag behöver samla mig, och sova i tolv timmar, ty	 jag har ej nerverna i min hand. Nu sänder jag telegram om att	 jag är illamående. Det tror hon ej, utan kommer själv; jag ber	 dig därför vänta en halv timme.	 Telegrammet gick, och om en halv timme hördes steg i kor­	 ridoren.	 Hon steg in; var svartklädd och till en början full av miss­	 tänksamhet. Men att få konsultera och råda tillsammans med	 läkaren, gav henne ett övertag som behagade henne.	 Hon skulle komma igen i morgon i sällskap med läkaren,	 och därpå gick hon efter att ha smugit en kyss på den sjukes	 hand.	 – Du skall icke leka med dina känslor, sade doktorn, som	 stannat. Denna kvinna älskar dig och du henne! Det är att taga	 vara på!	 
	 
	 
	 
	 Han låg ensam den långa aftonen och försökte få ett sam­	 manhang i detta sammelsurium, men fick intet. Vilket vild­	 snår var ej människosjälen! Ho kunde reda det! Från hat till	 förakt, över högaktning och dyrkan, och så tillbaka igen,	 med ett språng åt sidan, och så två framåt igen. Ont och	 
	 gott, sublimt och lumpet, trolöshet på samma gång som evig	 kärlek, kyssar och slag, äreröriga tillvitelser och gränslös be­	 undran.	 Med sin kännedom om människosjälen hade han bland	 sina få grundsatser uppställt: aldrig avräkna, aldrig gå till baks;	 nysta på bara. Och när hon i början av bekantskapen ville refe­	 rera till vad han sagt en föregående gång, avklippte han med:	 inte gå till baks, nysta på bara! Man pratar ju så mycket, och	 det mesta är improvisationer. Jag har inga åsikter, bara im­	 promptun, och livet bleve bra enformigt om man skulle tänka	 och säga detsamma alla dagar. Nytt ska det vara; hela livet är ju	 ändå bara en dikt, och det är mycket roligare sväva över sum­	 pen än att sticka ner fötterna för att känna efter fast mark, där	 ingen finns!	 Detta måtte ha närmast motsvarat hennes egna föreställ­	 ningar om livet, ty hon var straxt färdig att antaga rollen, och	 så funno de varandra alltid nya, alltid fulla av överraskningar,	 och kunde icke taga varandra på fullt allvar; utan när som en	 debatt uppstod, och den ena drog fram med den andras går­	 dagsmeningar i fullt hugg mot sina egna avlagda, måste de	 skratta åt sin dårskap.	 Därför fingo de aldrig reda på varann, så att de i riktigt all­	 varliga ögonblick kunde samtidigt utbrista: Vem är du? Vad är	 du för slag, egentligen? och båda voro svarslösa.	 När han nu skulle somna in, tänkte han som så: Jag fattar	 intet beslut, ty jag har aldrig sett något beslut leda till något.	 Händelsernas gång må styra mitt öde som hittills!	 
	 
	 
	 
	 Följande förmiddag kom hon, utan att vänta läkaren. Hon	 hade en liten förnumstig min, som om hon nog kände den	 där sjukan, men icke fäste sig vid småsaker. Ur en medförd	 korg tog hon fram ett ris ...	 
	 – Vad är det?	 – Jo det är påskriset, ty det är Långfredag i dag.	 Och så planterade hon riset i sängen vid hans fötter. Sedan	 prydde hon hela sängkanten med sälgkvistar i blom.	 Som en liten fru gick hon omkring och pysslade i rummet,	 ställde i ordning och mönstrade. Slutligen slog hon sig ner i	 en bekväm stol.	 – Nåå? Den stora nyheten?	 – Att vi måste förlova oss, sedan tidningarne redan eklate­	 rat.	 – Ha tidningarne gjort det? – Och den gamle?	 – Far är resignerad inför det ohjälpliga, men han är inte	 glad! Nå skall du icke gratulera mig?	 – Och du mig först, för jag är äldst ...	 – Och oförståndigast.	 – Jag har den äran att gratulera! Och en sådan man!	 Så jollrade de, och kommo snart över på kapitlet utsikterna.	 Han dikterade och hon skrev. Så och så många pjäser antagna	 till spelning ... Ett tusen!	 – Med trettio procents missräkningsavdrag, sade hon.	 – Trettio? Jag räknar alltid nittio procent missräkning,	 ibland hundra ...	 – Var förståndig nu, detta är allvarsamt ...	 Och så skrattade de!	 Det gudomliga lättsinnet! att se ner på livets rysliga allvar	 som om det bara vore att blåsa på; poetens sorglöshet att	 behandla ekonomien som poesi.	 – Hur skulle man kunna dras med livets elände, om man	 inte behandlade det som overkligheter. Om jag skulle ta det	 allvarligt, fick jag sitta och gråta hela dan, men det har jag inte	 lust med.	 Så kom middagen: Hon dukade på divansbordet; matade	 honom, och var särdeles sparsam med vinet.	 – Du har druckit nog nu, och du skall lova att aldrig gå i	 kaféet mer, aldra minst med Thaïs.	 – Med Laïs ..., rättade han, men rodnade. Det vet du ock­	 så?	 – Wer drei und zwanzig Jahr alt ist, der weiss Alles!	 Glad att vara över en bedrövlig bekännelsescen, lovade han	 
	 att aldrig mer besöka kaféet, och han höll sitt löfte, ty det var	 den enda penitens han kunde erbjuda för sin usla handling.	 
	 
	 
	 
	 De voro alltså förlovade, och han hade i hennes sällskap sitt	 enda umgänge under det hon fortsatte att gå i sina familjer,	 besöka teatrar och sådant som tillhörde hennes yrke som kor­	 respondent. Hon hade således i en eventuell maktstrid förde­	 len på sin sida att äga en miljö, där hon hämtade moraliskt	 stöd och nya impulser, under det han fick leva på sig själv,	 sina äldre iakttagelser. Som lekkamrater levde de egentligen,	 ty han fick aldrig läsa vad hon skrev i tidningarne, och hon	 hade läst allt vad han skrivit, men fick icke låtsas om det, och	 gjorde det heller icke. Att han var den redan färdige och	 erkände författaren och hon den unge litteratur- och teater­	 kritikern märktes icke i umgänget, ty som man och kvinna	 råkades de, och som blivande makar hade han ställt sig jäm­	 fota bredvid henne, icke över.	 Som han emellertid endast umgicks med henne, kände han	 stundom sig infångad, isolerad och lämnad i hennes våld, ty	 skulle han nu bryta med henne stode han ensam i världen,	 sedan han vuxit ifrån sina förra vänner och fått hat till krog­	 livet. Även kände han sig redan så samvuxen med denna	 kvinna, att han skild från henne skulle tänka sig tvina bort.	 Oaktat sin kärlek kunde hon icke dölja att hon hade honom	 på nåd och onåd, och stundom lät hon honom märka det.	 Men då rasade han som ett lejon i buren, gick ut och sökte opp	 vänner oaktat han märkte det han vantrivdes bland dem, och	 hade ont samvete som över en otrohet. Hon tjurade en halv	 dag; kröp så upp till honom, föll på knä och fick nåd.	 – I botten, sade han en gång, hata vi varandra därför att vi	 älska varandra. Vi frukta förlora våra personer genom kärle­	 kens assimilerande makt, och därför måste vi bryta ut oss	 ibland för att känna att jag icke är du!	 
	 Det fann hon riktigt, men det hjälpte intet mot upprorsan­	 dan, jagets kamp för dess självberättigande. Hon älskade	 honom som kvinna älskar man, ty hon fann honom skön, oak­	 tat han var ful.	 Han å sin sida begärde varken respekt eller beundran, en­	 dast måttligt förtroende och ett vänligt sätt, och hon var i all­	 mänhet sprittande munter, lekfull utan att vara retsam, mjuk,	 graciös.	 När han någon enda gång reflekterade över de många olika	 typer han i början av deras bekantskap hade iakttagit, kunde	 han knappt förstå huru hon mäktat spela så många roller. Den	 litterära oavhängiga damen med Madame Staëls öppna mun	 och flytande tunga var spårlöst försvunnen; den stora världs­	 damen med anspråk, och den trista Sappho, och fin-de-siècle­	 damen med galgparadoxer och schavott-koketterier voro to­	 talt utplånade. Hon såg hur anspråkslös han var, och hon blev	 som han.	 April månad gick in med full vår. Hans utsikter hade samti­	 digt ljusnat; pjäser voro antagna, en roman såld för en rätt	 betydlig summa, och så blev ett hans stycke uppfört i Paris.	 Rykten hade spritts att de flyttat tillsammans, vilket var	 osant. Föräldrarne i Odense blevo upprörda och tillstyrkte gif­	 termål genast.	 – Vill du gifta dig nu? frågade hon.	 – Visst vill jag det!	 Och så var saken avgjord!	 Men så kommo svårigheterna. Hon var katolik och fick som	 sådan ej gifta sig med en frånskild man så länge förra hustrun	 levde. För att undkomma denna stötesten fanns en utväg: att	 låta viga sig i England. Och därvid blev det. Som vittne kom	 systern uppresande. Hon var gift med en berömd artist, var	 själv skriftställarinna och förstod därför att värdera talang	 utan jordagods.	 Och så anträddes bröllopsfärden.	 
	 
	 
	 
	 
	 Det är en majmorgon på en ö vid Engelska Kusten. Han har	 vandrat ut med henne på yttersta udden där klippan störtar	 brant ner. Han vill fråga henne något mellan fyra ögon, men	 vågar icke; och därför stå de tysta stirrande ut i det blå intet,	 sökande ett mål som saknas.	 De ha nämligen uppehållit sig där i sex dagar utan att få vig­	 sel, emedan hans skiljobrev genom slarv ej blivit löst förrän ett	 par månader efter domen, och sålunda var daterat så att jävs­	 tiden ej var förlupen. Nu hade telegram växlats med myndig­	 heter; trassel och missförstånd hade vållat uppskov, och sys­	 tern hade blivit otålig.	 – Tror du på mig? frågade han.	 – Ja jag tror på din ärlighet, men du är en olycksfågel.	 – Och din syster?	 – Vad skall hon tro? Hon känner dig ju icke, och hon har	 endast klart för sig att dina försäkringar om papperens giltig­	 het ej voro tillförlitliga.	 – Hon har rätt, men jag är utan skuld. Vad ämnar hon nu?	 – Hon reser tillbaka i morgon och då måste jag med!	 – Alltså skiljas innan vi äro gifta; återgå till hotellrummet,	 krogen, nattkaféet!	 – Nej, icke det! –	 Och efter en paus!	 – Låt oss gå i havet!	 Han slog armarne om henne:	 – Har du sett ett människoöde som mitt! Och var jag kom­	 mer för jag olycka och fördärv med mig! Tänk, dina föräldrar?	 – Tala icke så! Med tålamod skola vi komma ut ur detta	 också!	 – För att råka i något annat!	 – Kom skall jag blåsa på’t!	 Och hon blåste bort molnet; det gudomliga lättsinnet sken	 åter och de sprungo i kapp hem över fästningsverken och mi­	 norna.	 
	 På aftonen kom det avgörande telegrammet, och följande	 morgon skulle vigseln ske.	 Den skedde också, först hos Borgmästaren; och under	 edens avläggande föll bruden i ett hysteriskt skratt, som höll	 
	 på att göra hela akten om intet, då den allvarsamme mannen	 icke visste hur han skulle förstå en så dårhusmässig scen.	 Det var icke något lysande brudfölje som sedan samlades i	 prästgården på aftonen. Utom systern biträdde fyra okända	 lotsar som vittnen när trohetslöftet avlades »inför Gud».	 
	 
	 
	 
	 Fjorton dagar hava gått in i maj månad. De båda sitta utanför	 den hemtrevliga stugan och se huru flyttfåglarne vila sig i	 trädgården innan de gå vidare norrut.	 – Så lugnt! säger hon.	 – Huru länge?	 – Åtta dar till! – Men aldrig kunde jag tänka att äktenskapet	 var en sådan härlig inrättning.	 – Fastän man kallat mig för kvinnohatare, har jag alltid äls­	 kat kvinnan, och fastän man kallat mig osedlighetsvän, har jag	 hållit på äktenskapet.	 – Kunde du tänka dig att leva ensam numera?	 – Nej; den tanken kväver mig.	 – Vet du att jag är så lycklig att jag är rädd!	 – Ja, det är jag med. Det känns som om någon ligger och	 lurar på oss! Nemesis heter hon, och hon förföljer icke endast	 brottsliga utan även lyckliga människor.	 – Vad fruktar du mest?	 – Att vi skola bli osams.	 – Men det beror väl på oss.	 – Om så väl vore! Men ofriden kommer utifrån med vinden,	 med daggen, med för långvarigt solsken, med regn. Försök att	 utreda vem av oss som hade skulden till sista kalabaliken.	 – Det var ingen!	 – Ingen av oss två, alltså en tredje. Vem var den tredje? Han	 kallas missförstånd, för att något heta, men bådas vårt förstånd	 var alldeles orubbat; och där var full förståelse.	 
	 – Skräm mig nu inte!	 – Nej, men var beredd på att samma äventyr kommer att	 upprepas, och att vi då liksom sist skylla på varann.	 – Ska vi gå och skriva nu? avbröt hon.	 – Jag kan inte skriva.	 – Och inte jag heller; min Redaktör är vred därför att han	 ej fått en artikel på två månader.	 – Och jag har ej fått en idé på ett helt år! Vart skall detta ta	 vägen?	 
	 Förhållandet var, att de liksom neutraliserat varandra så att	 ingendera reagerade mer, och deras samvaro utgjordes nu­	 mera endast av en stilla angenäm tystnad. Och behovet att	 vara i varandras närhet var så stort att den ena icke kunde gå	 utom dörren förrän den andra var efter.	 De försökte stänga in sig i var sitt rum för att arbeta, men	 efter en kvarts timma knackade det på dörren.	 – Vet du, detta är mycket härligt, men jag blir idiot! bekla­	 gade hon sig.	 – Du också?	 – Du också!	 – Jag kan varken läsa, tänka eller skriva mer, och knappt	 tala.	 – Det är för mycket lycka, och vi måste söka opp människor,	 ty eljes bli vi fåniga båda två.	 
	 Sanningen var att de upphört tala; de voro skenbart så ense i	 alla frågor och tycken, och de kände varandras meningar så,	 att något utbyte ej behövde komma ifråga. Samma smak,	 samma vanor, samma olater, samma lätta skepsis hade fört	 dem tillsammans, och nu hade de smält ihop som två bitar av	 samma metall. De hade förlorat sig och sin form, och de voro	 ett. Men minnet av ett självständigt väsen av en egen tillvarel­	 seform fanns kvar, och befrielsekriget stod för dörren; indivi­	 dens självupphållelsedrift vaknade, och när var och en skulle	 återtaga sitt, blev ett rivande om bitarne.	 – Varför skriver du inte? frågade han.	 – Jag har försökt, men det blir bara du och om dig.	 – Nå, om det blir jag eller någon annan, kan ju vara lika gott.	 
	 – Du menar jag icke har något själv?	 – Du är för ung att ha något själv; du är bara andra ännu,	 och jag kan vara lika god som andra.	 Detta kunde han saklöst ha låtit bli att säga, ty nu väckte han	 henne.	 Deras tystnad blev oroande och mitt i ett kärleksfullt bemö­	 tande visste man att den andra gick och slipade den kniv som	 skulle skära bandet.	 
	 
	 
	 
	 Så kom ett tidningsnummer med en notis om att i London –	 just i dessa dagar, ett band av hans dikter låg färdigt hos en	 engelsk förläggare.	 – Ska vi fara in till London? sade hon.	 – Ja gärna, fastän jag icke tror på dessa notiser som jag läst	 så ofta. Det blir i alla fall en affärsresa, som kan betala sig.	 Resan blev beslutad och verkställd. Och man såg den lilla ön	 försvinna med samma glädje som när man första gången sett	 den stiga fram ur töcknet.	 I Dover måste de stanna en dag på hotell.	 Hemkommen från en promenad fann han sin fru lackande	 sex paket alla av lika form och storlek.	 – Vad har du där? frågade han.	 – Jo det är din Amerikanska resa som jag sänder ut till mina	 bekanta tidningar i Danmark.	 – Inte kan den styckas; du vet ju att den utgör ett samman­	 hängande helt. Har du läst den?	 – Nej, jag har sett på den! Och det blir alltid pengar.	 – Icke ens det, ty bitvis vill ingen trycka det, och endast i	 volym har arbetet värde.	 Det fäste hon sig icke vid.	 – Kom nu, sade hon befallande, så gå vi till posten.	 Där fanns välvilja, men en oklok; och fastän erfarenheten	 
	 lärt honom huru farlig hon var som rådgiverska, lät han hen­	 ne hållas, och följde med ut.	 I trappan visade det sig att hon haltade, ty hon hade köpt för	 trånga kängor, och av dessa högklackade vilka då för tiden	 endast begagnades av kokotter.	 När de kommo ner på gatan gick hon hastigt förut till pos­	 ten och han efter. När han såg den lilla gestalten vanställd av	 de många paketen som hon själv ville bära, och hennes hal­	 tande på den snedgångna klacken – greps han av avsky.	 Det var första gången han såg henne från ryggen, och han	 tänkte ofrivilligt på skogsfrun som framifrån var en tjusande	 älva, men bakifrån ett tråg.	 Nästa sekund greps han av ånger och avsky över sig och sina	 tankar. I denna grymma hetta bar denna lilla kvinna den	 tunga bördan, och hon hade därtill skrivit sex långa brev till	 redaktörerna – allt för hans skull. Och hon haltade! Men hen­	 nes brutala sätt att behandla hans arbete, skära sönder ett	 manuskript, utan att läsa det; stycka ett litterärt verk som en	 köttmånglerska sina varor ...	 Avskyn steg igen ... och så ångern blandad med denna	 oförklarliga smärta en man erfar då han ser sin älskade ful, illa	 klädd, ömklig eller löjlig.	 Folk på gatan såg efter henne, i synnerhet nu då vinden	 fyllde hennes tunna sargekappa i stil av morgonrock, som	 svällde upp som en ballong och vanställde den vackra gestal­	 ten.	 Han skyndade fram för att taga paketen, men hon gjorde	 endast en avvärjande gest, och hastade framåt, glad, oför­	 skräckt.	 När hon kom ut från postkontoret, ville hon gå och köpa	 nya skor som voro större. Han följde. Handeln varade en halv	 timme, och hon bad honom gå och vänta utanför. När hon	 slutligen kom ut, gick det bra ett stycke framåt gatan, men så	 upptäckte hon att de nya skorna också voro för trånga.	 – Tänk en sådan skomakare!	 – Ja, men han har väl inte gjort skorna för trånga, åt dig!	 Det fanns väl större!	 Det var en dålig början till konversation; och när de satt sig	 ner vid ett kafébord, blev tystnaden oroande. De sutto mitt	 
	 emot varann och måste se varann i ögonen, men de försökte	 undvika det, kunde ej, och när de tvungos se på varann vände	 de sig bort.	 – Du skulle allt gärna vilja vara i Köpenhamn nu med dina	 vänner, sade hon.	 – Det var rätt gissat!	 Och det var så, men hade han en sekund kunnat flytta sig	 dit, skulle han straxt längtat därifrån.	 Nervositeten tilltog, blickarne började gnistra, men som	 hon var intelligent förstod hon att det ingens fel var.	 – Gå du ut och spatsera, sade hon, vi behöva vara ifrån var­	 andra något, och du skall se det blir bättre.	 Det var fullkomligt hans mening, och de skildes utan ond­	 ska.	 När han så vandrade utmed hamnen kände han sina nerver	 ordna sig och lugna sig. Han återfann sig själv som något avslu­	 tat för sig; han strålade icke längre utåt utan koncentrerades;	 och han hade sig samlad inom sin egen hud. Hur väl kände	 icke han igen dessa symptom, som icke betydde något, utan	 trotsande alla förklaringsförsök kvarstod som ett konstant	 fenomen vilket visserligen liknade andra på andra områden,	 men ej voro av samma art.	 När han nu emellertid fann ett positivt välbehag i hennes	 frånvaro, smög sig den tanken lätt på honom att en beständig	 frihet från henne skulle vara åtföljt av ett ändå större behag,	 och när han kom ner till ångbåtsstationen föll som en blixt	 den tanken ner i honom:	 – Om jag reser nu, så är jag på två dagar i Köpenhamn.	 Han satte sig ner och beställde ett glas öl; tände en cigarrett	 och mediterade.	 – Om jag far till London, tänkte han, så får hon övertaget	 emedan hon kan tala språket. Jag skall vallas omkring av	 henne som en dövstum och sitta som en fåne bland mina lit­	 terära vänner, vilka hon straxt stoppar i fickan. Detta behagar	 mig icke! Redan hennes protektion i danska tidningar inne­	 bar en förödmjukelse! – Han hade mottagit en tjänst av	 henne ...	 Men mitt i detta dividerande avbröt han sig, ty han visste att	 om man börjar objektivera och analysera så: vem kan då varda	 
	 beståndande? Och han visste även, att ingen tålde ses på ryg­	 gen, eller bedömas i sin frånvaro. I detsamma kom ensamhets­	 känslan över honom, förnimmelsen att han varit trolös,	 otacksam; och han drogs tillbaka till henne; steg upp och gick	 raskt till hotellet. När han steg in, något uppskruvad och ej	 utan sentimentalitet, mottogs han av ett skrattande, långt ihål­	 lande och muntert som trädgårdssångarens aria. Iklädd en	 sidenkjol låg hon hoprullad som en angorakatt och åt på kon­	 fekt, samt luktade på en parfymflaska.	 Och så logo de, åt alltsammans, som om de sett något löjligt	 på gatan, vilket icke kom dem vid.	 
	 
	 
	 
	 Och nu sitta de i Pimlico, bortom Londons Westminster åt	 Chelsea till. En visit var gjord och så var det slut. Alla männi­	 skor voro borta, teatern stängd. En fullkomlig afrikansk hetta	 rådde, så att själen ville lämna hyddan för att söka svalka högt	 upp och man kände sig döende från morgon till kväll.	 Den annalkande nöden hade tvungit honom slutligen att	 motvilligt sätta sig att skriva; men som han konsumerat det	 mesta av sina upplevelser, måste han tillgripa ett ämne, som	 egentligen var fridlyst. Han gjorde våld på sig, övervann alla	 hänsyn, och började.	 – Nu skriver jag, berättade han triumferande. – Vi äro räd­	 dade!	 Och frun kom in och såg huru första sidan var fylld med	 bokstäver.	 Om en timme kom hon igen; men då låg han på soffan, jäm­	 rande sig.	 – Jag kan icke! Hellre må vi förgås!	 Hon lämnade rummet utan att säga ett ord, och när hon	 smällt igen dörren, riglade han den. Tog sedan fram ur sin	 kappsäck en grön lärftspåse, vilken innehöll ett stort antal	 
	 pappersark fullskrivna med årtal. Det var den bland hans vän­	 ner mycket omtalade »Yttersta Domen».	 Det var ett historiskt arbete, däri han från en ny och djärv	 synpunkt behandlade världshistorien som naturvetenskap. En	 tillämnad foliant som aldrig skulle bli tryckt, kanske, men	 säkert aldrig ge några pengar.	 När han arbetat ett par timmar, kände han den vanliga oron	 då han icke sett sitt andra jag och gick därför ned för att se	 henne.	 Hon satt och läste en bok, vilken hon gjorde ett lamt försök	 att gömma, då han trädde in. På hennes sällsamma min såg	 han att något ödesdigert inträtt i deras samliv.	 – Vad läser du? frågade han.	 – Din sista bok! svarade hon med ett särskilt betoningssätt.	 – Den har kommit nu då! Läs icke den boken, du förgiftar	 dig!	 Det var den hänsynslösa skildringen av hans första äkten­	 skap, skriven i självförsvar och såsom ett testamente, emedan	 han då efter slutad skrivning ämnat beröva sig livet. I ett par år	 hade manuskriptet legat deponerat under sigill hos en släk­	 ting, och var aldrig ämnat att tryckas. Men nu på våren, under	 omständigheternas tryck, och sedan han varit utsatt för ett	 orättvist avlivande i tal och tidningar, hade han sålt boken till	 en förläggare.	 Och nu hade den kommit och fallit i den hand där den ald­	 rig bort falla. Han tänkte först rycka boken från henne, men så	 återhölls han av den tanken: Det har skett; alltså skulle det ske!	 Och kav lugn som om han åsett sin egen avrättning, vilken	 ej kunde hindras, gick han ut ur rummet.	 Vid middagsbordet märkte han den oerhörda förändring	 som försiggått med hustrun. Där funnos nya drag i hennes	 ansikte; hennes blickar granskade hela hans person som om	 hon jämförde honom med den man vilken förekom i boken.	 Att hans lidanden icke skulle väcka hennes medlidande, det	 tog han för givet, då kvinnan alltid känner med sitt kön såsom	 parti. Men vad han icke kunde räkna ut, var att hon skulle	 känna igen sig själv i vissa drag hos hennes företräderska. Kan­	 ske fick hon även en del skarpa svar på sina hittills obesvarade	 satser i den frågan makarne instinktivt undveko: kvinnofrå­	 
	 gan. Säkert är att hon fick reda på sin mans åsikter om hennes	 kön, och hon kände nog till dem, men här voro de så brutalt	 framlagda, att de måste såra henne dödligt.	 Hon sade icke ett ord, men han läste i hennes ansikte, att nu	 var hans frid ute; och att denna kvinna ingen ro mer skulle få	 förrän hon dödat hans ära, och tvingat honom förkorta sitt liv.	 Däremot kunde han endast sätta sitt: vara beredd på allt, i det	 längsta fördraga allt, och sist, när intet mer återstod, gå sin	 väg, och låta henne i ensamheten äta sig själv av brist på näring	 för sitt hat.	 
	 
	 
	 
	 Följande dag hade hon ruvat sitt ägg och det befanns inne­	 sluta en basilisk.	 Med en min som icke lyckades bli oskuldens, meddelade	 hon, att efter som han icke kunde arbeta, måste de vara	 betänkta på indragningar.	 – Gott! svarade han.	 Först skulle de inskränka sig till ett rum. Detta betydde att	 all möjlighet att rå sig själv, draga sig tillbaka, samla sig, var ute­	 stängd. Han skulle hädanefter vara inspärrad med sin plågo­	 ande i samma bur, ej rå sina tankar och tycken, och framför	 allt icke arbeta med Yttersta Domen.	 – Du kan ju ändå icke arbeta! anmärkte hon.	 När middagen kom, framsattes en tallrik med fläsk och ett	 bröd.	 – Du håller ju icke på soppan, sade hon, och varm mat i den	 här hettan smakar icke.	 Därpå satte hon sig att betrakta honom.	 – Skall du icke äta? frågade han.	 – Nej, jag är icke hungrig, svarade hon, och fortsatte att	 betrakta honom.	 Då steg han upp, tog hatten och gick ut.	 – Skall du gå ut? frågade hon; det skall jag med, så då få vi	 sällskap.	 
	 Han gick före med långa steg, hon efter. För att pina henne	 sökte han solsidan utmed en vit vägg där hettan var enorm och	 det reflekterade ljuset kom ögonen att svida. Därpå släpade	 han henne ut till Chelsea, där inte ett hus fanns som kunde	 skugga. Hon följde som en ond ande.	 När de kommo till floden, tänkte han ett ögonblick knuffa	 henne i vattnet, men gjorde det ej. Han gick ner på stranden,	 där kalkskutor lossade, ångvinschar pustade stenkolsrök, tros­	 sar hindrade passagen. Han hoppades hon skulle falla och	 stöta sig, bli knuffad av hamnarbetare, önskade att en sjåare	 omfamnade henne och kysste, ja han trodde sig kunna med	 lugn åse hur en hamnbuse våldtog henne, så gränslöst var	 hans hat, och hennes.	 Förgäves klev han över tunnor och skottkärror, gick mitt	 igenom kalkhögar, ämnade ånyo hoppa i floden och simma	 till andra stranden, men återhölls av tanken att hon möjligen	 också kunde simma.	 Slutligen tog han en bukt som en av bromsen förföljd tjur,	 ner åt Westminster där bakgatorna vimlade av de besynnerli­	 gaste figurer, vilka liknade de hamnar man ser i skräckdröm­	 mar; gick in i kyrkan för att liksom skubba av sig en ohyra, men	 hon var med, outtröttlig, tyst.	 Så måste han hem slutligen, och väl hemma satte han sig i	 en stol och hon satte sig mitt emot.	 Då förstod han hur en människa kunde bli mördare, och	 han beslöt att fly, sedan han först skrivit efter pengar.	 Natten kom och han räknade på att då få samla sina tankar,	 rå om sig själv.	 Han låtsades därför somna, men hon hörde på hans ande­	 dräkt att han icke sov.	 – Är du vaken? frågade hon.	 Han var nog oklok svara ja. Nu lågo de och spejade efter	 vem som skulle somna först. Och slutligen somnade han.	 Långt fram på natten vaknade han, lyssnade och hörde på	 hennes andedräkt, att hon sov.	 Då sträckte han ut sin själ, svepte sig i mörkret och njöt av att	 få tänka utan att observeras av de kalla, hotfulla ögonen.	 Men hon hade icke sovit, utan i mörkret hör han hennes	 stämma som förr: – Sover du?	 
	 Han kände Vampyren som slagit fast på hans själ och över­	 vakade till och med hans tankar. Varför skulle hon eljest	 bespeja honom, om ej därför att hon fruktade hans tankars	 tysta arbete? Hon kände kanske huru han låg och arbetade sig	 lös ur hennes nätmaskor, om han bara fick några timmars ro,	 men det skulle han icke få. Och hon försakade själv sömnen	 bara för att pina honom. Hon unnade sig icke att gå ut i sta­	 den, på bibliotek och museer, därför att hon icke ville lämna	 honom ensam.	 Följande dag, frågade han henne om hon fortfor att vilja	 översätta hans arbeten, eljes måste han vända sig till sina	 gamla översättare.	 – Skulle jag översätta dig! sade hon föraktligt! Jag har väl	 bättre!	 – Varför skulle du icke översätta mig före dina struntförfat­	 tare?	 – Akta dig du, fräste hon; du är överskattad och ett förfär­	 ligt uppvaknande förestår dig, ur din inbillade storhets dröm.	 Detta sade hon med en ton som om hon haft Europas opi­	 nion bakom sig, och det gjorde ett visst intryck på honom, ty	 en författare även erkänd är ju ingenting inför sig själv, men	 allt genom den mening andra hysa om hans talang. Nu kände	 han att bandet brast; hon hatade och ringaktade hans verk	 som ju var hans berättigande, och när hon sökte att beröva	 honom mod och tillförsikt, så var hon fienden. Och mot en	 fiende fanns endast två metoder, antingen döda honom eller	 icke inlåta sig i strid utan tåga vidare. Och han beslöt sig för	 det senare.	 Ännu ett par dagar måste han hålla ut medan pengarne	 inväntades, och dessa dagar voro tillräckliga att utveckla hans	 avsky. Kall, beräknande elakhet, med skadeglädje över lyckade	 anslag; all kvinnans småsinthet, lumpenhet och svek fick han	 tillfälle se om igen, men i större skala. Och som hon visste att	 han av penningbrist icke kunde komma lös, lät hon honom	 förstå att han var hennes fånge; vilket han icke var.	 Rummet såg ut som ett svinhus och maten var enkom lagad	 så att den skulle vara vedervärdig. Oordning och snusk härs­	 kade, så att han kände sig vara i helvetet, och tänkte med sak­	 nad på sin ensliga vindskammare där alltid ordning rått, trots	 
	 slarv i ekonomien. Två månader endast hade förflutit sedan	 bröllopet, och leendet hade upphört, allt samtal tillochmed,	 kärleken var förvandlad i ett orimligt hat, och han började	 tycka hon var ful.	 Sista dagen måste han sjunga ut för att icke spricka:	 – Du var skön så länge jag älskade dig, kanske min kärlek	 gjorde dig skön, icke blott inom mitt tycke. Nu är du den	 fulaste och den uslaste människa jag minns mig råkat i mitt liv.	 Därpå svarade hon:	 – Jag vet mig aldrig ha varit så elak mot någon som mot dig,	 utan att jag kan uppge något skäl.	 – Jag kan det, svarade han. Du hatar mig därför att jag är	 man, och din man.	 Han hade packat sin kappsäck och hon var beredd på hans	 avresa. Men nu när avskedet nalkades, och som hon trodde	 det vara för evigt, smälte hatet, och se kärleken var framme	 igen! Hennes ömhet och omtanke hade inga gränser; de	 talade om framtiden som om de skulle ses snart igen. Hon gav	 honom goda råd, moderligt, men undergivet, resignerat som	 inför ett oböjligt öde som vållat deras skilsmässa för stunden.	 Och när de nu åkte till stationen i den öppna kabben, mitt på	 solklara dagen på största gatan, kysste hon honom uppre­	 pade gånger. Folk skrattade, men när polisen började upp­	 märksamma det smeksamma herrskapet, blev han betänk­	 sam:	 – Akta dig, här i landet komma vi i fängelse för offentliga	 ömhetsbetygelser.	 – Det bryr jag mig icke om, svarade hon. Jag elskar dig så	 mycket!	 Han fann henne åter sublim i sin allt trotsande ömhet, och	 de skulle nu råkas igen senast om en vecka. Hans reseplan var	 att nå ön Rügen där hjälpredan Ilmarinen låg och badade.	 Denne skulle hjälpa honom med affärernas ordnande; så	 skulle han hyra en lägenhet, och senast inom fjorton dagar,	 aldrasenast skulle hon komma dit.	 – Ser du nu att det där hatet kan man icke lita på!	 – Nej, men på kärleken!	 – Det ser ut som om den vore segare!	 Avskedet på stationen var sönderslitande, och när han satt	 
	 ensam i kupén, erfor han endast saknadens kval. Befrielsens	 lycka som han den sista tiden drömt om, infann sig ej. Allt	 minne om hennes elakhet var bortblåst.	 
	 
	 
	 
	 Han hade skaffat sig över från London till Hamburg i hopp	 att vid ankomsten kunna finna bekanta som skulle hjälpa	 honom vidare till Rügen. Men det var förgjort; alla voro på	 landet eller eljes borta. Och nu måste han sätta sig på ett	 hotell och telegrafera. Först till Ilmarinen på Rügen, men	 denne hade inga pengar. Liknande svar erhöll han från	 Köpenhamn, och Kristiania.	 Då kände han sig som lockad i en fälla och övermannad. Ty	 alldenstund koleran rasat året förut, väntade man få den till­	 baka i år, om nämligen hettan infann sig, och det var just fallet.	 Alltså, komme han icke snart lös, hade han att vänta, icke	 döden, ty den var honom då likgiltig, men karantänen.	 Dagarne gingo, långsamt, ohyggligt, ty han hade ingen att	 tala vid, och med det hotande kolera-utbrottet över sig! Van­	 mäktig och i permanent raseri mot en osynlig som tycktes ha	 fattat agg till honom, blev han paralyserad och vågade icke	 mer lyfta ett finger för att ändra sitt öde, ty han fruktade miss­	 lyckande och svikna förhoppningar. För att fördriva tiden	 satte han sig att läsa historiska tabeller, och skrev årtal från	 morgon till kväll. Men dagarne voro likväl ändlöst långa, och	 efter fyra dagar fick han den fixa idén att han aldrig skulle	 komma lös från denna rysliga stad där det bara köptes och sål­	 des. Intrycket blev så levande att han skulle sluta sitt liv i det	 ohyggliga hotellrummet, att han packade opp sina saker och	 började pryda byrån med fotografier av sina barn och andra	 anhöriga.	 Ensamheten och kvalen töjde ut tiden, så att han fick illu­	 sionen av att han var hamburgare, glömde momentant sitt för­	 
	 flutna, att han var gift, att han levat annorstädes än här. Han	 betraktade sig som en fånge, med det hemska tillika, att han ej	 visste vad han förbrutit, vem som dömt honom eller vem som	 var hans fångvaktare. Men det svarta spöket Koleran låg osyn­	 lig ner i kanalernas smutsvatten och lurade på honom. Tre	 gånger om dagen frågade han kyparen om koleran, och erhöll	 beständigt svaret: säker är man icke!	 Så kom då äntligen ett brev från hustrun. Hon skrek högt av	 saknad, kärlek och oro; och ville veta var han var. Han svarade	 i samma tonart och röt av ursinne över ödet som skiljt dem.	 
	 På femte dygnets morgon läste han i tidningen att hans vän	 Dansken från kaféet bodde en halv timmes järnväg från	 Hamburg.	 Om han vetat detta förut, skulle han icke behövt dessa	 utståndna lidanden! Nu, alldenstund han icke kunde betala	 hotellräkningen, beslöt han att resa utan vidare, för att icke	 mer återvända. Vännen skulle ge honom pengar och han	 skulle sända dem till hotellet och låta sakerna komma efter. Så	 satte han sig på tåget med en utsläppt fånges känslor; kastade	 en medlidsam blick på Hamburg som han förlät dess oförrät­	 ter, men lovande sig icke mer i onödan hedra den med sina	 besök.	 En halvtimmes färd hade satt honom i gott lynne och det	 vattnades honom redan i munnen vid tanken på att få prata ut	 sin förargelse, kanske färglägga hela martyrhistorien som en	 komisk bagatell. Det gudomliga lättsinnet kom igen och han	 fann sig egentligen vara en lyckans guldgosse som kunde så	 oförmodat råka en av vännerna.	 Han stannade utanför det lilla trevliga värdshuset, där vär­	 den stod i dörren; hälsade och frågade om herr * * var inne.	 – Nej han har rest i dag på morgonen.	 – Vart har han rest?	 – Till Danmark!	 
	 När han efter tre timmars väntan, under vilken han haft tid	 att känna slaget svida ut, åter satt på tåget, tänkte han: – Detta	 hänger icke rätt ihop; detta är icke naturligt, icke händelser­	 nas logik. Detta är visserligen något annat!	 
	 
	 Så döko åter Hamburgs tornspiror fram, och det gamla hatet	 vaknade; men steg till en otrolig höjd då han vid stationen	 såg en sjukbår.	 – Nu är koleran här! tänkte han. Fjorton dagars karantän!	 Men koleran var icke där; det var ju redan en stor lycka, som	 han dock icke kunde njuta av, ty nu var han viss den skulle	 utbryta samma dag han fick pengarne. Och han hade där­	 jämte räknat ut, att han aldrig skulle komma från Hamburg,	 och på följande sätt. Pengarne dröja så länge så att hotellräk­	 ningen, vilken växer i geometrisk progression, kommer att	 sluka beloppet så att inga respengar återstå, och så kan lätt ett	 perpetuum mobile uppstå som varar till världens ända.	 Att han räknat rätt i det hela visade sig två dagar senare, då	 pengar verkligen anlände. Han betalade räkningen, lämnade	 hotellet i droska och kom ner till stationen. Där skulle åkaren	 betalas; och en borstare som medföljt från hotellet begärde	 drickspengar samt hade en liten nota på utlägg, troligen falska	 som vanligt. När han kom till biljettluckan och frågade priset,	 fattades två mark. Därför återvände han till hotellet!	 
	 För att giva läsaren en levande föreställning om mannens	 lidanden är säkert icke nödvändigt dröja vid alla detaljerna.	 Nog av, tysthetskuren varade ännu några dagar, och så kom	 han loss, utan att koleran hann utbryta.	 
	 
	 
	 
	 Avsikten med Rügenresan var dels att få manligt umgänge	 och komma ifrån kvinnan, dels att med Ilmarinen få affä­	 rerna i stånd, huvudsyftet kanske att få tala. Just därför,	 menade han, hade Ödet eller vem det var satt honom i abso­	 lut tystnad i Hamburg, ty ’Ödet’ letade alltid ut hans hemliga	 önskningar för att förinta dem.	 
	 När han nu äntligen kom till Rügen och väntat sig få riktigt	 tala ur skägget en halv natt, fann han Ilmarinen förändrad,	 
	 kylig och generad. Denne hade nämligen hört att vännen gift	 sig med en dam av rik familj, vilket ock var fallet, och därför	 kunde han ej förstå denna hastigt påkomna misär. När nu	 den nykomne frågade om de skulle supera tillsammans, ur­	 säktade sig Finnen med att han var bjuden till en födelse­	 dag.	 – Jag bor nämligen tillsammans här med Laïs äldsta vän, du	 vet, Svensken som var förälskad i henne och kom på slutet.	 – Är han här?	 – Ja, han bor här, sedan Laïs förlovat sig med Ryssen, som	 övergivit sin kvinna och sitt barn.	 – Bor han här? Han hatar väl mig också?	 – Ja, uppriktigt sagt, nog kommer din närvaro att plåga	 honom.	 
	 Och så fick han gå ensam första kvällen. Ensam efter en lång	 ensamhet på tu man hand med en kvinna, och sedan ensam	 med sig själv!	 Han kände sig som om han vore under någon förbannelse.	 Denna obetydliga, obildade Ilmarinen som han ur intet dragit	 upp, infört i sin krets, fött och härbärgerat, för de små ären­	 der han gick till teatrar och förläggare, vilket dels var en heder	 för den okände ynglingen författaren, dels en fördel, emedan	 han därigenom själv skaffade sig inträde med sina arbeten.	 Nu övergav famulus sin lärare, emedan han icke trodde där	 var mer att vinna! och emedan han ansåg sig kunna reda sig	 själv.	 De dagar som nu följde voro så ohyggliga att han återigen	 kom på den tanken att detta icke kunde gå naturligt till utan	 att den svarta handen ingrep i hans öde.	 Som det endast fanns ett värdshus vid denna tredje klassens	 badort, måste han sitta till bords med sin landsman som till­	 skrev honom förlusten av Laïs, och med Ilmarinen som tagit	 en hög ton emedan han trodde vännen förlorad.	 Därtill serverades ett slags urkokt svinmat, så att man gick	 hungrig från bordet och hungrig hela dan. Allting var förfals­	 kat, till och med ölet, och köttet hade värdens familj först kokt	 ur åt sig; gästerna fingo muskeltrådarna och benen – alldeles	 som man fodrar hundar.	 
	 Halvhätska blickar från den olycklige landsmannen gjorde	 icke bordets inbillade njutning större.	 
	 Han hade varit där en vecka, utan att något från hustrun i	 London låtit höra av sig. Livet på ön hade i början såsom	 kontrast till Hamburgerhotellet förefallit honom uthärdeligt,	 men när han en dag vaknade upp och reflekterade över sitt	 läge fann han det rent infernaliskt.	 Han hade fått en vindskammare med solen brännande på	 plåtarne som med en fots avstånd lågo över hans huvud. För	 sexton år sedan hade han som ungkarl lämnat sin blykam­	 mare fem trappor upp för att inträda som gift man i en våning.	 Sedan hade bland hans skräckdrömmar varit den att han	 tyckte sig krypa opp för de fem trapporna till sitt gamla ung­	 karlsrum, där allt den ogifte mannens elände och smuts vän­	 tade på honom. Nu var han på vindskammaren igen – och	 ungkarl, fastän gift. Det var ju som ett straff efter mottagna var­	 ningar! Men vad han brutit, det kunde han ej säga!	 Därtill kom att hela trakten där de bodde utgjordes av ljus	 lös sand, som nu av högsommarsolen var så uppvärmd att den	 ej svalnade om natten. Detta ledde tankarne först på de heta	 sandpåsar bönderna bruka i lunginflammation; senare och	 sedan han länge letat i minnet, uppdök tavlan ur Dantes Hel­	 vete där gudsförsmädare ligga utsträckta på het sand; men	 efter som han ej trodde sig känna någon god Gud, tyckte han	 smädelserna kunde vara ogilda.	 Efter en veckas vandringar i den djupa sanden märkte han	 helveteskvalen i att taga ett steg fram och ett halvt tillbaka, att	 behöva lyfta foten ett kvarter för att komma fram, och mest	 kanske att känna sig liksom sjunka genom jorden likt flickan	 som trampade på brödkakan. Aldrig finna en fast punkt, icke	 kunna löpa ut fritt i kapp med tankarne, utan släpa sig fram	 som en åldring, det var helvetet. Och en hetta som aldrig	 avtog; luften i hans vindskammare brann om dagen, och	 naken om natten i sin säng hettades han av takplåtarne.	 Nu skulle havets närhet ha tyckts kunna släcka branden,	 men även det var utstuderat i stil med det andra – Han bru­	 kade nämligen alltfrån ungdomen vid badning kasta sig med	 huvudet förut, emedan han ej kunde krypa i vattnet. Och även	 
	 här spelade en viss ohygglig, återkommande dröm sitt elaka	 spel. Han plägade nämligen drömma att han var upphettad	 och måste i sjön: Sjön var där, men så grund att han ej kunde	 hoppa i, och när han kröp ut var det ännu så grunt att han icke	 kunde doppa huvet.	 Precis så var badstället här!	 – Har jag då kommit hit att få alla mina onda drömmar san­	 nade, och satta i scen! frågade han sig.	 Och med skäl! Ilmarinen blev närgångnare med var dag;	 frågade när frun skulle komma, och trodde efter gångna fjor­	 ton dagar, att hon övergivit honom. Detta gladde naturligtvis	 Laïs’ vän, och helvetet var fullkomligt. Ty det låg ju något	 mycket vanärande i hans ställning som avdankad.	 Relationerna till England hade även antagit en så hotande	 karaktär, att han icke visste själv om han var gift ännu eller om	 han var skild. Ett brev förkunnar en aldrig slocknande kärlek,	 skilsmässans kval och längtans marter. De voro Hero och	 Leander på var sin sida om havet, och kunde hon simma skulle	 hon snart vara hos Leander med risk att flyta upp som lik på	 hans ö. Nästa brev talar om att hon ämnade öppna en teater i	 London och nu sökte kapital, under det hon ej kunde finna	 kapital till en ångbåtsbiljett.	 Ett tredje brev berättar att hon ligger sjuk. Det är fullt av	 förebråelser mot mannen som lämnar sin sjuka hustru i nöd i	 främmande land (att hon var rik själv, nämnes icke!).	 I ett fjärde är hon i kloster, hos English Ladies, där hon upp­	 fostrats, och där hon återfinner sin ungdom och oskuld, ban­	 nar över världens uselhet och äktenskapets helvete.	 Att svara förnuftigt på detta var ej möjligt, ty breven hag­	 lade och gingo om varandra på vägen, så att när han avsänt	 ett ömt erhöll han ett ovettigt svar på ett föregående skarpt,	 och tvärtom. Det var fullständigt vanvettiga missförstånd, och	 när han avbröt underhandlingarne, började hon med tele­	 gram.	 En månad varade detta häxkök, under vilken tid han med	 saknad såg tillbaka på stunderna i Hamburg såsom sköna min­	 nen från en obeskrivligt ljuv tid jämförd med denna.	 Då kom som en nerskärning ur galgen ett brev från hans	 svägerska med inbjudning till fadrens villa utanför Odense.	 
	 Frun i London hade mottagit likalydande och därnere skulle	 således återseendet äga rum.	 
	 
	 
	 
	 Beredd på allt, till och med det värsta, anträdde han denna	 del av gatloppet, där han hade att motse den mest kuriösa av	 alla sina metamorfoser. I från att vara far och make skulle	 han bli barn igen, ympas in på en familj, och få far och mor	 åter, dem han förlorat för många år sedan. Vad som bidrog	 att öka oredan i detta var, att hans svärfar och svärmor varit	 separerade i sju år, men nu i anledning av dotterns gifte	 skulle råkas. Han hade således blivit ett bindestreck där, men	 då även dottern, hans hustru, varit oenig med fadren, hade	 man således i familjemötet att motse en flerdubbel förso­	 ningsfest.	 Hans eget förflutna talade dock icke väl om familjeförso­	 ningar, och då han själv icke hade rena papper, började idyllen	 vid Arreskovsjön att hägra för honom som en ormgrop. Hur	 skulle han förklara denna abnorma skilsmässa från bruden	 efter åtta veckors äktenskap? Att förebära dålig ekonomi var	 det sämsta, ty en måg med dåliga affärer vore ju en bedragare,	 eller en arvspekulant.	 När han nalkades mötesplatsen, blev han nervös, men i sista	 stund räddade han sitt mod som vanligt med författarens syn­	 punkt: får jag ingen ära av det, så får jag ett kapitel i min	 roman!	 Han hade även en annan synpunkt på det som hände	 honom, och det var den oskyldige martyrens: Jag vill se hur	 långt ödet kan gå i gemenhet, och jag vill se hur mycket jag tål!	 När tåget stannat på den lilla eleganta bibansstationen, såg	 han sig helt naturligt om efter ansikten som sökte hans.	 En ung dam med ett fint barn vid handen nalkades också,	 frågade om namnet, och föreställde sig som fransk guvernant	 hos hans svåger, kommen i uppdrag att ledsaga honom.	 En vacker vit by, där husen hade höga tälttak och gröna	 
	 luckor, låg i en dalkittel omgiven av små höjder och inneslu­	 tande en täck insjö. I utkanten av byn åt sjöstranden låg villan.	 På vägen under lindarne kom en barhuvad vithårig kvinna	 honom till mötes, tog honom i famn och bad honom välkom­	 men – Det var hans bruds mor; och i ett ögonblick kände han	 vilken mirakulös överföring av känslor den för honom så	 enkla akten som ett äktenskap mäktat frambringa. Det var	 hans mor och han var hennes son.	 – Jag har känt dig långt innan du sett min dotter, sade den	 gamla med en religiös fanatikers darrande röst. Och jag har	 liksom väntat dig! I dina skrifter är mycket ont, men din sedes­	 löshet är barnslig, dina meningar om kvinnan riktiga och din	 gudlöshet är icke ditt fel, ty Han ville icke göra din bekant­	 skap, men snart skall du se Han kommer. Du har gift dig med	 ett världens barn, men du skall icke länge hålla ut med henne,	 när du ser hur hon drager dig ner i livets banaliteter. Och när	 du blir ensam så skall du återfinna din ungdoms första kal­	 lelse.	 Detta talade hon som en Sibylla och med en obesvärad min	 som om en annan talade genom henne, och därför utan fruk­	 tan att ha sagt för mycket.	 När nu samtalet kom ner på jorden igen, passade han på	 och frågade om svärfadren, vars frånvaro förundrat honom.	 Han var icke här, men skulle komma i morgon kväll.	 Svägerskan uppenbarade sig nu, men kall, olycksbådande,	 konventionell. På hennes närvaro som han trott finna vara sin	 vän, hade han byggt ett stöd, men såg nu att detta ramlat, i syn­	 nerhet som hon skulle resa innan fadren kom.	 Om hans hustru talades icke vidare, och ingen visste om	 hon skulle komma eller ej.	 Var han lockad i ett bakhåll? frågade han sig, och skulle här	 bli ståndrätt? Hade frun i England anklagat honom? Eller hur	 skulle han fatta situationen? En svärmoder som nästan råder	 honom till att skiljas och säger ont om sitt barn, det var högst	 originellt!	 Emellertid fördes han in i villan som befanns vara ett präk­	 tigt stenhus i två våningar med oändligt många rum, fyllda	 med antika möbler, fajanser och bijouterier. Och detta hus	 som ledigt rymde två stora familjer begagnades endast sex	 
	 veckor om året av husets herre under hans semester; eljes stod	 det ledigt. Detta antydde sålunda rikedom och ingav mågen	 den föreställningen att här åtminstone man sluppe tala om	 fattigdomen, dess orsaker och botemedel.	 Dagen gick under samtal med svärmodren som var otröttlig	 i uppmärksamhet och välvilja. Hon kunde därjämte leda sam­	 talet när som helst in på höga frågor, var religiös mystiker och	 såg överallt försynens ledande hand, vilket förlänade hennes	 världsåskådning en viss tolerans då hon ansåg människors	 handlingar så gott som förutbestämda.	 För att begagna den vanligaste vägen till att vara ämabel,	 ställde han sig på hennes ståndpunkt försöksvis, och letade	 upp ur sitt förflutna några förebåd till det som kommit.	 – Ja, svarade den Gamla, jag sade ju att jag väntat dig; en av	 dessa vilda norrmän, skulle komma och taga min dotter. Men	 du kan tro att min man icke var glad; han är nu en mycket våld­	 sam herre, men i grunden god. Du får nog en hård dust med	 honom, men det går snart över bara du inte svarar honom.	 Det är i alla fall en lycka att din hustru icke är kommen, ty	 henne har han också en gås oplockad med ...	 – Också?	 – Nå jag menade inte så illa, förstå mig rätt! Det skall nog	 bli bra, bara han får rasa ut!	 – Det skall rasas i alla fall, men jag förstår inte varför? Jag	 har handlat på god tro, men varje människa har rättighet bli	 utsatt för oförvållade olyckor.	 – Nåja! det blir nog väl.	 
	 Slutligen blev det afton och han kom på sitt gästrum. Detta	 var försett med fönster åt tre håll; rullgardiner saknades och	 de andra gardinerna kunde ej dragas ihop. Han kände sig	 som under bevakning eller i observationskarantän, och när	 han kom i säng hade han svärfadrens byst att betrakta. Ansik­	 tet såg icke snällt ut, snarare tvärtom; och i belysningen	 underifrån antog det alla möjliga oroande uttryck.	 – Och i morgon skall jag få tillrättavisning av denne främ­	 mande man som jag aldrig sett; skrubbas som en skolpojke	 därför att jag haft olyckor. Nå, så får jag taga det också med allt	 det andra!	 
	 
	 
	 
	 
	 Följande morgon vaknade han med det bestämda intrycket	 av att han befann sig i en ormgrop, dit Satan lockat honom.	 Alltså fanns ingen möjlighet att fly, och därför stannade han;	 gick ut att botanisera och se på landskapet; dyrkade opp sig i	 en lättsinnig diktarstämning och tänkte på det spännande i	 situationen. – Detta är en ’scen’ som ingen haft förr! Den är	 min, om det ock ska svida i skinnet.	 Det blev middag. Muntert var det icke vid bordet, där svär­	 fadrens tomma plats stod hotande.	 Efter middagen gick han upp till sig för att ordna sina ner­	 ver, och strax efter anmäldes etatsrådets ankomst.	 Han gick ner, log omväxlande med att han frös.	 På verandan stod en till utseendet fyrtioårig man, ungdom­	 ligt klädd, med spelande unga ögon.	 Vilken min mågen antog, kunde han ju icke veta, men den	 måtte hans instinkt totat till fördelaktigt, ty den gamle hälsade	 honom aktningsfullt, ursäktade sitt dröjsmål, sade artigheter	 om hans skriftställen och bad honom sitta, dock alltjämt bru­	 kande ordet Ni. Därpå talade han om politik; han kom just	 från Fredensborg, talade länge hit och dit, synbarligen i avsikt	 att observera svärsonen, som satt stum och uppmärksam.	 Därpå vände han sig till sin hustru, frågade om hon haft något	 att traktera gästen med, och återkom slutligen till honom, frå­	 gande om han hade någon önskan. – Utan att hesitera steg	 denne upp, gick fram till den gamle och sade:	 – En önskan har jag: att min hustrus far kallar mig Du.	 Då blixtrade det i gubbens ögon; han öppnade sin famn,	 och nu kände skeptikern detsamma som vid mötet med svär­	 modren; släktbandet som var osynligt hade knutits, och han	 blev rörd uppriktigt och stod där transformerad till ett barn.	 – Du är en god karl, sade gubben, ty jag har sett dig i ögat;	 och han kysste honom på kinden.	 – Men, fortfor han, nu har du fått Maria, och du vet vad du	 
	 fått, hör jag. Håll till godo och kom aldrig och klaga för mig.	 Kan du inte tukta henne, så får du dras med henne. Din vilja	 har skett! Väl bekommet!	 Därpå dracks kaffe och konverserades som mellan släk­	 tingar och riktigt gamla bekanta; varpå gubben ville gå att	 fiska. Han klädde om sig; kom igen iförd en vit sommardräkt	 av kashmir som gjorde honom ännu yngre. Byxorna hade vis­	 serligen hört till hans hovuniform så att man såg spår efter	 guldränderna, men det imponerade på Bohemaren. Och så	 bjöd han på cigarrer som han fått av prinsen!	 Detta etatsråd hade ätit middag med hovet och nu gick han	 att fiska med anarkisten, som kände sitt samvete litet sjukt då	 han för icke så länge sen tyckt det var stil på anarkisterna när	 de sprängt några kassakistor. Så komiskt! Men den gamle	 talade själv så sympatiskt om de moderna rörelserna, om den	 skandinaviska litteraturen i allmänhet; och mågens rysliga	 verksamhet kände han i botten, så att denne icke behövde	 genera sig. Särskilt dock gillade han dennes ställning i kvinno­	 frågan, vilket han formulerade så:	 – Ja, du har skrivit allt det jag velat skriva!	 Det var nog icke fulla allvaret, men han sade så!	 Därpå voro de framme vid bäcken.	 – Har du fiskat abborre förut? frågade den gamle – 
	 – Nej!	 – Ja, då är det bättre du hjälper mig.	 Hjälpen bestod i att passa på ta upp fisken i en håv; klara	 kroken utan att skada den artificiella flugan. Som allt fordrar	 sin övning, befanns mågen fumlig och fick snubbor. Men han	 var så inne i sin nya ställning att han fann det helt naturligt,	 lika naturligt som när han förr fiskade tillsammans med sina	 barn.	 När solen sjönk upphörde sporten och nu fick mågen äran	 bära hem metspöna, håven och fiskarne.	 Aftonen var glad och gubben sände ett telegram med res­	 pengar till London och order att unga frun genast skulle	 infinna sig.	 – Det är för din skull, sade han till mågen.	 Med andra ord, hon var icke efterskickad, och han hade	 lockats dit som när man fångar sångfåglar.	 
	 – Det kom jag gott ifrån! sade han till svärmodren, när han	 tog godnatt.	 – Det värsta är nog över, men det är inte slut ännu.	 – Är det meningen vi ska ha stryk båda två?	 
	 
	 
	 
	 Det var på långt när icke slut; ty följande morgon erhöll han	 ett brev från London, vari hon sade honom farväl för evigt	 (Lord Byron!) emedan han i valet mellan henne och hennes	 föräldrar föredragit, dem.	 Som intet val förelagts honom var detta ett nonsens, men	 dolde något.	 Ett annat brev till modern sade i våldsam ton liknande, med	 ett »lycka till!». Detta förklarade modren så:	 – Hon är svartsjuk, rädd att du skvallrar på henne och får	 stöd här; hon är så härsklysten att hon icke tål föräldrar över	 sig en gång; blir du nu god vän med hennes far och mor, så blir	 hon barnet, även för dig!	 Detta fann han antagligt, men icke fullt normalt, ty hon	 borde ha glatt sig åt att han erövrat hennes föräldrar och där­	 igenom åstadkommit försoning.	 Fadren blev ond och allvarlig samt telegraferade ett ultima­	 tum med anhållan om svar. Nu började det mulna och löjet	 slocknade.	 Fruktande en sammanstötning här, telegraferade mannen:	 »Jag reser till Köpenhamn och om Du ej kommer, söker jag	 skilsmässa.»	 Men nu skulle svar inväntas och därför dröjde han.	 Denna natt sov han ej, ty situationen var rent förtvivlat	 barock. Antog hon skilsmässan, så, huru kunde man i ett	 ögonblick klippa släktbandet som uppstått! Vem var han då	 som nyss inträtt i egenskap av släkting och fått familjens för­	 troenden? Och vad skulle de gamle mena? Det måste ju finnas	 ett motiv till en så hastig brytning.	 
	 Morgonen därpå anlände telegram från den unga frun	 ifrån Holland. Men som allt måste vara förryckt, var detta tele­	 gram så illa stiliserat att det kunde betyda: Jag kommer till er;	 men det kunde även tolkas: Jag reser till Köpenhamn för att	 träffa dig där.	 Denna depesch blev ett Erisäpple, och i tre dagar tolkades	 det av svärföräldrarne och mågen, framlänges och baklänges,	 hit och dit, men ingen fru kom. Man lyssnade efter ångviss­	 lorna, gick ner emot tågen, kom igen och tolkade ånyo. Man	 hade ingen ro mer, kunde icke föra ett samtal utan att vrida på	 huvet och lyssna.	 På andra dygnet var fadrens tålamod slut; ty det fanns en	 biomständighet av vikt för honom: skandalen! Hela byn visste	 att mågen var där, och att frun var ’bortkommen’ och efter­	 söktes per telegraf.	 Han var därför inlåst hela dagen och kastade sig utan hän­	 syn in på den ekonomiska frågan.	 – Har du pålitliga inkomster? frågade han.	 – Så opålitliga som en författare kan ha.	 – Gott, då får du göra som andra och skriva i tidningar.	 – Ingen tidning vill trycka mina artiklar.	 – Skriv då så att de bli tryckta.	 Detta var mer än en skeptiker och kvietist hade rätt att tåla,	 men han tålde det, och teg, fast besluten att taga en gitarr på	 armen och draga omkring som dålig gatsångare, heldre än att	 sälja sin själ.	 Den gamle som själv varit romanförfattare och poet i sin	 ungdom men givit tappt i kampen för brödet åt familjen,	 kunde ju vara berättigad säga: gör du som jag fått göra. Men å	 andra sidan förstod gubben efter egen erfarenhet hur svår en	 sådan strid var, och han greps straxt av medlidande, talade	 vänliga uppmuntrande ord. Men i nästa ögonblick vaknade	 åter hans berättigade misstänksamhet och minnet av hans	 offerakt en gång gjorde honom bitter, så att han behövde	 trampa ner en olycklig, vilken råkat komma under hans fötter.	 Och då han såg huru denna teg och tog emot, sade väl honom	 hans onde genius att denne man som så kunde tåla, endast	 förmådde det i hoppet om att en gång sitta som arvingen till	 detta hus. Och då talade han om Kung Lear, otacksamma dött­	 
	 rar som läto sjuttiåringen sitta ensam och väntade livet ur	 honom; under det de berövade honom äran.	 Så gick dagen, och när mågen drog sig undan, skickades	 han efter att slita nya spön.	 Som han förstod att tänka och lida med och i andra, gjorde	 han icke en min att försvara sig, drömde sig själv som gammal	 och undansatt, föraktad och övergiven av sina barn.	 – Du har rätt! sade han, men jag känner mig likafullt utan	 skuld.	 På tredje dagens afton efter Londontelegrammets avsän­	 dande, kom svärmodren upp till mågen.	 – Du måste resa i morgon tidigt, ty han kan icke se dig mer!	 – Väl! jag reser.	 – Och kommer Maria, blir hon ej emottagen.	 – Har du sett en människa i en sådan situation som jag	 befinner mig i?	 – Nej, och det erkänner min man också; han lider av att se	 en förtjänt person som du är i en sådan förödmjukande ställ­	 ning; han lider på dina vägnar, och han vill icke lida. Mina	 tankar känner du; detta är ingen människas fel, inga omstän­	 digheters; utan du strider mot en annan som jagar dig, jagar	 dig tills du blir så trött att du tvingas söka ro på det enda ställe	 där ro finns. I mig har du alltid en vän, även skild från min	 dotter, och jag följer dina öden med välönskningar och mina	 böner!	 
	 Ensam på sitt rum kände han en viss munterhet i sinnet över	 att det i morgon var slut på detta elände som dock var bland	 det värsta han upplevat.	 För att tänka på annat tog han ett tidningsnummer i han­	 den. Det var den officiella eller hovtidningen. Hans öga flög	 över första sidan ned åt följetongen där en litteraturartikel	 ådrog sig hans uppmärksamhet. Och han läste i tanke att detta	 hade den gamle skrivit. Han märkte straxt en stor beläsenhet,	 tvärsäkra omdömen, en mättad raffinerad stil. Och, vad som	 förvånade honom; en fientlighet mot allt modernt, skandina­	 vism inbegripet, under det att tysk litteratur (som då nästan	 saknades) med särskilt eftertryck framhölls som den tongi­	 vande, och på höjden, i den civiliserade världen. Tyskland all­	 
	 tid i täten! Men när han läst slut såg han sin hustrus signatur	 under!	 Nu var saken den att han lovat henne aldrig läsa hennes ar­	 tiklar och han hade hållit detta löfte för att slippa litterär dis­	 kussion i äktenskapet. Att hon nu visade sig ha andra me­	 ningar än dem hon i dagligt tal affischerade, kunde väl icke	 ha annan grund än att hon måste skriva så »att hon blev	 tryckt».	 Vilket dubbelliv måste ej denna kvinna föra, då hon i de	 radikala kretsarne uppträdde som anarkist, och i hovtid­	 ningen var gammalkonservativ! Hur kunde man åstadkomma	 sådan generationsväxling, det begrep han inte, och var för	 trött att söka begripa det. Men det förklarade varför hon icke	 begrep huru han kunde vara sysslolös då det fanns papper och	 pennor till i världen.	 Och denna rutin, denna världsklokhet, denna gammal­	 mansstil som visade en kal hjässa och glasögon, och icke en	 ung skön skrattande flicka som kunde ligga på en kanapé och	 äta konfekt som en odalisk!	 – Tänk att människorna kunna vara så invecklade! menade	 han. Intressant, i alla fall! Skall komma ihåg det till nästa gång!	 Och han somnade, tyckande sig betydligt visare efter den	 erfarenheten.	 
	 
	 
	 
	 Klockan sju steg han upp, väckt av en karl som skulle föra	 hans saker. Som tågets avgång uppgivits till närmare åtta av	 svärmodren, gjorde han sig ingen brådska, utan klädde sig	 lugnt och gick ner i trädgården där han mötte svärmodren.	 De stodo just och talade om hans förestående öde, då en	 brutal, rytande röst hördes uppifrån fönstret i första våning­	 en. Det var den gamle!	 – Har du inte rest än!	 – Nej, tåget går ej förrän tre kvart till åtta!	 
	 – Vilken idiot har sagt dig det?	 Nu hade svärmodren sagt det och följaktligen kunde han	 icke upplysa om vilken i–t som givit den oriktiga uppgiften.	 – Tag då och gå ner till stationen och läs på tidtabellen när	 nästa tåg går!	 När han dröjde, föll ett kort: Så! som en pisksläng åt en dra­	 gare.	 Han var nu alldeles klar med vad han skulle göra, tryckte	 svärmodrens hand och gick!	 Det måtte emellertid ha märkts på hans fasta steg att de i	 motsats mot dem som ledde till lejonets kula, förde utåt, bort,	 men icke skulle leda tillbaka, ty straxt hördes den gamles röst,	 i en smeksam, klagande ton:	 – Axel!	 Det klack i den avtågandes bröst, men han var i gång och	 gick, gick utan att vända sig om.	 Gick ner till stationen, låtsade se på en tabell, frågade om	 nästa tåg utan att höra svaret, gick ut, såg på solen var nordost	 låg, och tog så nästa landsväg. Allt detta så lugnt som om han	 länge överlagt planen.	 Han befann sig snart ute på landet; ensam utan ett hem,	 utan bagage, utan överrock, endast med en käpp i handen.	 Han var icke ond på någon människa; den gamle hade haft	 rätt, och hans sista rop ljöd ännu som ett rop om förlåtelse för	 elakt lynne. Ja han kände endast skuld mot denna man som	 han tillfogat skymf och sorg. Men han kunde ändå icke erkän­	 na sig skyldig, ty han hade endast handlat som han bort och	 kunnat.	 Han var fri emellertid, hade lämnat det svåraste helvetet	 bakom sig; solen sken, landet låg grönt och öppet; han hade	 hela världen för sig. Skakade av barnkostymen som han burit i	 åtta dagar; kände sig vara man igen och marscherade.	 Planen var att till fots uppnå en station; där taga båten, tele­	 grafera efter sitt bagage och så resa till Köpenhamn.	 – Det är egentligen komiskt, sade han sig själv, om det ej	 vore tragiskt för de gamle. Svårt ser det ut, men jag har klarat	 värre saker. Landsvägsriddare är jag, gott, därmed ha alla pre­	 tentioner på ära och heder och sådant upphört. Det är lugnt i	 alla fall att intet ha att förlora. Hej!	 
	 I nästa by drog han in som en gammal soldat; befallde vin	 och tobak. Blev lustig så han måste språka med värden. Och så	 marscherade han igen!	 Men då och då föll han ner i sentimentalitet; tänkte på svär­	 modrens ord om vilda jakten; måste bekänna att detta icke	 gick rätt till, ty en sådan otur hade han ännu aldrig sett; och	 när andra människor märkte den, måste den finnas där. Men	 det gjorde ingenting, ty otur hade han haft sen han var barn.	 I alla fall: försätta en människa i ett sådant läge! Han skulle	 själv icke ha misshandlat en fiende med en sådan helvetisk	 grymhet.	 
	 
	 
	 
	 Emellertid, han nådde Odense, han kom till Korsör och has­	 tigt nog till Köpenhamn.	 Det var afton, och han sände ett stadsbud till den familj där	 hans hustru brukade ta in. Efter som hon icke kommit till	 Arreskov-sjön, skulle hon ju vara i Köpenhamn. På visitkortet	 han avsände hade han endast skrivit: »En något sällsam fråga:	 Var är min fru?» – 
	 Den av människor född som icke vandrat väntande en och	 en halv timme på en trottoarkant har intet begrepp om hur	 lång den tiden är. Men hans tid förkortades i hoppet att efter	 åtta dagars tysthetskur i Hamburg, fem veckors enkelt fäng­	 else på Rügen och en veckas sjunde helvete på Fünen, få	 återse sin hustru.	 Nåväl efter sex kvart återkom budet med ett annat visitkort	 på vilket stod skrivet: »Hon reste i morse till Fünen för att råka	 er!»	 Bom! Bom! Bom!	 – Nu tycker jag det börjar bli tråkigt, även som intrig be­	 traktat, sade han sig! Om detta skulle behandlas som roman­	 motiv måste läsaren slänga bort boken och säga: Nej, det är för	 tjockt! Och som fars icke roligt nog!	 
	 Och likafullt: Så var det!	 Nästa tanke blev den:	 – Stackars, olyckliga min fru som skall gå rätt in i lejonku­	 lan! Nu får hon stryk!	 Fadrens raseri hade nämligen inga gränser och svärmodren	 hade sista dagen sagt:	 – Kommer hon nu, så slår han henne!	 Därför gick han och telegraferade till gumman, förberedde	 ankomsten och bad om förskoning.	 
	 
	 
	 
	 På fyra dagar kunde hon icke komma. För att slippa gå i	 Köpenhamn och få sin bröllopstripp refererad i tidningarne,	 satte han sig ner i en by utanför staden där en krogvän bodde	 med familj.	 På värdshuset började nu denna samma svinmatsregim som	 på Rügen, vilken nedsätter krafterna på två dagar som om	 man legat i en tyfusfeber. Man tuggar tills käkarne tröttna och	 går man hungrig till bordet, går man trött och hungrig däri­	 från.	 Vännen var icke densamme som förr. Hypokonder av fel­	 slagna förhoppningar var tillfället honom gynnsamt att få en	 skenbar upprättelse genom att se den erkände författaren i en	 så ömklig belägenhet; och hans medlidande antog de mest	 hjärtliga och på samma gång sårande former. Och när Axel	 ville berätta sina äventyr på bröllopsresan, stirrade hans åhö­	 rare så på honom att han gjorde ett hastigt slut på berättel­	 serna för att icke bli tagen som lögnare.	 Byn var sumpig, av urgamla trän igenvuxen, där man blev	 trist utan att veta varför. Och när han vandrade en bygata	 framåt, förvånades han att få se människor stå vid fönstren	 och med vilda, förvirrade blickar betrakta främlingen i smyg	 och straxt därpå skyggt dölja sig bakom gardinerna. Detta oro­	 ade honom och han undrade om något falskt rykte gått runt	 att han var galen.	 
	 Då han frågade vännen härom svarade denne:	 – Vet du inte var du är?	 Frågan lät så underlig och kunde innebära ett spörsmål om	 frågaren var så virrig att han förlorat medvetandet.	 – Jag är i ***by! svarade han för att icke röja sin misstänk­	 samhet.	 – Nå, vet du inte vad ***by är?	 – Nej!	 – Jo, det är en enda asyl, där innevånarne leva på att vakta	 dårar i sina hem. – Och han skrattade.	 Han frågade icke mer; men han sporde sig själv: har man	 lockat mig hit, i en fälla att observeras? Och han hade skäl att	 misstänka dylikt, då fallet förut inträffat i hans liv.	 Nu blev hela hans tillvaro en enda ansträngning att visa sig	 så vardaglig i tänkesätt, så borgerlig i sitt beteende att intet	 ’ovanligt’ skulle märkas. Han vågade icke slänga fram en ori­	 ginell tanke, icke säga en paradox, och var gång han frestades	 berätta något om bröllopsresan, nöp han sig i knät. Och	 denna beständiga ångest att vara observerad, nedtryckte	 honom så att han såg vakande ögon överallt, trodde sig märka	 snärjfrågor där inga funnos. Och sensitiv som han var tyckte	 han att hela byn utstrålade dårarnes sjuka fluidum, blev	 beklämd och fruktade bli galen. Men han ville icke flytta, dels	 emedan han väntade bli gripen på stationen, dels därför att	 han givit denna by som mötesplats åt sin hustru.	 Brev hade nämligen anlänt från Arreskov, däri svärmodren	 berättade om deras oro och sorg efter hans försvinnande.	 Svärfadren som nog vetat vad han skulle gjort i den olyckliges	 ställe, tänkte straxt på självmord, och hade storgråtit. Man	 hade sökt i sjöstranden och i skogarne – – – 
	 Här avbröt han läsningen och kände samvetskval. Den gode	 Gamle hade gråtit! Hur förfärligt måtte icke hans öde då vara,	 när andra sågo det så.	 Nu var Maria kommen, och snart skulle de se varandra igen,	 om han endast höll sig stilla, ty hon älskade honom.	 Det var en ljuspunkt, och den gav honom kraft att uthärda i	 detta helvete, där alla människor sneglade på varandra för att	 se efter om den andra var klok. Men de två sista dagarne förde	 med sig nya tortyrmedel. Svensken från kaféet skulle komma	 
	 på middagen. Glad gick Axel B. ner till tåget att ta emot sin	 bäste vän, den som förstått honom bäst, som själv fattig lagt sig	 ut för honom hos rike män för att få den hjälp åt vännen som	 han själv ej kunde få.	 Och nu råkar han en främling som med kalla blickar	 behandlade honom som en främling. Intet igenkännandets	 leende, inga frågor om befinnandet, och framför allt intet vid­	 rörande av det förflutna.	 Efter middagen tog han värden avsides och frågade:	 – Är Svensken ond på mig?	 – Ond! Neej! Men du förstår att när han nu är gift med	 Laïs ...	 – Gift?	 – Ja! så vill han ju icke bli erinrad om att hon varit din	 väninna!	 – Det förstår jag, men jag kan ju ej rå för att jag var hennes	 vän innan hon anade att Svensken fanns till.	 – Nej, visserligen, men du har pratat om henne ...	 – Detsamma som alla andra pratade, då det ingen hemlig­	 het var, och då hon i synnerhet affischerade sina erövringar så	 att de måtte komma till den största offentlighet.	 – Javäl, men nu är det en gång så ...	 Svensken stannade, och därför måste Norrmannen gå en­	 sam.	 För att fördriva tiden begagnade han traktens flora för att	 studera växternas biologi. Till den ändan medförde han på	 sina vandringar en morfinspruta för att se huru pass känsliga	 växterna visade sig för detta nervgift, varav han ville sluta sig	 till befintligheten av ett sensitivt nervsystem hos dessa.	 En eftermiddag satt han vid ett glas vin i en trädgårdsrestau­	 rang i byns utkant. Ovanför hans bord hängde grenarne av ett	 äppelträd med små röda frukter. Detta passade för hans ända­	 mål: Därför steg han upp på stolen, gjorde ett stick med mor­	 finsprutan i fruktskaftet, och tryckte till. Men för hårt, ty	 äpplet föll!	 I detsamma hörde han ett skrik och hojt i skogsbacken, såg	 en ursinnig man åtföljd av hustru och barn, komma rusande	 med lyftad käpp.	 – Nå, så fick jag fatt i honom ...	 
	 Honom? Det skulle vara någon efterspanad äppeltjuv.	 Han tog hela sin buddhism till hjälp, steg ner och satte sig,	 beredd på att bli avförd av gendarmer såsom gripen på bar	 gärning, och utan möjlighet att kunna förklara sitt beteende,	 ty ingen dansk myndighet skulle godkänna något så barockt	 som att man ville spruta morfin i ett äppelträd.	 Den vrede mannen behövde emellertid en minut för att gå	 långs ett staket och komma in.	 Som en livdömd satt Norrmannen och väntade ett käpp­	 rapp i förskott, och fast besluten dö som en krigare, brådskade	 han ej med några lönlösa förklaringar, utan tänkte endast:	 – Detta är det djävligaste jag upplevat i hela mitt rysliga liv.	 Sextio sekunder äro långa, men de gå också!	 Vare sig nu hans mycket vårdade och dyra habit; vinet och	 cigarretterna av prima, eller något helt annat verkade upp­	 mjukande; den vrede mannen, som säkert icke haft en så fin	 kund, blottade huvet och frågade endast om Herren var ser­	 verad.	 Vid ett artigt svar, såg han värden stirra på morfinsprutan,	 pulverasken och vattuglaset.	 Med en världsmans lätta ton sköt han genast fram med för­	 klaringen på det otrevliga i situationen:	 – Jag är botanist och skulle just göra ett experiment, då jag	 överraskades i en högst tvetydig ställning ...	 – För all del Herr Doktor, var som hos er, fullkomligt oge­	 nerad.	 Och efter några ord om väderleken gick värden in; mum­	 lade något åt uppasserskan, som gästen tyckte sig höra, och vil­	 ket föranlät honom bryta opp, dock utan brådska.	 – Han trodde jag var en av galningarne! Det var rädd­	 ningen. Men hit kan jag icke komma mer.	 Sextio sekunders förödmjukelse och den lyftade käppen	 kändes ännu flera timmar efter.	 – Detta är icke otur; detta är annat var hans ultimatum som	 vanligt!	 
	 Frun skulle komma om aftonen, men kom icke.	 
	 
	 
	 
	 
	 Följande morgon gick han sin promenad i skogen och tänkte	 över sitt öde.	 – Varför har du inte skjutit dig? Ja säg det, den som kunde.	 Därför att slutligen alla svårigheter rett sig, och erfarenheten	 visat att det omsider gått väl.	 Detta kallades hoppet. Och med det varpade man sig fram;	 tog in en pall i spelet och skred framåt en halv aln. Andra	 påstod att nyfikenheten uppehölle människan. Man ville se	 hur det gick, alldeles som vid romanläsning eller åseendet av	 en pjäs. Något ändamål med livet hade han ej funnit. Religio­	 nen hade visserligen sagt att man skulle förbättras härnere,	 men han hade bara sett hur man tvangs in i lägen ur vilka man	 utgick sämre. Litet tolerantare mot medmänniskorna blev	 man visserligen, men denna tolerans liknade bara moralisk	 slapphet, ty när man kom så långt att man log, överseende, åt	 andras brott, var man icke fjärran från brottet. När talet ofta	 kom på kärleken och det där att han skulle älska männi­	 skorna, hade han slutligen formulerat sitt slutpåstående så:	 Jag varken älskar dem eller hatar dem: jag dras med dem	 såsom de dras med mig.	 Vad som emellertid gjorde att han aldrig fullt kunde ned­	 tryckas av en sorg, var det, att han hyste en dunkel åsikt att livet	 saknade full realitet, var ett drömstadium, och att våra hand­	 lingar även de uslaste voro utförda under inflytande av någon	 utanför stående stark suggestiv makt. Han kände sig därige­	 nom i viss mån oansvarig, förnekade icke sin dålighet, men	 visste också att innerst in i honom fanns en högt strävande	 ande som led av förnedringen att vara iklädd kroppslig män­	 niskogestalt. Denna inre personlighet ägde det känsliga sam­	 vetet och kunde ibland till hans förskräckelse tränga fram och	 bli sentimental, gråta över hans eller sin uselhet; vilketdera var	 svårt att utröna! Då log den andra åt den förres narraktighet,	 och detta han kallade det gudomliga lättsinnet räddade	 honom bättre än det sorgsna rotandet i eländet.	 
	 
	 När han nu kom hem, fann han sin dörr stängd. Anande,	 knackade han och sade sitt namn. När dörren öppnades,	 hade han sin unga Vildkvinna om halsen, och han fann det	 lika naturligt, enkelt som om han lämnat henne på två minu­	 ter. Glad, yngre, skönare hade han henne igen, och icke ett	 ord av förebråelse, av efterfrågan, av förklaringar förekom,	 utan endast detta: Har du mycket pengar eller litet?	 – Varför frågar du det?	 – Jo, därför att jag har mycket, och vill äta festmiddag i	 Köpenhamn.	 Därom voro de ense; och det var återseendet. Och varför	 icke? Två månaders tortyrer glömda, utplånade, som om de	 aldrig varit; vanäran av en eventuell redan omskvallrad skils­	 mässa var bortdunstad.	 – Om man skulle fråga mig varom vårt gräl handlat, sade	 han, vore jag ej i stånd att minnas det.	 – Inte jag heller! Men därför ska vi aldrig, aldrig skiljas mer.	 Inte vara ifrån varann en halv dag, ty då blir det straxt galet!	 Det var visdomen själv! menade han, och ... hm! här upp­	 dök ett minne från Dover och här ett från London, där de icke	 voro ifrån varann en minut, och just därför blev det splitt	 galet. Men det var inte så noga.	 – Och den gode Gamle?	 – Ja, han tyckte så bra om dig, att jag blev svartsjuk.	 – Jag märkte det! Nå, hur tog han emot dig?	 – Ja, vet du, det vill jag inte tala om! Men det var för din	 skull, så jag förlät honom!	 Och även det kunde de le åt! och för övrigt åt allt annat.	 – Alltså: fest i dag, och i morgon arbetet!	 
	 
	 
	 
	 Hösten inbragte vad våren lovat, men ej hållit. De bodde i ett	 vackert pensionat, högt upp visserligen men med utsikt över	 
	 Sjöarne. En var på sitt håll hade lätt kontakt med forna vän­	 ner, så att ett på-tu-man-hand med varandra ej mer kom i	 fråga. Solen sken, inkomster funnos och livet var lätt.	 Det varade två månader, två oförgätliga, utan ett moln. Obe­	 gränsat förtroende, icke ett spår av svartsjuka. Han hade också	 sagt henne vid ett symptom då hon ville uppväcka hans jalusi,	 på okynne bara:	 – Lek icke med vansinnet! Och var övertygad att du endast	 väcker min avsky med den leken, och mitt hat på samma gång	 då du inför i mina föreställningar om dig bilden av en man.	 Men hon själv var svartsjuk, avundsjuk på hans manliga vän­	 ner till och med; och Ilmarinen körde hon ut. Vid pensiona­	 tets bord funnos damer och var gång han tilltalade dem blev	 hon illamående och steg upp från bordet.	 Det fanns ingen anledning misstänka hans trohet, men hen­	 nes härsklystnad var så gränslös att hon icke kunde fördraga	 det hans tankar meddelade sig åt en annan, man eller kvinna.	 Vid uppgörandet av vissa förlagsaffärer för hans räkning	 hade hon överskridit sin befogenhet och i stället för att vara	 hans hjälpare uppträtt som förmyndare.	 – Minns vad jag sagt: missbrukar du den makt jag givit dig,	 så störtar jag dig som en tyrann.	 Hennes välvilja betvivlade han ej, men hennes brist på insikt	 och hennes höga tankar om sin obegränsade förmåga, vållade	 honom obehag, till och med penningförlust. Och när han	 fråntog henne mandatet, gjorde hon som ett elakt barn, trass­	 lade till allt och kastade det ifrån sig som värdelöst.	 Det var sålunda förberett vad som skulle komma.	 En söndagsmorgon hade gnabb förekommit om viktiga frå­	 gor dock, med påföljd att han stängt dörren mellan deras två	 rum. Därpå gick han ut. Vid hemkomsten låg ett skriftligt	 meddelande från frun att hon rest ut på landet till en bekant	 familj, och skulle vara hemma till kvällen. För att då låta henne	 känna hur det var att sitta ensam gjorde han opp parti för afto­	 nen med några vänner. Och aftonen kom. Han gick ut; men	 mot tiotiden fann han det grymt vara ute längre och gick hem.	 När han skulle öppna sin dörr fann han den låst inifrån.	 – Jaså, tänkte han; med denna intrig vill hon tvinga mig till	 att höra en alkovpredikan i sitt rum.	 
	 Han ringde på uppasserskan:	 – Är frun hemma?	 – Nej, frun kom hem klockan nio, och gick ut att möta	 herrn.	 – Gott! öppna dörren till fruns rum – 
	 Den öppnades, men dörren till herrns rum var stängd	 sedan han själv stängt den på morgonen.	 Då tog han sitt parti; stängde dörren till korridoren och	 satte sig i besittning av rummet.	 Efter en stund knackar den unga frun. Herrn svarar genom	 den stängda dörren:	 – Du får ta mitt rum; hoppas du själv kan öppna.	 När hon icke heller kunde öppna, fattas hon av underliga	 tankar. Tror i sin häftighet att han är instängd med ett frun­	 timmer, men vill naturligtvis icke stå med vanäran, utan	 skickar efter polis, förebärande att en tjuv varit och kanske	 ännu vore i rummet.	 Polis kommer. Herrn klär sig och släpper in polisen som	 bryter upp dörren mellan rummen. Samtidigt öppnas dörren	 åt korridoren.	 En piga tror sig ha hört steg därinne. Framför öppna fönst­	 ret står en stol, men så placerad att det syntes som om någon	 stigit på densamma för att komma ut på taket.	 Det var således en tjuv (eller ett fruntimmer) som sprungit	 ut på taket.	 Poliserna gå ut på taket med lyktor, ljus; pensionatets herrar	 följa. En skugga av en skorsten rör sig.	 – Där är han! ropas.	 Poliserna förklara sig oskickliga att klättra på det branta skif­	 fertaket, och anbefaller brandkårens alarmerande.	 – Men det kostar femtio kronor.	 Frun undertecknar en fullmakt, som herrn river sönder.	 Under tiden har folksamling bildats på gatan; angränsande	 hustak äro fulla med folk.	 Ett skrik hörs:	 – Här är han!	 Man har gripit en gesäll som hyllat sig till de belägrande i	 den goda avsikten att gripa tjuven.	 En piga erinrar sig att på eftermiddagen anlänt en resande	 
	 som nu sover i ett vindsrum bredvid, och vilken lätt kunnat	 vandra emellan rummen.	 Polisen tränger in i mannens rum, visiterar hans papper,	 och finner intet.	 Vindarne undersökas, utan resultat.	 Och vid midnatt går polisen.	 Då ville unga frun börja en serie explikationer, men herrn	 var trött på hela galenskapen och kunde intet explicera; där­	 för, och då intet annat fanns bar han in frun i hennes rum, och	 stängde dörren för andra gången samma dag!	 Detta demoniska äventyr blev aldrig uppdagat. Herrn	 trodde icke på någon tjuv, ty intet saknades i rummen; han	 trodde att unga frun som sett många teaterpjäser, stuckit	 något i låset, alldeles som i ’Ett grått hårstrå’ och att sedan	 djävlarne spelat komedien vidare.	 Vad frun trodde det brydde han sig icke om att utröna, ty	 där skulle han fastnat i en härva nödlögner. Strök därför ett	 streck över alltsamman, och följande morgon voro de lika	 goda vänner; dock icke fullt som förr.	 
	 
	 
	 
	 Huru oenighet mellan makar kan uppstå är väl ännu oförkla­	 rat. De älska varandra, trivas endast i varandras sällskap, äga	 inga olika meningar, lida när de äro ifrån varann, och hela	 deras förenade egoism bjuder dem hålla frid, emedan ofrid	 mellan dem är det de mest lida av. Och likafullt; en molntapp	 stiger upp, man vet icke varifrån, alla förtjänster förvandlas i	 fel, skönhet blir ful, och de stå som väsande ormar mot varan­	 dra; önska varandra så långt långt bort, oaktat de veta att	 endast de avlägsna sig ett ögonblick börjar saknadens lidande	 som är större än de största livet kan bjuda på.	 Här strandar fysiologi och psykologi, och Swedenborg är	 kanske den enda, i sin Amore Conjugali, som närmat sig frå­	 
	 gans lösning, men han har också från början insett att härtill	 fordrades ekvationer av högre grader vilka äro obekanta för	 hopen.	 Därför kunna två makar som älska varandra sitta i evighet	 och undra varför de hata varann, det vill säga fly varann fastän	 de söka varann. Makar med elementarbildning i Ganots fysik	 kunna nog tillgripa likheten med de elektriserade fläder­	 märgskulorna, men bli icke slugare för det och icke lyckligare	 heller.	 Kärleken har ju alla vansinnets symptomer; hallucinationer	 eller se skönhet där ingen finns; melankoli så djup som aldrig,	 omväxlande med yster munterhet; utan övergångar; oreson­	 lighet i hat, vanföreställningar om den andres verkliga me­	 ningar (eller s. k. missförstånd), förföljelsemani där den and­	 re tros spionera på en, utlägga snaror och förfölja en; till och	 med stå en efter livet särskilt med gift. Allt detta har sina dju­	 pare grunder och frågan är om icke genom samlevnaden den	 enes onda tankar innan de äro fullgångna uppfattas fullt klart	 av den andre och förnimmas som redan utträdda på det med­	 vetna och med bestämd avsikt att söka aktualitet. Nu såras	 människan knappt så mycket som av andras läsande av hennes	 innersta, och detta kunna endast makar göra. De förmå ej döl­	 ja sitt mörka inre, och taga varandras intentioner i förskott,	 och få därför lätt den föreställningen att de spionera varan­	 dra, vilket de faktiskt göra. Därför frukta de ingens blickar	 som makens; därför äro de värnlösa mot varandra. De finna	 en domare vid sin sida som dömer själva det spirande onda be­	 gäret i fröet, och för sina tankar är man ju ej ansvarig inför	 borgerlig lag. Här har man således inträtt i ett förhållande	 som står ett trappsteg högre än det vanliga livet, med stränga­	 re fordringar, djupare krav, till och med opererande med fina­	 re utvecklade andliga förmögenheter. Det var därför också	 kristna kyrkan gjorde äktenskapet till ett sakrament, och be­	 traktade det som en liten skärande koleld och icke ett lustlä­	 ger. Och ditåt strävar även Swedenborgs förklaring.	 Makarne äro eniga, men de få icke vara eniga, utan till straff	 skola de känna törnena när de vilja plocka rosor. Och Omnia	 vincit Amor utsäger att Kärlekens makt är så gränslös att om	 den fick grassera fritt skulle den bli farlig för världsordningen –	 
	 Det är ett brott att vara lycklig, därför skall lyckan näpsas.	 Detta måtte våra lättsinniga gynnare ha anat, ty när de varit	 oeniga, försonades de utan explikationer och utan motiv, lik­	 som om de varit utan skuld i missämjan, och någon annan,	 okänd, ställt till allt trasslet.	 Så även denna gång. Men det varade icke länge. Några	 dagar efter eklaterades nämligen ett obestridligt faktum som i	 vanliga äktenskap mottages som avgjord sak med blandade	 känslor, men här med avgjort missnöje. Frun blev alldeles	 utom sig:	 – Nu har du förstört min bana; nu skall jag nedsjunka till	 amma, och varmed skola vi nära oss?	 Så vaknade personlig ovilja mot mannen, vilken urartade	 till hat. Det var den oavhängiga kvinnan som resonerade över	 naturens förmenta orättvisa då den tilldelat kvinnan allt obe­	 hag, förglömmandes att denna korta tid av smärtor skulle	 följas av den högsta långvarigaste fröjd som alltid bleve okänd	 för mannen.	 Här hjälpte inga förnuftsskäl naturligtvis, och då löjet upp­	 hört blev situationen allvarsam. Scenerna antogo en tragisk	 karaktär, och mitt i alltsammans fick han åtal för sin sist utgiv­	 na bok, som tillika konfiskerades.	 Hösten föll på, och man kände att solen var borta; den glada	 vindskammaren förvandlad till ett alltid ostädat sjukrum blev	 trång.	 Och alltjämt växte hennes hat. Hon kunde ej gå i sällskap	 och på teatrar, knappt ut på gatan. Vad som mest retade henne	 var att läkaren, vilken tillkallats, för att konstatera en livsfarlig	 sjukdom hittills okänd, endast log och sade att det skulle så	 vara, samt ordinerade sodavatten.	 I stället för en förstående väninna hade han fått ett elakt,	 bortskämt oförnuftigt barn vid sin sida, och han längtade ut	 ifrån eländet. Samtalen upphörde och man meddelade sig	 endast genom skrivna papperslappar.	 Men det finnes ett slag av elakhet som kallas gemenhet eller	 infami och är svår att definiera men lätt igenkännlig. Det är	 det uronda hos människan, det positiva begäret att skada utan	 anledning, och utan hämndens eller vedergällningens berät­	 tigande. Och det är svårt att förlåta.	 
	 Han fick en dag en lapp med något skrivet på, som gjorde	 att han icke mer besökte hennes rum.	 Därpå kom hennes ultimatum: att hon i morgon ämnade	 resa hem till sina släktingar.	 – Lycklig resa! svarade han.	 
	 Den mörka morgonen stod en vit gestalt vid hans bädd;	 räckte ut armarne till bön om förlåtelse. Han rörde sig icke	 utan lät gestalten stå. Den föll till golvet, och han lät den	 ligga som en störtad staty.	 Var den veka mannen som alltid var färdig att förlåta, fick	 denna fasthet från, denna omänskliga hårdhet; det begrep	 han ej, men han tyckte den kom utifrån som en plikt, eller ett	 eldprov han måste igenom.	 Han somnade om. Vaknade, och klädde sig. Gick ut i det	 tomma rummet. Då kände han vakuum: Allt var oåterkalleligt	 slut! Slut!	 Blodet tycktes rinna av öppnade ådror; livet flydde, lång­	 samt men säkert. Och så kommo samvetskvalen att han ej för­	 låtit henne!	 Här behövdes en våldsam omskakning för att hans jag skulle	 kunna komma ovanpå igen; och han beslöt att ta en dryck som	 i bitterhet överträffades av ingen. Han for hem till sitt land,	 där han var förbannad.	 På ångbåten till Kristiania, halvvägs skrev han ett sista brev	 till kaptenen, gick upp på däck med revolvern, och tänkte få	 Kattegatt till sin grav.	 Varför han ej utförde handlingen? Ja säg den som kan!	 
	 Slutligen befann han sig på ett hotell i en småstad. Men var­	 för skulle det just vara den, där Laïs släktingar och väninnor	 bodde och härskade tongivande i de kretsar där han måste	 umgås? Det kunde han icke fatta som annat än en gemenhet	 av ödet, ty han hade icke där någon skuld.	 Emellertid satt han i en myrstack, i en främmande fientlig	 miljö; och han frågade sig tre dagar: Vad skall jag göra här? –	 Och svarade: Här eller annorstädes, vad skall du göra överhu­	 vud? Och så stannade han.	 I tre dagar frågade han sig: Vad har du i livet att göra? Frå­	 
	 gade: vart, varifrån, varthän? under det revolvern låg på bor­	 det som svar!	 Hamburg, London, Rügen började hägra som ljusa minnen	 mot denna förvisningsort. Den var så ryslig att han förvånades	 över att ödets uppfinningsförmåga kunde räcka till att hitta på	 pinorum i en jämnt stigande ryslighet. Hans hotellrum var ett	 självmordsrum, det vill säga en komplikation av vantrevnad,	 obekvämlighet, hemskhet, och han fick åter den gamla van­	 liga föreställningen: ur detta rum kommer jag aldrig med	 livet. Här måste jag sluta mina dagar.	 Förmågan att hoppas var uttömd; det bar endast nedför	 mot det tomma intet som började sluta sig omkring honom	 som det sista mörkret.	 
	 
	 
	 
	 På fjärde dygnet mottog han ett brev från svägerskan med	 underrättelser om lilla fruns välbefinnande; och därjämte ett	 förslag att hon och han skulle över vintern bo i en liten stad	 på Alster, för att släktingarne skulle få tillfälle då och då se till	 hans hustru som så väl behövde råd och hjälp under nuva­	 rande förhållanden. Etc.	 Det var då icke slut! Och dessa döendets kval förgäves	 utståndna, ty icke behövde han dem för att lära sig sakna	 henne – 
	 Det var icke slut! Och han fick livet igen!	 Som bevis på hur fullkomligt utgången han varit, må näm­	 nas att tidningar i samma dagar innehållit en notis om att	 han var död, varpå han skrev ett genmäle i en galghumoris­	 tisk stil.	 Men ännu tre dagar måste han pinas med att springa	 omkring och söka respengar.	 
	 
	 
	 
	 
	 När tåget slutligen stannade på den lilla stationen, såg han	 först av allt sin hustrus bleka ansikte, visserligen något medta­	 get av lidanden, men omstrålat av detta förklarande sken som	 moderskapet förlänar; och när hennes ögon upptäckte ho­	 nom gick som en solstråle över dragen – 
	 – Hon älskar mig! Sade han sig!	 Och han fick livet igen, bokstavligen, icke figurligt.	 – Har du det gott? frågade han blyg nästan.	 – Ja, nu har jag det gott, viskade hon och som en barnunge	 borrade hon näsan i hans stora pelerin och kysste sedan dess	 fåll.	 – Vad gör du? Vad gör du?	 Och hon gömde sitt huvud under hans kappa för att icke	 visa sin rörelse, för vilken hon alltid blygdes.	 
	 
	 
	 
	 De hade hyrt en dubblett, mycket tarvlig; det ena rummet var	 mörkt, och det bästa var otrevligt med utsikt åt en fabrik.	 Frun gick i köket, var undergiven sitt öde, ty moderskäns­	 lorna hade börjat vakna, men voro icke utslagna ännu. Han	 led av att se henne träla hela dagen och syssla med spis och	 diskar, och känslan av skuld tryckte honom ibland. Då han	 ville hjälpa henne med att bära något tungt, vägrade hon	 mottaga hjälpen, ty hon höll strängt på att han ej skulle synas	 i befattning med något kvinnligt göromål, och hon led icke	 heller att han passade henne eller gjorde henne en liten	 tjänst.	 Det var utstormat; ett stilla lugn rådde, och den ena dagen	 
	 gick efter den andra, alla lika. På tu man hand, utan umgänge	 eller förströelser.	 Men fattigdomen kom; hans process hade skrämt förläg­	 gare och teatrar; och värst av allt – han kunde icke skriva!	 Och det han kunde skriva ville han icke, ty motivet rörde en	 familj, till vilken han stod i tacksamhetsskuld. Men nu när han	 snart skulle ha två familjer att försörja bävade han för framti­	 den med dess ökade plikter, ty en stigande olust han redan	 länge märkt vid sitt författaryrke, växte ut till avsky.	 – Vilken sysselsättning: att sitta och flå sina medmänniskor	 och sedan bjuda ut skinnen, med anspråk på att de skola köpa	 dem. Jägarn lik som i sin hungersnöd hugger svansen av hun­	 den, äter själv köttet och ger hunden bena, sina ben. Gå och	 spionera ut människors hemligheter, förråda sin bästa väns	 födelsemärke, begagna sin hustru som vivisektionskanin, fara	 fram som en kroat, hugga ner, skända och bränna och sälja! Fy	 fan!	 I sin förtvivlan satte han sig ner och skrev efter anteck­	 ningar en översikt över de förnämsta epokerna i världshisto­	 rien, troende sig eller i sin nöd inbillande sig genom detta	 arbete kunna slå sig igenom, och spåra in på en ny bana, his­	 toriens, vilken varit hans första ungdoms innan han blev för­	 fattare.	 Hans hustru visste vad han skrev, visste att det ej skulle ge	 pengar, men betvang sig; kanske hans brinnande tro övertygat	 henne att det fanns något däri. Hon klagade ej, uppmuntrade	 honom tvärtom och erbjöd sig översätta till engelskan.	 En månad förflöt, stilla, fridfull men trist. De kände att de	 icke räckte för varandra i ensamheten, ensamheten på tu man	 hand. De sörjde däröver, men sökte icke sällskap. Han med	 större erfarenheter hoppades på barnets ankomst såsom det	 naturliga umgänget vilket kunde tillfredsställa båda.	 Under tiden hade fattigdomen ryckt närmare. Inga pjäser	 spelades, intet såldes, icke en av vårens förhoppningar såg	 verkligheten. Hans barn i första giftet ropade på pengar, och	 det började tryta mat i huset.	 Då kom räddningen! i form av inbjudning att på en lant­	 gård hos hustruns morföräldrar tillbringa vintern.	 
	 
	 
	 
	 
	 En decemberafton ha de stigit av vid en liten station, och åka	 i vagn, genom skogar och vilda marker långt in i Jutland.	 Det var så nytt och underbart allting. Och nu skulle han leva	 in i ett sällsamt förhållande som barnbarn i det huset, liksom	 han förleden sommar varit barnet under åtta dagar.	 De nådde färjstaden i halvmörker och isgången hade bör­	 jat, men även lågvattnet, så att mitt i ån låg en sandbank där en	 ny båt väntade. Därifrån syntes en stor vit byggnad i tre	 våningar som såg ovänlig ut, hemsk nästan med sina framskju­	 tande flyglar och höga fönster där ljus lyste.	 De nådde land och han var straxt inne i spökslottet, fördes	 genom vitkalkade trappor med mörka oljemålningar i kol­	 svarta ramar. Och så stod han i en varm, ljus sal mitt ibland	 släktingar av vilka han icke kände mer än svärmodren.	 Med sin otroliga smidighet i sinnet var han genast inne i sin	 ställning och uppförde sig som den unge fränden, vilken	 under alla omständigheter var skyldig de gamle vördnad.	 Här upphörde hans självbestämmelserätt inomhus; och	 andras tycken, vilja, vanor måste han lyda. För att bespara sig	 obehag hade han i förväg bestämt sig för att ej längre ha några	 egna tycken, utan tycka om allt som erbjöd sig, hur främ­	 mande eller motbjudande det än kunde förefalla.	 Den gamle morfadren var en notarie och advokat som dra­	 git sig tillbaka med en stor förmögenhet och endast drev lant­	 bruket till husbehov och nöje. Mesta jorden låg i jaktmark och	 egendomen hade råkat i det slags förfall som en stadsbo tycker	 är pittoreskt. Över sjuttio år både han och hans maka, tycktes	 de endast gå och vänta sitt slut, men med den glada resigna­	 tion som godmodiga, sorglösa, rättroende katoliker. De hade	 redan byggt sig en mausolé i trädgården där de skulle vila, och	 de brukade förevisa den som andra visa sitt sommarnöje. Det	 var ett litet vitkalkat kapell, kringplanterat med blommor,	 vilka sköttes som om de redan stodo där till åminnelse.	 I huset fanns överflöd på världens goda, och från halvsväl­	 
	 ten på Alster var här åter motsatsen så att det gällde komma	 ifrån frosseriet utan att såra. Fasaner, harar, rådjur voro stå­	 ende vardagsrätter, och blev slutligen som ett straff.	 – Det ha vi för att vi klagade på mannan; nu få vi vaktlar som	 de knorrande Israels barn, så att det står opp i halsen.	 Ett lugn, ett ålderdomens lugn hade inträtt utan bekymmer,	 utan omtanke, i ett hus där tjänarne voro lika många som de	 betjänade. De gamle, som vuxit ifrån intressen, åsikter och	 passioner, voro lätta att umgås, och de unga som hade egen	 våning behövde endast synas vid måltiderna.	 Den unga frun var nu fullständigt inne i sitt moderskap,	 gladdes och hoppades, talade om och vid den ofödde som en	 bekant; var mild och kvinnlig; ödmjuk till och med och tack­	 sam mot mannen vars känslor voro oförändrade trots hennes	 vanställda gestalt och bleknade skönhet.	 – Är livet skönt! sade hon.	 – Jo, det är; men hur länge skall det räcka!	 – Tyst!	 – Jag skall tiga! Men du vet, lyckan straffas!	 Ingen frågade efter vad han gjorde, tvärtom hörde han	 blott: Du skall göra ingenting och vila dig efter dina vilda	 jakter.	 Därför skickade han efter sina böcker vilka han för ett par år	 sedan fått av en rik man, och som han måst lämna efter sig	 hemma i sitt land. Och så började han en serie undersök­	 ningar systematiskt bedrivna; läsande och antecknande. Då	 kände han ett nytt liv och stora intressen vakna; och när han	 nu med syntes och analys såg sina förra hypoteser och beräk­	 ningar verifierade, erhöll han visshet att han befann sig arbeta	 med en säker metod, och att han funnit rätta vägen. Detta gav	 honom en tillförsikt så att han kände sig berättigad, men då	 han icke för olärde kunde tydliggöra sina forskningars inne­	 börd, uppstod en osäkerhet i hans ställning. Man måste taga	 honom på god tro, och det gjorde man så länge frid rådde,	 men vid första skymt av antipati vore han försvarlöst överläm­	 nad åt sin omgivnings löje eller medömkan.	 Den gamle som var en bildad man var därför nyfiken på vad	 som förehades däruppe i våningen. När han frågade erhöll	 han svävande svar, men som han varit domare och advokat,	 
	 fordrade han tydlighet. Då han fick höra vad undersökning­	 arne gällde, slog han ner dem med läroböckernas auktoritet.	 Hans yngre frände lät honom tro sig ha rätt, för att få slut på	 de sterila kiven; men den gamle retade fram vederläggningar,	 tog en hög min och blev närgången. Men det fick han tillsvi­	 dare vara.	 – Intet för intet! menade Axel B., och hans hustru tackade	 honom för hans undfallenhet och beundrade hans självbe­	 härskning. Men det var skrivet att oenighet måste komma, och	 den kom.	 Processen i Köpenhamn sträckte sina verkningar utom lan­	 dets gränser, och en dag kommo rättstjänare med stämning	 till närmaste stad, där den anklagade skulle förhöras.	 Som han redan från början jävat forum, enär en norsk för­	 fattare icke var skyldig svara inför dansk rätt för en översätt­	 ning, och då han med skäl ansåg hela processen olaglig, vilket	 den var, vägrade han infinna sig. Den Gamle däremot höll fast	 på att han skulle infinna sig hos domaren, mest därför kanske	 att han icke ville se gendarmer löpa i sitt hus.	 För att få ett slut, beslöt Axel B. verkligen en morgon gå in	 till domstolen och anmäla sitt jäv.	 Han gick därför vid åttatiden och följde den vackra vägen	 längsmed ån. Men på halva vägen mötte han brevbäraren och	 fick en efterkravsförsändelse innehållande en så länge väntad	 bok. Den boken var dyr som guld, och som han inga pengar	 hade, måste han uttänka medel att skaffa dem. Efter en	 månads grubbel hade han erinrat sig äga några värdesaker i	 en kista, på en vind långt upp i Norge. Han skrev därför till en	 vän och bad honom sälja sakerna till ett pris motsvarande den	 dyra boken; växla sig till sedlar och sända dem orekommen­	 derade, så att ingen finge reda på det. Ty han fann detta vara	 en stöld från huset och barnen, men en stöld som måste	 begås, då ett så viktigt problem därmed skulle lösas.	 När han nu fick det efterlängtade redskapet i sin hand,	 ljungade det i själen, och utan betänkande vände han om	 hem.	 – Hej! nu slår jag slaget; må gendarmerna komma efter­	 åt!	 När han kom hem på gården stod den Gamle och styckade	 
	 en råbock som han skjutit. Axel B. försökte göra sig osynlig,	 men det lyckades icke.	 – Nå, har du redan varit hos domaren? frågade gubben tviv­	 lande.	 – Nej! svarade den anhållne, brutalt, och slank in genom	 husporten.	 Sprang upp för trapporna, in i sitt rum och riglade.	 Därpå rustade han till att studera.	 – Om en halv timme, sade han sig, är det största problemet	 i nytid löst!	 Det knackade på dörren – – – 
	 Det knackade igen, hårt bestämt.	 Han måste öppna för att få ro; och han öppnade.	 – Varför går du inte in till domaren?	 – Det rör dig inte! blev svaret, och därmed small dörrn igen	 som ett skott. Men nu var hans frid ute! Han kände att hans	 öde var ändrat och han hörde röster nerifrån. Handen dar­	 rade, han blev som lam och slog igen boken, där det sökta	 borde finnas, ty han hade även i samma ögonblick förlorat	 tron, och vågade icke nu se ett vederläggande bevis i ansiktet.	 Om ett par minuter kom svärmodren. Hon var icke ond,	 men besvärad av att framföra underrättelsen om att han och	 hustrun måste flytta ut i denna dag; genast, innan middagen.	 De skulle få hennes lilla envåningshus som låg bortom träd­	 gården, och maten finge de hämta från stora huset.	 Lilla frun kom tillstädes, och dansade av glädje att de skulle	 få eget hus, och det huset till, med egen trädgård och park.	 Utflyttningen skedde, och nu började just i vårningen de två	 skönaste månader i deras samliv.	 
	 
	 
	 
	 Deras stuga av gråsten, med sandstensfattningar kring de små	 glugglika fönstren med smidda järngaller var en fullkomlig	 idyll. Den liknade en klosterbyggnad och var klädd med vin­	 
	 stockar. Väggarne i rummen voro vitlimmade utan tapeter	 och de låga taken visade kraftiga bjälkar som svartnat av	 ålder. Han hade fått ett litet rum i form av en verklig munk­	 cell; smalt och långt med ett enda litet fönster på ena kortsi­	 dan. Murarne voro alnstjocka och därför kunde blommor stå	 både utanför och innanför fönstret. Möblerna voro gammal­	 dags och i stil med det övriga.	 Här slog han nu opp sitt bibliotek och hade aldrig känt sig	 så väl förr.	 Men nu skulle här putsas till den lillas ankomst. Herrn och	 frun målade fönsterposter och dörrar. Rosor och clematis	 planterades vid porten. Trädgården grävdes och besåddes.	 Och för att fylla de stora vita väggarne ini målade han tavlor.	 När allt var färdigt, sutto de och beundrade sina händers	 verk.	 – Härligt är det! Och nu kan vi ta emot den lilla.	 – Tänk vad hon skall bli glad att få se så mycket målningar	 på första dan.	 De väntade och hoppades; i långa vårkvällarne talade de	 endast om henne (eller honom), gissande vilketdera, diskute­	 rade namnet, undrande över dess framtid. Men fruns tankar	 rörde sig mest om huruvida hon skulle bli blond och lik hans	 gosse som hon älskade.	 Det fanns nämligen hos henne och hennes släkt en under­	 bar dyrkan av de blonda; om därför att de liknade ljuset,	 under det de dunkelhyade erinrade om mörkret, vore svårt att	 säga. De trodde alla blonda om gott, talade illa om judarne	 oaktat lilla fruns farmor varit judinna; och på mödernesidan	 som var av holsteinsk bondsläkt begagnades ordet jude som	 ett förklenande tillmäle. Svärfadren var till och med antisemit,	 men när Axel B. skämtade över det bisarra häri, svarade frun:	 – Du får inte skämta med det; ty det vilja vi göra själva.	 Slutligen en dag i maj då solen sken, anmälde sig den	 okända resande, och efter tolv förfärliga timmar befanns det	 vara en flicka som icke var mörkhårig åtminstone.	 Därmed skulle idyllen varit fullständig, men det tycktes i	 dess ställe som om den tagit slut.	 Den lilla syntes nämligen icke trivas i jämmerdalen, utan	 skrek, natt och dag. Ammor antogos, och ammor avskedades.	 
	 Fem kvinnor fyllde det lilla huset och alla voro av olika mening	 rörande barna-vård. Fadren gick som en brottsling och var all­	 tid i vägen. Frun tyckte sig märka att han icke älskade sitt barn	 och det kränkte henne så djupt att han led därav vid att se det.	 Men samtidigt var hon själv transformerad till moder och	 intet annat. Hon lade barnet i sin egen säng, och kunde till­	 bringa större delen av natten sittande på en stol och försjun­	 ken i beundran av den sköna sovande. Ibland måste han in	 och beundra, men han fann modren skönast i dessa ögon­	 blick, då hon glömmande sig själv endast med ett överlyckligt	 leende försjönk i betraktande av sitt barn.	 
	 Men det drog opp till oväder utifrån också. Befolkningen i	 bygden var mycket religiös; och barnets beständiga skrik	 hade givit anledning till tal. Frågat hade man därför om det	 var döpt.	 Nu skulle barnet lagligen följa fadrens religion, men som	 både han och modren voro indifferenta, uppsköts dopet som	 något oviktigt, helst ingen katolsk präst fanns på långa håll.	 Barnets skrikande var verkligen icke normalt och när bygd­	 opinionen började taga sig uttryck, kom mormodren och	 anhöll att dop skulle ske.	 – Folket sorlar, och man har redan hotat att stena ert hus.	 Det trodde icke de unga otrogna; utan logo. Men sorlet öka­	 des; en bondkvinna hade sett den onde i trädgården, och den	 främmande herrn vore en ateist.	 Någon grund fanns nog i ryktet om upphetsningen, ty folk	 som mötte Kättaren på vägarne, vände sig bort.	 Slutligen kom ett ultimatum från de gamle:	 – Barnet döpes katolskt inom tjugofyra timmar eller famil­	 jen sändes över Bält.	 Därpå svarade han: Vi protestanter äro rätt toleranta i vår	 tro, men när den göres till penningfråga äro vi lika fanatiska	 som några katoliker!	 Ställningen var hotande, ty de unga ägde icke ett öre att resa	 med. Och hans brev besvarades med ett enkelt: Ut då!	 – Att bli martyr för en tro som man icke äger, är dock något	 barockt. Och att vi skulle börja leka om trettioåriga kriget här­	 nere väntade jag icke. Men akta er, ni: Norrmannen kommer!	 
	 och tar sin dotter med sig på trossen, ty hon är norsk under­	 såte.	 De kejserliga i Stora huset började vekna, men rådplägade	 nu om en krigslist.	 Barnet förkunnades sjukt. Blev sjukare med var dag. Slutli­	 gen kom mormodren med svit och meddelade barnafadren	 att den lilla icke kunde leva länge.	 Det trodde han icke på.	 Men efter en längre skogsvandring samma dag kom han	 hem och mottogs av sin hustru, som berättade att barnet mot­	 tagit nöddop av barnmorskan i läkarens närvaro.	 – I vilken tro döptes barnet? frågade fadren.	 – I den protestantiska, förstås.	 – Nej det förstår jag inte hur en katolsk barnmorska kan	 döpa protestantiskt.	 Men som han såg att hustrun varit med i komplotten, teg	 han.	 Följande dag var barnet friskt, och det talades icke mer om	 utvräkningen. De kejserliga hade segrat.	 – Jesuiter!	 
	 *	 
	 
	 Barnet som man väntat sig skola binda makarne ändå fastare,	 tycktes vara kommet för att söndra.	 Hustrun fann sin man kallsinnig mot den lilla.	 – Du älskar icke ditt barn!	 – Jo, det gör jag, men som en far. Du skall älska henne som	 en mor. Det är skillnaden.	 Saken var den att han fruktade binda sig vid den nyfödda, ty	 att en slitning med modren förestod, det kände han i luften.	 Och att då vara bunden genom barnet föreföll honom som en	 boja.	 Hon å sin sida visste icke fullt hur hon ville ha det. Älskade	 han barnet, så kunde det inträffa: att han tog barnet från	 henne, när han gick; älskade han icke barnet, gick han helt	 enkelt ifrån henne. Ty att han skulle gå, det anade hon.	 
	 Han hade nämligen haft en teatersuccé i Paris på våren,	 och en andra pjäs var annonserad till hösten. Han ville således	 dit, och det ville hon med; men barnet hindrade hennes rö­	 relser, och reste han ensam till Paris, finge hon aldrig se ho­	 nom mer.	 Nu kommo ofta brev med franska frimärken till honom,	 och dessa väckte hennes nyfikenhet, i synnerhet som han	 straxt brände dem.	 Denna senare omständighet, så stridande mot hans vanor,	 blev för henne en anledning till misstankar och hat.	 – Du förbereder en resa? sade hon en afton.	 – Ja, naturligtvis, svarade han. Jag kan icke leva i denna osä­	 kerhet att bli kastad ut på landsvägen.	 – Du tänker lämna oss?	 – Först måste jag lämna er för att göra mina affärer i Paris.	 En affärsresa är icke ett övergivande.	 – Ja, då kan du gå! avbet hon, därmed röjande sig.	 – Jag skall gå, bara jag får pengarne jag väntar.	 Nu trädde Furien fram igen! Först måste han flytta upp i en	 vindskammare; och oaktat hon och barnet sutto i två rum, för­	 störde hon med avsikt det återstående tredje rummet som var	 matsal, och särdeles vackert möblerat. Hon rev ner gardi­	 nerna, tog undan tavlor, belamrade med barnkläder och	 mjölkflaskor, endast i avsikt att visa vem som var herre i huset.	 Rummen sågo nu ut som om demoner grasserat; matvaror,	 kökssaker, barnplagg lågo i sängar och på soffor.	 Därpå serverade hon skämd mat, bränd mat och slutligen	 en dag satte hon fram en tallrik ben som hundarne tycktes ha	 gnagt på. Därjämte en karaffin vatten. Detta senare var ett	 uttryck av det största förakt, ty källarne voro fulla med öl, och	 ingen tjänare tog städsel utan att betinga sig öl till måltiderna.	 Han ställdes under husets pigor och drängar.	 Men han tålde och teg, ty han visste respengar skulle	 komma. Detta hindrade icke att hans avsky steg i jämnhöjd	 med hennes hat.	 Han levde nu i smuts, nöd, elakhet; och hörde endast kiv	 och skrik mellan frun och amman, frun och pigan, frun och	 modren, allt under det barnet skrek.	 Så föll han sjuk i feber som förenade sig med en halsinflam­	 
	 mation; och blev liggande till sängs uppe på vindskammaren.	 Hon trodde icke han var sjuk, och lät honom ligga.	 På tredje dygnet sände han efter läkaren, ty han kunde icke	 svälja vatten ens. Då visade sig hans Furie i dörren.	 – Har du sänt efter läkarn? Vet du vad det kostar?	 – Det blir alltid billigare än en begravning, och för övrigt	 kan det vara difterit som ju är farligt för barnet.	 – Tänker du på barnet?	 – Ja lite!	 Om hon nu kunnat förflytta honom i havet, hade hon gjort	 det. Men hon behandlade honom som en pestsmittad bara.	 Barnet, barnet var i fara!	 – Mycket har jag upplevat, sade han viskande, men aldrig	 har jag sett ondskan så stor hos någon människa!	 Och han grät, för första gången kanske på tjugo år; grät över	 uselheten och kanske även över sitt öde och sin förnedring.	 Han fann det vid objektivt betraktande så onaturligt att han	 en framstående man i sitt fack skulle utan eget förvållande	 leva så uselt att till och med pigan ömkade honom. Och det	 fanns sedan han kom i frändernas hus intet att anmärka på	 hans uppförande; han drack inte ens, även av det skäl att där	 icke fanns något att dricka. Han hade sedan sin ditkomst haft	 framgångar på teatrarne; men i stället för att hjälpa honom	 som framgången brukar höja vanliga dödliges anseende,	 bidrog det endast att stegra hatet och det konstlade föraktet.	 Att han mottagit gästfrihet hos stormrika släktingar behöv­	 de väl icke han känna tungt, då han ju var laglig arvinge till	 halva härligheten, men nu när hatet rasade, fick han veta att	 han kostade, och man slog fram om betalning.	 Åter intog honom den äldre tanken att detta icke kunde gå	 naturligt till, utan att en osynlig hand låg över hans öde. – 
	 Även det att respengarne på ett oförklarligt sätt ej kommo,	 fann han särskilt tillställt för att förlänga hans lidanden.	 Att andra brev som han väntade ej kommo fram, började	 han misstänka såsom härrörande från sin hustru. Och nu bör­	 jar ett spionerande på postväskan hos färjkarlen; skrivningar	 till postkontoret; naturligtvis utan annan påföljd än smälek.	 Utan att tro på något föll han i ett slags religiös kris. Han	 kände hur han sjönk i denna miljö där allt rörde sig om mate­	 
	 rien, och där det animala framträdde ohöljt; näringsmedel	 och exkrementer, ammor behandlade som mjölkdjur, köksor	 och ruttnande grönsaker; diskussioner om och förevisningar	 av kroppsliga företeelser som man plägar dölja. Ett störtregn	 hade tillika satt en korridor och ett par rum under vatten som	 ej kunde avledas, utan stod och unknade. Trädgården förföll	 när han ej ansade den mer.	 Då längtade han ut, bort, men långt, till ljus och renhet, till	 frid, kärlek och försoning. Han drömde sin gamla dröm om	 klostret, där inom murarne han vore skyddad för världens	 frestelser och smuts, där han kunde glömma och glömmas.	 Men tron fattades, och lydnaden.	 Denna idé om klostret hade redan då spökat länge i littera­	 turen, och man hade talat i Berlin om grundandet av konfes­	 sionslösa kloster för de intellektuella, som i en tid, då industri	 och ekonomi trängt sig fram i första planet, ej kunde finna sig	 i den atmosfär av materialism som de själva låtit förleda sig	 predika. Och nu skrev han till sin rike vän i Paris om grundan­	 det av ett sådant kloster; kastade opp plan för byggnaden, för­	 fattade regeln och gav detaljer om brödernas samliv och	 uppgifter. Detta skedde år 1894 i augusti! Målet var uppfost­	 ran till Übermensch genom askes, meditation, och övandet av	 vetenskap, litteratur och konst. Religion nämndes icke, eme­	 dan man icke visste vilken religion som skulle komma, eller	 om det skulle vara någon alls.	 Hustrun märkte hur han löstes ifrån henne, men hon	 trodde att hans tankar gingo till Paris med dess flärd och	 nöjen, teatrar och kaféer, galanta äventyr och guldtörst. Och	 hon fruktade och avundades hans tankar. Vad hans historiska	 studier angår, hade det överlägsna löjet från kvinnosidan	 slocknat sedan han emottagit uppmuntrande ord från en stor	 tysk och en mycket namnkunnig fransk auktoritet och natur­	 ligtvis för att skydda sig måst visa breven. Men när man nu icke	 kunde kritisera hans idéer så flyttade man striden över på en	 annan ruta och började plåga honom med lömska frågor om	 huru mycket han förtjänade på historien.	 Därpå hetsade man en läkare av släkten för att examinera	 och stuka honom. Gamla käringar kommo frågande.	 När Frun var vred gick hon och förrådde alla de små och	 
	 stora hemligheter makar kunna ha sig emellan, och talade om	 vad han i uppretade stunder kunde ha sagt om de gamla. Hon	 ångrade sig efteråt, men då var det för sent. Ofriden var väckt	 och stormen kunde icke mer besvärjas.	 När han hade pengar vågade han erbjuda bidrag till husets	 gång, men då blev man upprörd över en sådan råhet som att	 bjuda rika släktingar betalt för en inbjudning; hade han inga	 pengar, då kom man med tydliga jeremiader över alltings dyr­	 het och skickade läkarens räkning på honom. Med ett ord,	 oregerliga människors oefterrättlighet var icke möjligt strida	 emot.	 Ofta tänkte han gå till fots och söka landsmän för att med	 deras hjälp skaffa sig vidare; men vid alla försök vände han	 om, såsom om han vore förhäxad och bunden vid den lilla ån	 där hyddan låg. Han hade haft goda dagar där, och minnet av	 dessa höll honom fast, även tacksamheten för det förflutna	 jämte kärleken till barnet, vilken fanns där men ej fick synas,	 emedan den lilla då skulle bli limspöt, på vilket han fastnat	 med vingarne.	 En dag hade han gått en längre promenad i de härliga över­	 svämningsängarne, där rådjuren lekte; där fasanerna flögo	 upp som raketer ur buskarne, visande sina lysande metallfjäd­	 rar som stjärnregn; där storkarne fiskade i träsket och gylling­	 arne visslade i popplarne. Här fann han sig väl, ty det var ett	 öde landskap där ingen människa vågat sätta sitt bo av fruktan	 för den stora stormfloden.	 Här hade han nu gått ett trefjärdedels år, ensam, varje mor­	 gon. Icke ens frun fick följa honom, ty han ville äga detta land­	 skap för sig själv, se det uteslutande med sina ögon, icke höra	 någons stämma där. Så att när han återsåg denna horisont icke	 ett minne väcktes av någon annan person än hans.	 Här brukade han således återfinna sig, sig själv och ingen	 annan. Här fick han sina stora tankar, här höll han sin andakt.	 Den sista tidens obegripliga händelser och det djupa lidandet	 hade kommit honom att ändra ordet Öde till Försyn, därmed	 antydande att ett medvetet personligt väsende styrde hans	 bana. Han kallade sig numera Providentialist för att något	 namn ha, med andra ord: han trodde på Gud, utan att nogare	 kunna angiva vad därmed menades.	 
	 I dag drog ett vemod genom honom, liksom om han sade	 farväl till dessa ängar och snår. Något förestod som han anade,	 men även fruktade.	 Hemkommen fann han huset tomt. Frun var borta, barnet	 borta.	 När han frågade pigan som slutligen infann sig, var frun var,	 svarade hon näsvist:	 – Frun har rest.	 – Vart?	 – Till Odense.	 Han visste icke om han trodde det, eller ej. Endast ett stort	 behag fann han i tystnaden och tomheten. Han andades oför­	 giftad luft, njöt av ensamheten, och med ett buddistiskt orör­	 ligt lugn gick han till sitt arbete. Kappsäcken var redan snörd	 och respengarne skulle komma som i dag.	 Eftermiddagen gick. När han såg ut genom fönstret märkte	 han en ovanlig stillhet omkring stora byggnaden; inga av släk­	 tingarne syntes. Däremot sprang hans piga fram och tillbaka	 liksom om hon avlämnade rapport.	 En gång frågade hon om Herrn önskade något.	 – Jag önskar intet! svarade han.	 Och det var sanningen, ty hans sista önskan: att bli fri från	 hela kladdet var uppfylld, och utan att han tagit ett steg. Han	 åt kväll ensam och befann sig väl därav. Blev sittande vid bor­	 det och tände tobak. Hans själ intog detta vågbalansens lyck­	 liga läge, färdig att sjunka ner åt vilken sida som behagades.	 Han aktade sig att önska något, av fruktan att se sin önskan	 korsad.	 Men han väntade något.	 – Om jag känner kvinnorna rätt, så kunna de icke sova i	 natt förrän någon deputerad gått och sett efter att offret lider	 efter beräkning.	 Och mycket riktigt, svärmodren kom.	 – God afton! hälsade hon. Du sitter ensam här, min gosse.	 Med en indians köld framför elden som skall steka honom,	 svarade han:	 – Ja; här sitter jag ensam.	 – Och vad tänker du nu göra?	 – Resa naturligtvis.	 
	 – Du tycks ta denna sak väl lugnt.	 – Varför icke?	 – Maria ämnar söka skilsmässa.	 – Det kan jag väl tro!	 – Då älskar du icke henne!	 – Du önskar att jag gjorde det, för att jag skulle pinas riktigt.	 – Kan du lida du?	 – Det skulle roa dig om jag kunde.	 – När tänker du resa då?	 – När jag får respengar.	 – Det har du sagt så länge.	 – Ni vill väl icke köra ut mig på landsvägen i natt heller?	 – Mormor är mycket uppretad ...	 – Då skall hon läsa sin aftonbön med lite uppmärksam­	 het ...	 – Ja, med dig kommer man ingen vart.	 – Nej, varför skulle jag tillåta det.	 – God natt med dig!	 Och så gick hon.	 Han sov gott och tungt såsom efter ett resultat på vilket man	 länge väntat.	 
	 
	 
	 
	 Följande morgon vaknade han med en bestämd idé: Hon har	 icke rest; hon uppehåller sig här i närheten.	 Utkommen på backen såg han pigan ge sig av i färjbåten	 med saker hörande till barnets utstyrsel.	 – Haha, förstod han; hon sitter där på andra stranden om	 ån.	 Pigan kom snart igen, sedan han genom kikaren sett henne	 manövrera på andra sidan.	 – Om vi nu äro lugna, menade han, så äro de kejserliga	 slagna.	 Svärmodren kom och såg orolig men vek ut.	 
	 – Ja, nu är du ensam, min gosse och henne får du aldrig se	 mer.	 – Är hon så långt borta då?	 – Ja då!	 Nu skrattade han och tittade ut över vattnet.	 – Nå, sade den gamla; efter du vet det, så; res efter henne!	 – Nej, det gör jag inte.	 – Men hon kommer icke först.	 – Först eller sist, är mig lika.	 Båten gick med rapporter fram och åter, hela dagen.	 På eftermiddagen kom svärmodren igen.	 – Du måste ta första steget, sade hon. Maria är sig över	 given och faller sjuk, om du ej skriver till henne och ber henne	 komma igen.	 – Hur vet du att jag vill ha henne igen? En fru som ligger	 borta en natt, har förverkat sin äkta rätt, och sårat sin mans ära.	 Detta var en oväntad parad och svärmodren fick brått. Satte	 över med färjbåten och blev borta till aftonen.	 
	 Han satt på sitt rum och skrev då hustrun trädde in, med en	 min som om hon förbarmat sig över hans sorg och hörsam­	 mat hans enträgna kallelse.	 Nu skulle han kunnat stöta ner henne, men han gjorde det	 ej, ädelmodig mot den besegrade.	 När han nu hade hustru och barn åter i huset, tyckte han	 det också var bra, lika bra som när de voro borta, kanske dock	 litet bättre.	 
	 På aftonen kommo respengarne. Därmed inträdde han i en	 annan position och hade nycklarne till fängelset.	 Och i samma stund får hustrun en ny synpunkt på saken.	 – Vet du att detta liv dödar mig! Jag har icke läst en bok sen	 barnet kom och jag har icke skrivit något på ett år. Jag följer	 med dig till Paris.	 – Låt mig fara först och rekognoscera landet.	 – Då kommer jag aldrig lös.	 Han övertalade henne att stanna, utan någon bestämd plan	 att övergiva henne; blott längtande att känna sig fri till en bör­	 jan.	 
	 Men hon var nu färdig att lämna sitt barn, huvudpersonen	 hon kallade det, för att få komma ut i världen och spela en	 roll – Hon visste väl att han icke gick ut för att söka en oviss	 lycka utan att skörda frukterna av en redan vunnen framgång.	 Den äregiriga kvinnan och den oavhängiga stack fram ånyo;	 kanske även den avundsjuka konkurrenten, ty hon hade ögon­	 blick då hon behandlade sig som den honom överlägsne	 skriftställaren. Det var då hennes väninnor i brev kallat henne	 geni, och vilka brev hon lät ligga framme att läsas.	 Men nu fanns lyckligtvis ingen möjlighet för henne att resa,	 emedan de Gamle hindrade, och hon måste finna sig i att han,	 vilken kunde betraktas som utvisad, lämnade henne.	 Hon blev vek, känslofull och känslosam, så att avskedet blev	 rätt smärtsamt.	 
	 
	 
	 
	 Och så for han åter ut i världen. När ångbåten arbetade sig	 upp mot strömmen i den vackra höstaftonen såg han ännu	 en gång det lilla huset där det lyste i fönstren. Och nu utplå­	 nades allt ont och fult han där sett, och han erfor knappt en	 flyktig glädje att vara fri från fängelset där han lidit så oer­	 hört.	 Endast känslor av tacksamhet och vemod grepo honom;	 och ett ögonblick drog bandet vid hustru och barn så att han	 tänkte kasta sig i vattnet. Men så togo skovelhjulen några kraf­	 tiga tag framåt, bandet töjde sig, sträcktes – och brast!	 
	 
	 
	 
	 – Det var en infernalisk historia, utbrast postmästarn när det var	 slut; infernalisk. – Och vad skall man säga om den? Det du har	 
	 sagt själv till botten, inuti. – – – Men tror du att äktenskapet över	 huvud kommer att fortleva?	 – Trots det, att maka, barn och hem är mitt önskemål, tror	 jag icke äktenskapen på livstid bli möjliga, med vår tids starka	 självkänsla och oavhängighetsbegär hos den enskilde. Du ser	 ju själv vart utvecklingen bär hän. Aldrig hör man om annat än	 missnöje och skilsmässor. Jag erkänner att livet fordrar hänsyn	 och undfallenhet, men att leva med undertryckande av sina	 innerligaste önskningar, i en luft av motsägelse och på tvärn,	 kan icke skapa annat än furier. – – – Du har varit gift?	 Frågan kom något tvärt, och svaret blev dröjande.	 – Ja, jag har varit gift; men är icke änkling.	 – Alltså skild?	 – Ja! Och du?	 – Skild!	 – Om man skulle fråga varför, skulle kanske varken du eller	 jag kunna ange ett motiv.	 – Ett motiv, nej! Jag vet blott, att om jag fortsatt skulle jag ha	 slutat som dråpare, och hon som mörderska. Är det nog sagt?	 – Nog!	 – Då tar vi smörgåsen!	 Och de togo den!	 
	 
	 
	 
	 De Yttersta och De Främsta.	 
	 
	 
	 
	 
	 
	 
	 Det var subskriberad bal på societeten, för ett välgörande ända­	 mål, där voro även sjöofficerare, och det var följaktligen mycket	 schangtilt.	 Men det hade även kommit en stor artist dit, på en kutter.	 Artisten var mycket berömd, mycket rik och var en allmänt	 avhållen person. Man hade firat honom i två dagar, och han var	 trött; därför gick han ut i månskenet efter första dansen och	 vandrade i parken. Men hur det var, musiken lockade, fönstren	 till salongen stodo öppna, han såg unga nackar, mjuka skuld­	 ror, fladdrande lockar, och han närmade sig för att titta in.	 Under en blommande lind stannade han osedd, och skådade.	 Då slog ett minne upp från ungdomstiden då han var en	 nybörjare, fattig, föraktad emedan han måste rita i ett blad som	 icke åtnjöt anseende. Och då han illa klädd och hungrig stod	 utanför dessa samma fönster och med hela ungdomens stora	 sorg såg sig vara utanför dessa nöjen som borde tillhöra	 honom. Han kunde icke gå in då, ty han var icke klädd, utan	 såg ut som en buse, och det kom verkligen ingen vitklädd ängel	 och tog hans hand bedjande honom stiga in, den gången.	 Nu stod han därigen, och man saknade honom. Han såg hur	 de letade efter honom, och hans »vän» den halvunge kommen­	 dörkaptenen i uniform och fyra ordnar, anförde dansen, sökte	 efter honom, artisten, för att få en hedersam visavi till fransä­	 sen! – Och nu, när han fått allt, hundrafalt mer än han vågat	 drömma av livet, var det nästan värdelöst. Han njöt av att stå	 gömd här sjunkande tillbaka i tiden och minnet, varande	 okänd och levande i hoppet. Ty han hade märkt, att om	 rosorna hade törnen, så hade lagrarne spikar, och om ryktbar­	 heten medförde uppmärksamhet, så var det obemärkta dock	 
	 åtföljt av ett heligt lugn, då man gick liksom osynlig eller osedd	 bland människorna och fick vara i fred med sina tankar och	 drömmar.	 Som han stod där, hörde han viskningar ett stycke ifrån, och	 när hans ögon genomträngt mörkret såg han tre flickor av tjä­	 nande klass stå på en tomlår som de burit fram till väggen. De	 voro ljusklädda, nätta, och där de höllo varandra om livet, bil­	 dade de en ganska behagfull grupp. Han var ingen flickjägare,	 ty han var gift, hade barn och var en riktig familjegris. Men	 genom sin nyss företagna tankeoperation fallen tillbaka i tiden	 kände han sig befryndad med dessa småfolkets barn; och han	 erinrade huru i hans fattiga barnahem hos fadren grovarbeta­	 ren och modern hjälphustrun hela umgänget varit ur den tjä­	 nande klassen; faddrarne hans hade varit tjänsteflickor och	 hans lekkamrater, hans väninnor även. Han nalkades därför	 gruppen som en vederlike eller kamrat, med den förtrolighet	 som icke är ungherrens aktningslöshet.	 – Hör ni flickor, sa han. Ni står så bra, så ni kan ge mig plats	 också.	 Flickorna som icke kände honom, ty ryktbarheten går icke	 så långt ner som man tror, hörde dock på tonen att det var en	 av deras folk, räckte händerna och halade honom upp. Och så	 stodo de alla fyra utan bryderi, utan närgången förtrolighet all­	 deles som om det skulle så vara.	 Då såg han på den närmaste, hur hennes ögon speglade kro­	 nornas ljus inifrån, speglade lyckliga miner från de dansande	 flickorna därinne, men vid munnen stod ett drag, ett hjärtskä­	 rande av den förtvivlans smärta, som en låg samhällsställning	 medför när den ser det oupphinneliga, och känner det där­	 uppe över sig som aldrig vill stiga dit ner.	 Då flög genom honom, i minnet, den stämning han en gång	 genomlevat, så starkt, att han blev den ringaktade ritaren som	 varje lördag vanställde och förlöjligade ryktbara och uppsatta	 personer till tröst och uppbyggelse för de små och undansatta.	 Och klasshatet lågade upp; han kände att han icke hörde dit	 därinne, att de voro fiender födda, på liv och kniv; och han	 beslöt i det ögonblicket bli den ängeln som skulle bjuda han­	 den åt den ringa flickan och säga: stig in med mig och dansa!	 
	 Och det sade han till den närmast stående.	 Hon bara såg på honom först och tänkte inte svara, men det	 måtte ha legat något i hans blick som sade henne att det var ett	 heligt allvar från botten av en själ som var nära hennes. Och	 när kamraterna sade: gå du! började hon begrunda saken	 såsom varande möjlig.	 När artisten så kom med skäl och övertygande, syntes hind­	 ren vika.	 – Äh, va tusan, sade han, det är ju subskriberad bal, och vem	 som betalar femtio öre har rättighet gå in och dansa. Kom du,	 jag betalar! – Inte må ni tro att det är så fint folk som det ser ut!	 Och för resten, vi är lika goa kålsupare! Mor min var hjälphust­	 ru, må ni tro, och far min ...	 Det där »för resten» det var susen, och »hjälphustrun»	 hjälpte till. Flickan följde, fastän blyg.	 När de kommo i trappan kände han knäna darra, ty det var	 icke något skämt, utan det var en kallelse, som kunde kosta	 honom hans popularitet, vilken var svår att sakna om ock den	 icke var så oblandat ljuv att uppbära.	 När de trädde in i salen pågick en vals. Han kastade sig in i	 vimlet, och som flickan var ljusklädd och tämligen lika de	 andra gick det obemärkt i början. Men när paren började	 stanna av och ordna sig mot väggarne gick en susning genom	 salongen. Och snart dansade de två ensamma. Flickan var blyg,	 och det klädde henne, och hon förde sig oklanderligt. Men,	 skandalen var uppenbar.	 Då, när de stannat, vid dörren, trädde kommendörkapten	 fram och sade halvhögt till artisten:	 – Det skulle du inte ha gjort!	 Det var uttytt: nu är du förlorad, för oss, för det goda sällska­	 pet, och för dig själv.	 Flickan hörde orden, och hörde att hennes okända kavaljer	 duades av kommendörkapten. Då flydde hon. Och kavaljeren	 som upptog ett stormgräl fick icke tid att följa henne.	 – Vet du vem du dansade med? väste officern!	 – Ne’, men va’ gör det?	 – Det var diskerskan!	 – Ja, va’ fan gör det, i så’n här blandad societet!	 
	 – Men det är gifta fruar här ... och diskerskan har varit ...	 – Gifta pyschor eller ogifta, det s–r jag i, för det kan komma	 på ett ut. För resten ...	 Det slutade med att artisten lämnade balen med halva sin	 popularitet efter sig; och han gick ner på kuttern, lät hissa på	 och gav sig i natten över till Skamsund. Där hade han goda vän­	 ner bland lotsarne som inte tillhörde societeten.	 Men flickan gick tillbaks till sina väninnor på tomlårn. Och	 där fick hon veta att hon dansat med ... som var den mest	 berömda man i hela sällskapet.	 I societeten bröto sig de delade meningarne någon tid.	 Några tyckte att det var stil; andra att det var inte så farligt;	 andra funno det oförlåtligt; och åter andra och de flesta att det	 var skandal. Och det fick det vara!	 
	 
	 
	 
	 Men artisten stannade på Skamsund och satte aldrig sin fot mer	 i Fagervik!	 Fagert är det nog, menade han, men det är bara på ytan!	 Och jag undrar var man har mest att skämmas för! Ebal är icke	 Garizim, men det är frågan, var välsignelseberget ligger, om	 det kanske icke ligger mitt i sundet!	 
	 
	 
	 Den Kvarlåtne.	 
	 
	 
	 
	 
	 
	 
	 Det satt en äldre man på Skamsunds ångbåtsbrygga och gjorde	 ingenting. Han tittade visserligen på fiskarne nere mellan tång­	 bålarne, och han hörde på vågornas småskvalp mot bropålarne.	 Då kom en annan, också äldre herre, och satte sig på bänken	 mitt emot. Den nykomne syntes levnadslustig och hade en eld	 kvar i ögat, som kunde vara från ett samtal där nya tankar fötts	 eller från lyckade planers utförande. Han började betrakta den	 andre, och såg i hela dennes yttre något obestämt, något bas­	 tarderat av två samhällsklasser, en misshällighet mellan det	 nuvarande och det förgångna. Kläderna hade en herremans	 linjer men voro av ett tyg som ej var herremans. Och stöveln var	 illa modellerad men visade att foten varit skyddad för tyngre	 arbete; händerna voro vita, men manschetterna icke.	 När främlingen började granska den andres ansikte, märkte	 han under det stora gråsprängda glesa helskägget, och inbäd­	 dat i fett, ytterlinjerna av ett annat ansikte som erinrade	 honom om ett bekant sådant från ungdomen, men det sjönk	 genast tillbaka och gömde sig under skägget. Ögonen voro	 igenlagda av den övre valken troligen utvecklad för att hjälpa	 ögonlocken skydda mot ljus oppifrån såsom vanligt är hos	 skrivbordets arbetare. Men där funnos några egendomliga lin­	 jer som en cirkumflex-accent, och ett visst glåmigt hängande	 neråt tinningarne väckte åter igen minnen som lika hastigt	 dunstade bort. Näsan var för smal nertill, vingarne voro hop­	 tryckta från sidorna; lite dödskalle eller misstecknat nybörjar­	 porträtt.	 Han hade misstagit sig: det var ingen bekant.	 Slutligen reste den granskade opp huvudet och såg på främ­	 lingen. Då skedde en förvandling: alla drag försvunno, och	 
	 endast blicken talade, detta språk som ej kan tolkas, och som	 måste vara själen själv.	 – Känner du igen mig? frågade han.	 – Ja din blick är jag bekant med, men icke med dina drag,	 och icke med din röst. Jag känner dig, men vet inte vad du	 heter!	 – Tänk efter!	 Där kom ett tonfall, och så en blick igen ut ur det svarta hålet	 i ögat.	 – Du heter Jakob ***.	 – Ja, det gör jag! – – – Vi ha blivit gamla!	 – Vi ha hunnit ett stycke! ... Hm! Nu minns jag, det är tret­	 tio år sen, vi sutto en sommarafton på hotellet, där över i Fager­	 vik. – Vänta nu! – – – Och din semester gick ut den dagen.	 – Ja, du minns det!	 – Du var anställd vid gasverket och skrev ut räkningar ...	 Du hatade ditt arbete, och härute fick du ett agg till staden och	 stadslivet, som jag icke fattade riktigt ...	 – Gå på du!	 – Om aftonen bröt ditt hat ut i raseri och du beslöt att	 lämna din plats och stanna härute över vintern!	 – Och det gjorde jag också! Och jag har sedan dess icke varit	 i staden en enda gång!	 – Vad säger du människa? Har du sutit här i trettio år?	 – Ja, det har jag! – – – Jag har levat på översättningar ... har	 gift mig ...	 – Och är nöjd?	 – Ja, så nöjd man kan vara, då man ingen husbonde har,	 inga kamrater, och framför allt, inga klockslag. Jag hatade	 klockor, som du minns!	 – Det var ett underligt öde! Kan du förklara det?	 – Nej, öden kan inte förklaras! Jag har nog försökt med	 påbrå och ras-skillnad och ancestrala drifter, men jag kommer	 ingen väg. Min far var ju en gång en rik medelklass som höll	 hus och såg gott folk. Vid en viss ålder tröttnade han, släppte	 taget, och så låg han i backen – Min bror gick också fram ett	 stycke, släppte bettet och låg där, han med. Mig gick det lite	 annorlunda. Jag var född med avsky för allt regelbundet, all	 
	 konvenans, krus och komplimanger, och en vacker dag tap­	 pade jag alla illusioner. Jag tyckte mig inse livets relativa intig­	 het, och fann att med mindre lyx följde mindre arbete, och	 följaktligen mera njutning, ty arbete var för mig ett straff.	 Dessa kläder till exempel du ser, har jag burit i tio år; tänk då så	 mycket arbete jag besparat mig, och så många njutningar jag	 samlat. Att göra ingenting är för mig saligheten.	 – Men har du aldrig haft åtrå att gå framåt, växa, befordras?	 – Nej! De begreppen saknas hos mig! Jag förstår det inte!	 Och det är min lycka! Och genom att reducera skalan, nedsätta	 fordringarne på livet, blev den minsta lyx för mig en oerhörd	 njutning. När jag var annan månad kommer till Fagervik hotell	 och får en halv biffstek med soja, japansk soja, en sup, en halv	 öl, och sedan kaffe och punsch, då är jag så säll, att jag icke	 böte med någon! I staden däremot, där jag hade detta var dag,	 var det värdelöst. Ty vägen till njutning går genom försakelse.	 – Har du aldrig känt någon dragning till bönhuset då?	 – Nej, jag är immun mot den bacillen! Absolut!	 – Och du är gift, sa du?	 – Ja, med en lots dotter! – – – Hm!	 – Hm!	 – Minns du våra gamla skol- och studentkamrater då? Minns	 du hela den gruppen som gick under? Talangfulla och duktiga	 på många områden, men ohågade att arbeta. Rådde de för det?	 – Jag har trott de förr, och du vet att om man bara begagnar	 ordet lättja som alla lasters moder, så hade man sagt orsaken.	 Men lättjans orsaker då?	 – Ja, säg det! Jag tror de voro predestinerade att leva som	 fåglarne under himmelen och frysa bort en vinterdag. Minns	 du Carl *** som icke hade några laster, men gick under därför	 att han vid tjugo år upptäckte all ävlans och ärelystnads intig­	 het. – – – I tjugofem år levde han i London på att låna av lands­	 män. Man gav honom flera gånger platser, men han lämnade	 dem utan att säga ajö. Han kunde icke arbeta.	 – Minns du vår kamrat skådespelaren, som så hastigt gick	 fram och vann det stora ryktet?	 – Ja, jag minns honom!	 – Så kommer en dag, då han stod på scenen, mitt in i en roll,	 
	 och liksom en blixt slår den tanken ner över honom: tänk att	 jag skall stå här och åma mig! Och han föll ur rollen, och kom	 icke in i rollerna mer. Han kunde icke illudera sig, på tio år;	 förgats, och lades åt sidan. Då kom nöden. Och jag hörde	 honom en gång på ett kafé säga att det var bosch, konsten och	 alltihop, men att han måste försöka »dupera om sig» igen. Han	 lyckades för en kort tid, och då skröt han med att han lyckats	 »dupera» publiken igen. Men så släppte det åter i spärrha­	 karne, och uret gick ut med ett fasligt surrande. Om du visste	 hur många artister som på vägen få upp ögonen och förlora	 »tron på konsten», men, dömda att fortsätta, slutligen öva	 hantverket för att leva. Det är tragedi! Och alla som dryper av,	 i förtid, utan att man förstår varför. Ja, människoöden, säg mig	 deras gåta!	 – Nåå, ditt öde då?	 Främlingen reste sig.	 – Mitt öde? Ja, att inte jag gått under, är mig den största	 gåtan; ty jag hade alla betingelser därtill! Jag har krupit in i	 samhällsoket, och krupit ut igen, i flera omgångar, men kan	 aldrig försona mig med livet. Jag dras me’t, det är allt!	 – Och det säger du som fått allt!	 – Ja!	 – Hur vill ni då att vi skola anstränga oss att vinna det ni för­	 aktar, när ni fått det?	 – Jag avundas dig, som aldrig inlåtit dig på ärans kapplöp­	 ningsbana! – Men nu kommer båten! Ajö!	 – Ajö! Tack för det sista ordet, ty det frälste mig! Jag var	 nämligen också en äregirig, men fruktade att inlåta mig! – – –	 Därför stannade jag i Ebal!	 
	 
	 
 
 
 
									KOMMENTARER								 Tillkomst och mottagande	 
	 
	 
	 
	 
	 
	 
	 Denna del av Samlade Verk innehåller dels Klostret, Strindbergs	 ofullbordade självbiografiska roman från 1898, dels de noveller	 som jämte ett antal dikter publicerades i samlingsvolymen	 Fagervik och Skamsund 1902. Dessutom avtrycks prosafragmen­	 tet Fula Esther i kommentaren. Att romanen och novellsam­	 lingen sammanförts i en volym i Samlade Verk beror på att de	 har ett nära samband. Strindberg lät aldrig trycka Klostret under	 sin livstid, i stället omarbetade han romanen till novellen	 Karantänmästarens Andra Berättelse i Fagervik och Skamsund. Skill­	 naderna mellan Klostret och Karantänmästarens Andra Berättelse	 är begränsade – Strindberg strök det första kapitlet och början	 av det andra i romanen, men nöjde sig med smärre ingrepp i	 den övriga texten.	 Till grund för texterna i föreliggande volym ligger Strind­	 bergs originalmanuskript med undantag av novellen De Yttersta	 och De Främsta och slutet på Klostret, där manuskript ej är beva­	 rade. Texten i novellen etableras därför efter första upplagan	 från 1902. Slutet i romanen (s. 111 rr. 4–18) har övertagits från	 slutet i Karantänmästarens Andra Berättelse i samma upplaga. Vid	 etableringen av övriga noveller i samlingen har dessutom hän­	 syn tagits till Strindbergs ändringar i förstaupplagan. Även de	 ändringar som han gjorde i ett exemplar av denna inför en pla­	 nerad ny upplaga har tillvaratagits.	 En närmare beskrivning av de textkritiska principer som har	 använts ges i del 1 av Samlade Verk. En textkritisk kommentar	 följer i en separat kommentarvolym.	 
	 
	 KLOSTRET	 
	 Klostret ingår i den långa sviten av självbiografiska verk hos	 Strindberg. I hur hög grad romanen bygger på det självupplev­	 
	 »Zum schwarzen Ferkel», Gustav Türkes vinhandel i Berlin i hörnet av Neue Wilhelm­	 strasse och Unter den Linden med ingång från Neue Wilhelmstrasse. Dep. Sulzbach i	 Kungliga Biblioteket.	 da framgår omedelbart om man jämför Klostret med den tablå	 över Strindbergs liv under perioden 1 oktober 1892 till 17	 augusti 1894 som återges nedan (ss. 329–332).	 I romanens första kapitel och i början av det andra beskriver	 Strindberg en grupp konstnärers och författares bohemliv i	 Berlin i början av 90-talet. Stoffet till skildringen hämtade han	 från sina egna upplevelser åren 1892–93 på kretsens stam­	 lokus, en i hörnet av Neue Wilhelmstrasse och Unter den Lin­	 den belägen vinhandel som Strindberg döpt till »Zum schwar­	 zen Ferkel» (’Den svarta grisen’). Namnet associerar till en vin­	 
	 säck som fungerade som skylt utanför ingången. Frida Uhl,	 Strindbergs andra hustru, berättar i sin inte helt tillförlitliga	 bok om äktenskapet att Strindberg under bröllopsresan på	 Helgoland i maj 1893 föreslog att de tillsammans skulle skriva	 en roman om Zum schwarzen Ferkel. Boken skulle heta »Die	 Tranfunzel» (’Trankaggen’): »på så sätt blir Ferkeln avslöjad	 som ett grumligt lysämne och samtidigt symbol» – det skulle bli	 en tidsroman med angrepp på naturalism och materialism. En­	 ligt Frida Uhl fick de var sitt kapitel färdigt, men därvid stan­	 nade det (Frida Strindberg, Strindberg och hans andra hustru,	 övers. av Karin Boye, del II, 1934, s. 16 f.; tysk ed. 1936, Lieb,	 Leid und Zeit. Eine unvergessliche Ehe, s. 224). Kanske är det	 detta projekt Strindberg avser, när han i ett brev daterat 9 maj	 1893 på Helgoland skriver till vännen Adolf Paul att han föl­	 jande dag ämnar börja en roman.	 Något romankapitel om Zum schwarzen Ferkel från 1893	 finns emellertid inte bland Strindbergs efterlämnade papper.	 Däremot finns ett fragment på franska, där denna miljö be­	 skrivs, bevarat i Gröna Säcken (Nordiska museets Strindbergs­	 deposition på Kungliga Biblioteket [signum SgNM] A:4, tryckt	 i Samlade Otryckta Skrifter II, 1919, ss. 69–74 och där felaktigt	 daterat till 1893; det återges även i Inferno, Saml. Verk 37, red.	 av Ann-Charlotte Gavel Adams). Fragmentet, som bär titeln	 »Inferno», bör ha tillkommit i mars 1897 och är troligen ett	 förkastat första kapitel till romanen med samma namn (Gavel	 Adams, The Generic Ambiguity of August Strindberg’s Inferno:	 Occult Novel and Autobiography, diss. Univ. of Washington	 1990, s. 107 ff.). Frida Uhl inleder sin bok om äktenskapet med	 detta fragment, som börjar med skilsmässan efter det första	 äktenskapet och slutar när huvudpersonen skall bege sig till ett	 möte den 7 januari 1893, det datum då Strindberg och Frida	 Uhl träffades första gången. Planer på att skildra Berlintiden –	 eventuellt även andra äktenskapet – i romanform fanns således	 redan i mars 1897, då Inferno anlades. Handlingen i romanen	 om Infernokrisen kom i stället att börja vid en senare tidpunkt	 då makarna tar avsked av varandra hösten 1894 i Paris.	 Klostret författade Strindberg hösten 1898. Efter de självbio­	 grafiska prosaverken Inferno och Legender, där han skildrade sin	 
	 religiösa omvändelse, prövade han i början av detta år i Till	 Damaskus I att gestalta samma upplevelser i dramatisk form.	 Under sommaren, då Strindberg flyttat till Lund efter flera år	 på kontinenten, avslutade han en andra del av dramat, närma­	 re bestämt den 17 juli (Ockulta Dagboken); liksom i första delen	 begagnade han stoff från äktenskapet med Frida. Johan Mor­	 tensen återger ett samtal från denna sommar i sin bok om	 Strindberg, i vilket författaren anförtror honom att han arbe­	 tar med två motiv som skall bli »härliga romaner»; den ena	 skulle handla om det andra äktenskapet, den andra om hans	 första skilsmässa (Strindberg som jag minnes honom, 1931,	 s. 59). Vid vilken tidpunkt under sommaren 1898 samtalet	 ägde rum framgår inte klart.	 Hållpunkter för tillkomsten av Klostret får sökas i Strindbergs	 brev och dagbok. När han började skriva romanen går inte att	 fastställa. Den 29 juli 1898 finns en anteckning i Ockulta Dag­	 boken: »Anlade Dramat om Magnus Den Gode (Eriksson.)» och	 med en färgpenna är tillagt »(Folkungasagan.)». Författandet	 av skådespelet sköts emellertid på framtiden. Den 13 augusti	 reste Strindberg på fjorton dagar till Belgien för att besöka	 klostret Maredsous. Återkommen därifrån hamnade han i en	 period av improduktivitet, men i mitten av september, sedan	 han flyttat in i sin gamla bostad på Tomegapsgatan 22 i Lund,	 tycks han ha »fått arbetsförmåga» (Ockulta Dagboken 18 septem­	 ber). Den 28 september upplyser han författarkollegan Emil	 Kléen: »Jag har ej börjat skrifva ner ännu på min nästa bok,	 men jag ’lägger upp’ den, som Mårtensen kallar det, och äm­	 nar dikta den.» Formuleringen »ämnar dikta» skulle kunna in­	 dikera att det inte var ett självbiografiskt verk Strindberg pla­	 nerade. Kanske tänkte han först utnyttja sina upplevelser i	 klostret Maredsous litterärt (Martin Lamm, August Strindberg	 II, 1942, s. 47). Ett bevarat utkast visar att sådana planer fanns	 (SgNM 3: 8,3) – det skulle kunna ha tillkommit strax efter att	 Strindberg återvänt från sitt besök i Maredsous (Gunnar Bran­	 dell, Strindberg – ett författarliv IV, 1989, s. 25).	 Troligen var det först i början av oktober 1898 Strindberg	 började skriva Klostret. I ett brev den 9 oktober anförtror han	 Emil Kléen: »Hade börjat på Klosterboken, men föll tillbaka i	 
	 pjesen, och rufvar nu båda äggen». Pjäsen är troligen Folkunga­	 sagan, men av brev framgår att han vid denna tid också hyste	 planer på ett drama om Gustav Vasa (Brev 13, s. 14). Den 11	 oktober är han »djupt inne i skrifverier» (Brev 13, s. 16). Ett	 brev fem dagar senare som formellt är riktat till dottern Ker­	 stin tycks bekräfta att det gäller den självbiografiska romanen:	 
	 Ich schreibe wohl aber kann nur Erlebtes schildern, und da alles was	 ich erlebt hässlich ist, so wird auch mein Schreiben hässlich (’Jag skriver	 bra men kan bara skildra det upplevda, och då allt jag upplevt är fult, så	 blir också det jag skriver fult’).	 
	 Strindberg tycks ha haft svårt att koncentrera sig på förfat­	 tandet av Klostret. Samtidigt planerade han nya dramer: »Skrif­	 ver på Klostret! Men har fått tre dramer som spöka», heter det	 i ett brev till Emil Kléen den 20 oktober. Förutom något av de	 historiska dramerna kan det vara Advent och Brott och brott som	 »spökade» (se Hans-Göran Ekmans kommentar i Saml. Verk	 40, s. 253).	 
	 Under perioden 23–27 oktober tycks Strindberg – att döma av	 dagboken – emellertid ha ägnat sig uteslutande åt Klostret. För­	 fattandet gick nu relativt raskt. Den 29 oktober tog han kontakt	 med Gustaf af Geijerstam, litterär chef på Gernandts förlag,	 angående romanen:	 
	 Men nu skrika magarne på pengar! Och om åtta dagar har jag sannolikt	 första delen af min roman färdig på 350 sidor, och hvilken är så, att den	 kan serveras ensam för sig som bok, i nödfall.	 Frågas: skall jag flytta opp till Stockholm? då? Och skrifva andra delen?	 så att båda utkomma i ett band, en dunderbok?	 Och: kan jag ej nu erbjuda Sv. Dagbladet den som följetong för högt	 pris? (Brev 13, s. 25.)	 
	 Redan den 1 november kunde Strindberg emellertid med­	 dela Geijerstam: »Nu är romanens Ia Del färdig!». Följande dag	 översände han manuskriptet till denne. Att Strindberg hade	 haft bråttom att bli färdig, för att så snart som möjligt få ut	 honoraret, tycks framgå av hans beledsagande kommentar:	 
	 Härmed får Du Klostrets första afdelning som bara är inledningen.	 Jag ber Dig ej låta läsas af obehöriga!	 
	 Du förstår jag sänder den för pengarnes skull!	 Tusen Kronor är den värd, äfven om jag doge, ty den kan serveras för sig.	 Låt mig få så hastigt ske kan! Ungarne skrika! Och jag med!	 Hvad säger Du om min Stockholmsresa?	 Nu får Klostret ej komma förrän i April, och det händer jag klämmer	 till med ett drama emellan!	 
	 Förmodligen skickade Strindberg hela manuskriptet, dvs.	 hela första delen av romanen – den hade ju blivit klar dagen	 innan. Klostret antogs omedelbart av förlaget. Den 6 november	 kunde Strindberg anteckna i dagboken: »Rek. bref på 1.000 Kr	 från Gernandt!» och samma dag returnerade han det under­	 skrivna kontraktet på »Klostret I» daterat 5 november, samt	 kvitto på den erhållna summan (Brev 13, s. 33). Kontraktet	 gällde »Klostret (första delen)» som skulle utges »senast i April	 1899». Förlaget betalade 1 000 kronor kontant för en upplaga	 av 3 200 exemplar (SgNM E 8).	 I brevet som medföljde manuskriptet visade Strindberg ock­	 så genom en förteckning hur Klostret kronologiskt skulle passa	 in i hans »lefnadssaga»:	 
	 Tjensteqvinnans Son.	 I Jäsningstiden	 I Röda Rummet	 Le Plaidoyer d’un Fou.	 Klostret 1a	 Inferno.	 Legender.	 Klostret 2a	 
	 Genom namngivningen skapade Strindberg kontinuitet	 mellan några av äktenskapsskildringarna. Trots att En dåres för­	 svarstal (Le Plaidoyer d’un Fou) bygger på äktenskapet med Siri	 von Essen och Klostret på äktenskapet med Frida Uhl bär	 huvudpersonerna i båda romanerna samma namn: Axel och	 Maria. I Klostret förkortas för övrigt den manliga kontrahen­	 tens efternamn »B.», vilket även kan föra tankarna till Axel	 Borg i I havsbandet (1890), där fästmön heter Maria.	 
	 En förklaring till romanens titel ger Strindberg i ett brev till	 Geijerstam 4 november 1898: »Tänk nu ej att med Klostret me­	 
	 nas krogen bara och att det hela blir kroglif. En händelse gör	 att Krogen verkligen hette Klostret, och derför lät jag det stå.»	 Om innehållet i den planerade andra delen av romanen gav	 Strindberg en antydan i samma brev till Geijerstam. Den skulle	 »behandla det verkliga klostret med mina personliga intryck	 från Maredsous omfigurerade». En skildring av detta kloster	 hade Strindberg tänkt infoga redan i Legender enligt ett brev till	 Geijerstam i mitten av mars 1898: »På uppresan till Lund (eller	 Köpenhamn) första dagarne i April, beroende på pengarne,	 uppehåller jag mig några dagar i ett Benediktinerkloster i Bel­	 gien dit jag är inbjuden. Dessa intryck vill jag skildra i Inferno	 II» (Brev 12, s. 278). Resan blev, som framgått tidigare, inte av	 förrän i augusti. Det kom emellertid inte någon klosterskild­	 ring till stånd denna gång heller. Andra delen av Klostret stan­	 nade på planeringsstadiet. Ett par utkast med rubrikerna	 »Klostret./ II» (SgNM 3: 8,5; se reproduktion i Saml. Verk 39,	 s. 450) och »Klostret» (3: 8,6) ger en uppfattning om hur	 Strindberg tänkte sig fortsättningen på romanen. Ett brev i	 februari 1899 till Geijerstam vittnar om att Strindberg då ännu	 inte givit upp tanken på detta projekt: »Nu går jag att skrifva	 min ’Mirakelbok’ [en fortsättning på Legender] d’après na­	 ture, att utges i September. Klostret alltså framskjutet igen!»	 (Brev 13, s. 97). Planerna på en skildring av klostret Maredsous	 förverkligades kan man säga först i Till Damaskus III 1901. Flera	 uppslag i utkasten till andra delen av Klostret kom i stället att ut­	 nyttjas i skådespelet. Som Gunnar Ollén har påpekat ligger i	 samma pärm som omsluter originalmanuskriptet till tredje de­	 len av Till Damaskus ett ark med struken text som skulle kunna	 vara inledningen till Klostret II. (Olléns kommentar i Saml.	 Verk 39, s. 450 f.)	 I romanform återkom Strindberg till klostermotivet 1904 i	 Svarta fanor. Där skildrar han hur ett antal litteratörer drar sig	 tillbaka från intriger och maktkamp i förlagsbranschen för att	 ostörda diskutera vetenskap, ockultism och moral i ett »klos­	 ter» i Stockholm. I Svarta fanor förverkligar Strindberg på fik­	 tionsplanet de idéer att skapa en konfessionslös reträttplats för	 intellektuella, som han låter sitt alter ego Axel framlägga i sista	 kapitlet av Klostret (s. 105 f.).	 
	 
	 När Strindberg 1902 författade de berättelser som skulle ingå i	 Fagervik och Skamsund tog han fram det otryckta manuskriptet	 till Klostret och arbetade om det till Karantänmästarens Andra	 Berättelse. Därvid uteslöt han romanens första kapitel och någ­	 ra sidor i början på det andra, där han skildrade konstnärskret­	 sen i Berlin (texten s. 9 r. 1 – s. 25 r. 20). Detta parti (samman­	 lagt 54 manussidor) ersattes av en ny inledning omfattande två	 och en halv manussida (texten s. 192 rr. 4–25). Resten av tex­	 ten omarbetade han så att de självbiografiska inslagen tonades	 ned. Det parti i början av romanen som uteslöts ur novellen	 publicerades aldrig under Strindbergs livstid; det offentlig­	 gjordes först 1919 i Samlade Otryckta Skrifter II (ss. 75–97).	 Walter A. Berendsohn har i en uppsats »Studier i manuskrip­	 tet till Strindbergs Karantänmästarens andra berättelse» (Sam­	 laren 1951) redogjort för ingreppens omfattning och karaktär	 och visat att romanen går att rekonstruera. År 1966 gav Carl	 Gustaf Bjurström ut en sådan rekonstruerad version av Klostret.	 Bjurström påpekar att Strindberg ändrade i Klostermanuskrip­	 tet vid två olika tillfällen, dels under författandets gång eller	 omedelbart efteråt, dels vid omarbetningen till Karantänmästa­	 rens Andra Berättelse. De förra ändringarna accepteras av Bjur­	 ström, men de senare avvisas, såvida de inte inneburit rent sti­	 listiska förbättringar (Klostret, utg. av Carl Gustaf Bjurström,	 1966, s. 162 f.). I stort sett samma principer har följts vid eta­	 bleringen av texten i Samlade Verk.	 Rekonstruktionen av texten till Klostret reser emellertid ett	 svårlöst problem. Det bevarade manuskriptet saknar en eller	 flera sidor – det sista bladet (pag. 313) slutar nedtill med föl­	 jande ofullbordade mening: »Men nu fanns lyckligtvis ingen	 möjlighet för henne att resa, emedan de Gamle hindrade, och	 hon måste finna sig i att». Bjurström valde att komplettera med	 den text som avslutar Karantänmästarens Andra Berättelse i tryck­	 et 1902 och motiverade sitt tillvägagångssätt med att detta slut	 ter sig logiskt även i romanen (Bjurström, s. 159).	 Det kan tänkas att Klostret avslutades på ett annat sätt. Strind­	 bergs löfte om 350 romansidor till Geijerstam och det faktum	 att bara 313 sidor är bevarade, tycks peka i den riktningen. I en	 recension av Klostret har Gunnar Brandell också ifrågasatt Bjur­	 
	 ströms lösning; Brandell menar att de sista bevarade raderna i	 Karantänmästarens Andra Berättelse, som skildrar hur bandet	 med hustrun töjs och brister då ångbåten för Axel ut i världen,	 passar utmärkt som avrundning på novellen, men att de blir	 missvisande som en del i författarens självbiografi, eftersom	 Strindberg och hans hustru träffades en gång till i Paris hösten	 1894. Det leder till en kronologisk lucka på några månader	 mellan novellens slut och inledningen till Inferno, som förelåg	 i tryck då Klostret författades (SvD 24/10 1966). I valet mellan	 att avsluta romanen mitt i en mening eller att som Bjurström	 supplera med slutet i Karantänmästarens Andra Berättelse har vi	 emellertid i föreliggande utgåva i Samlade Verk stannat för det	 senare alternativet.	 Att Strindberg inte fullföljde utgivningen av Klostret 1898-	 1902 berodde antagligen på romanens ohöljt självbiografiska	 karaktär. Av följebrevet till Geijerstam den 2 november 1898	 framgår att han var rädd för att innehållet skulle bli känt. Ännu	 i slutet av mars 1899 tvekar han inför tanken att publicera	 äktenskapshistorien. När tidskriften Varia bad om ett bidrag	 och hänvisade till ett löfte från honom, skrev han till Geijer­	 stam:	 
	 Jag tror icke jag menat ur Klostret I, som Du vet jag är mycket rädd för.	 Bed få se mitt bref! Det kan vara en djerf manöver! Är mitt löfte uttryck­	 ligt (som är osannolikt), så säg, att Klostret ej är färdigt, hvad sant är! –	 och att innan det är färdigt intet utlemnas!	 Hjelper ej detta – sedan Du läst mitt bref! – så låt afskrifva ur Kapitel I	 så långt som ej når fram till min fru! Sänd så mig, att jag må revidera in­	 nan Varia får se en skymt!	 Men försök helst komma ifrån saken! med uppskof, ty jag har nog me­	 nat Del II. (Brev 13, s. 117f.)	 
	 I ett nytt brev till samme adressat (14/4 1899) är Strindberg	 mera kategorisk: »Låt Varia icke få något ur Klostret! Absolut	 nej!» och motiverar: »Klostret måste utkomma vierge när det	 kommer!» Varia fick i stället publicera ett avsnitt ur Folkunga­	 sagan. Trots att det biografiska stoffet kamouflerades i Karan­	 tänmästarens Andra Berättelse var Strindberg oroad och förklara­	 de sig i brev till Geijerstam (8/9 1902) vilja »som eftertrupp be­	 täcka Karantänmästarns något farliga berättelse» med en dikt­	 
	 samling (se nedan s. 312). Av ett brev vid samma tid till Emil	 Schering, Strindbergs tyske översättare, framgår att han av	 »hemliga skäl» inte vill att Fagervik och Skamsund skall översättas	 till tyska (Brev 14, s. 213). I slutet av oktober ger han Schering	 tillåtelse att översätta En barnsaga och dikterna, men inget mer	 (Brev 14, s. 227). Samma tveksamhet hade han tydligen tidiga­	 re känt över publiceringen av Till Damaskus II (se brev till Sche­	 ring 3/8 och 5/11 1898), som också bygger på upplevelserna i	 äktenskapet med Frida Uhl. Dramat utkom emellertid redan	 1899 i Scherings översättning.	 En bidragande orsak till att Klostret inte publicerades var	 kanske att den andra delen aldrig utfördes. Strindberg fick	 den tydligen snabbt på avstånd i och med att han inriktade sig	 på dramatiken. Under vintern 1898 och våren 1899 var han	 upptagen med en lång rad skådespel (Advent, Brott och brott,	 Folkungasagan och Gustav Vasa).	 
	 Några förarbeten som siktar direkt på Klostret tycks inte ha be­	 varats. I Gröna Säcken finns emellertid ett romanutkast med	 en rad uppslag som kom att användas i Klostret (9: 7,28, se bild	 s. 295). Det saknar huvudrubrik, men en del av texten är för­	 delad på »Cap. I» och »Cap II». Här finns stoff som Strindberg	 använde i Klostrets tredje kapitel och som bygger på hans besök	 hos sina svärföräldrar i augusti 1893 i Mondsee nära Salzburg:	 »Svärmodren hade väntat honom» (jfr texten i romanen s. 68),	 »Svärfadren: ’Du har skrifvit allt jag skulle ha skrifvit’», »Anar­	 kisten och Hofrådet» (jfr s. 72), »Dagen derpå: ung man: fis­	 ket.: dagen efter gubbe» (jfr ss. 71–75) och »Hon är svartsjuk	 på sin syster, sin far, sin mor» (jfr s. 73). Anteckningen »Hon	 känner alla mina hemligheter, jag inga af hennes» avser tydli­	 gen hustrun. Tanken återfinns på flera håll i Klostret (jfr t. ex.	 ss. 31, 44 och 76). Den roman Strindberg planerade skulle	 uppenbarligen bygga på hans andra äktenskap, men det före­	 faller som om skildringen skulle starta först när kontrahen­	 terna varit gifta i tre månader.	 Ett material som möjligen kan ha kommit till användning	 vid författandet av Klostret är de svårdaterade avskrifter Strind­	 berg gjorde av brev från Frida Uhl till honom själv under peri­	 
	 Utkast i Gröna Säcken (SgNM 9:7,28) med motiv under rubrikerna »Cap. I» och	 »Cap II» som kom att användas i Klostret.	 
	 
	 
				 August Strindberg i Berlin 1892–1893. Sannolikt		 ett självporträtt.						 Den finländske författaren Adolf Paul (»Ilmari­		 nen»).			 
	 
				 Den tyske skalden Richard Dehmel (»Wildman­		 nen»).						 Den tyske läkaren Carl Ludwig Schleich (»läka­		 ren»).			 
	 
	 
	 
	 
				 Den polske författaren Stanislaw Przybyszewski		 »Ryssen», »Popoffsky»).						 Den norska författarinnan Dagny Juel (»Aspa­		 sia»).			 
	 
				 Den norske konstnären Edvard Munch (oftast		 kallad »Dansken», även omnämnd som »en norsk		 målare»).						 Naturvetaren Bengt Lidforss »Laïs» äldste vän»).			 
	 
	 
	 oden 6/2 – 13/4 1893 (Margareta Brundin, »Kungliga Biblio­	 tekets Strindbergssamlingar», Strindbergiana. Första samling­	 en, 1985, s. 64). Avskrifterna (SgNM E 1) kan ha tillkommit i	 samband med att han återfann sin korrespondens vid ett besök	 i Österrike hos dottern Kerstin och svärmodern i september–	 november 1896; de omfattar 27 brev, varav 18 på franska och 9	 på tyska samt ett tiotal telegram. I avskrifterna är breven för­	 sedda med kortfattade kommentarer av Strindberg, t. ex. date­	 ringar av hans första två möten med Frida Uhl och den första	 kyssen. Sviten av avskrifter inleds med ett brev som avsändes	 dagen efter deras andra möte; den avslutas med ett brev som är	 skrivet tre dagar efter eklateringen av förlovningen. I romanen	 motsvarar denna period händelser som relateras på ss. 28–46.	 Kanske tillkom avskrifterna med tanke på ett framtida litterärt	 projekt. Ett par av Fridas brev, som ingår i avskriftsmaterialet,	 refereras i Klostret (ss. 37 och 40 f.).	 
	 När Strindberg anlände till Berlin i början av oktober 1892	 bodde han först i samma hus som författarvännen Ola Hans­	 son och dennes maka Laura Marholm i Friedrichshagen i sta­	 dens utkant. Efter sex veckor bröt Strindberg hastigt upp och	 flyttade in till de centrala delarna av Berlin. Ganska snart eta­	 blerade han sig som en centralgestalt i det internationella kot­	 teri som samlades på Gustav Türkes vinhandel Zum schwarzen	 Ferkel; flera av medlemmarna fick senare stå modell för roman­	 figurer i Klostret.	 Ferkelkretsen bestod av en rad konstnärer och författare.	 Den norske målaren Edvard Munch (1863–1944; i romanen	 omväxlande omtalad som dansk och norsk målare) hade en	 separatutställning i Berlin som öppnade 5 november 1892 och	 som hade anordnats av Verein Berliner Künstler. Tavlorna	 gjorde skandal och utställningen stängdes, vilket gav upphov	 till en häftig pressdebatt. Munch, som infunnit sig i Berlin till	 utställningen, stannade och öppnade i december en ny utställ­	 ning, där han bl. a. visade ett porträtt av Strindberg (se bild	 s. 5). Dansken Holger Drachmann (1846–1908) och finlända­	 ren Adolf Paul (1863–1943; »Ilmarinen» i romanen) var båda	 författare. Den senare tycks ha fungerat som Strindbergs hjälp­	 
	 reda, han sprang ärenden och skötte kontakterna med förlag	 och teatrar. Till Berlin hade Paul kommit för att studera musik,	 men han övergick ganska snart till litterär verksamhet. Munch	 introducerade en fatal kvinna i kretsen, norskan Dagny Juel	 (1867–1901; »Laïs»), även hon musikstuderande. Hon hamna­	 de omedelbart i centrum för männens intresse och inledde ett	 intimt men kortvarigt förhållande med Strindberg, när Frida	 under några veckor uppehöll sig i München. I Strindbergs kor­	 respondens och litterära utkast kallas hon »Aspasia»; hans om­	 dömen om henne är genomgående negativa, ibland hätska. En	 varm beundrare hade hon däremot i den unge naturvetaren	 Bengt Lidforss (1868–1913; »Laïs’ äldste vän»), som anlände	 till Berlin först i början av april 1893 och då övertog rollen som	 Aspasias kavaljer. (Se t. ex. Erik Vendelfeldt, Den unge Bengt	 Lidforss, 1962 och Mary Kay Norseng, Dagny. Dagny Juel Przy­	 byszewska. The Woman and the Myth, 1991.) Lidforss översatte	 senare Strindbergs naturvetenskapliga verk Antibarbarus till	 tyska (tr. i april 1894).	 Nordborna kom att spela en viss roll i Berlins kulturliv. Ett	 tecken på detta är historien om hur det bevingade uttrycket	 »nordljuset» uppkom (jfr texten s. 17). Medlemmar av den	 nordiska konstnärs- och författarkretsen var inbjudna att fira	 Hermann Sudermanns pjäs Heimat efter premiären 7/1 1893.	 Under kvällen utbringade författaren en skål för gästerna med	 orden: »Vom Norden her kommt uns das Licht» (’Från Nor­	 den kommer ljuset till oss’). »Das Nordlicht!» replikerade en	 av de tyska gästerna (Adolf Paul, Min Strindbergsbok, 1930,	 s. 75).	 Till utlänningarna på Ferkeln hörde den polske författaren	 Stanislaw Przybyszewski (1868–1927; kallad »Ryssen» eller »Po­	 poffsky» i romanen) som i likhet med flera andra i kotteriet	 studerade musik. Han levde i ett fritt förhållande med tyskan	 Marthe Foerder som han övergav för att gifta sig med Dagny	 Juel, vilket skedde i september 1893. Några tyskar ingick också	 i kretsen, bl. a. försäkringstjänstemannen och skalden Richard	 Dehmel (1863–1920; »Wildmannen»). Denne hade ett ärr, or­	 sakat av en studentduell, i ansiktet och reciterade gärna egna	 dikter, bl. a. en dikt om Strindberg (publicerad på flera håll,	 
	 t. ex. i Pauls Strindbergbok, 78 f.). Där förekom också två läka­	 re, varav den ene, kirurgen och narkosläkaren Carl Ludwig	 Schleich (1859–1922; »läkaren»), hade litterära ambitioner	 och kom att stå Strindberg nära.	 Mer tillfälliga gäster på Ferkeln var den norske målaren	 Christian Krohg (1852–1925) med hustrun Oda (1860–1935)	 och hennes tillbedjare, den norske dramatikern Gunnar Hei­	 berg (1857–1929), samt den finländske författaren Karl	 August Tavaststjerna (1860–1898) med hustru Gabrielle. Krohg	 målade flera porträtt av Strindberg vid denna tid (se bild	 s. 301).	 Ferkelkotteriet har, förutom i Frida Uhls memoarer, beskri­	 vits i flera minnesböcker, t. ex. i Schleichs Hågkomster om	 Strindberg (1917; tysk ed. s. å. Erinnerungen an Strindberg),	 Pauls Min Strindbergsbok och Przybyszewskis Erinnerung an	 das literarische Berlin (1965; polskt orig. Moi wspólcześni I–II,	 1926–30). Paul bygger på de brev han mottog från Strindberg	 och på en dagbok från Ferkeltiden (Uppsala univ.bibl.). Samt­	 liga beskriver Strindberg som centrum i en krets av lärjungar	 och skildrar umgänget på Zum schwarzen Ferkel ungefär på	 samma sätt: en nattlig samvaro under alkoholens inflytande	 med inslag av musik och diktläsning. Ferkelkotteriet behandlas	 i Göran Söderström, Strindberg och bildkonsten, 1972, s. 190 ff.	 Större delen av Klostret handlar emellertid om relationen	 mellan huvudpersonerna, Axel och Maria, deras första möte,	 förälskelse och äktenskap. Skildringen ligger som nämnts nära	 verkligheten. När Strindberg träffade Frida Uhl (1872–1943)	 var hon inte mer än 20 år gammal. Hon kom från en välbärgad	 familj i Österrike. Fadern, hovrådet Friedrich Uhl, var redak­	 tör för Wiener Zeitung och umgicks i hovkretsarna. Sin upp­	 fostran hade hon fått i olika klosterskolor, bl. a. i London och	 Paris, vilket resulterat i goda språkkunskaper. Dessa kom väl till	 pass i hennes verksamhet som litterär korrespondent i faderns	 tidning. Den 7 januari 1893 träffades hon och Strindberg för­	 sta gången på en tillställning, men det var inte förrän en	 månad senare de blev närmare bekanta. Så följde en tid av	 gemensamma promenader, musei- och restaurangbesök. Efter	 två månader var de förlovade och den 2 maj stod bröllopet på	 
	 Strindbergsporträtt målat av Christian Krohg i Berlin 1893. Målningen har ägts av Hen­	 rik Ibsen och hängt i hans arbetsrum. Ibsen lär ha kallat porträttet »Det frembrydende	 vanvid» och förklarat att han hade svårt att skriva »uten at det gale menneske staar og	 stirrer ned paa mig med sine forrykte øine.» Ibsenrummet i Norsk folkemuseum, Oslo.	 
	 
	 
				 
		 Frida Uhl, Strindbergs andra hustru.						 
		 Marie Weyr, Fridas syster. 
			 
	 
				 
		 Marie Uhl, Fridas mor.						 
		 Friedrich Uhl, Fridas far. 
			 
	 
	 
	 »Villa Uhl», Fridas föräldrars hus i Mondsee utanför Salzburg. Ur Friedrich Buchmayrs	 samling.	 ön Helgoland. Att Frida var en energisk person framgår av bre­	 ven till Strindberg. Hon såg som sin uppgift att reda upp ma­	 kens affärer, försökte få ut hans verk på marknaden och börja­	 de t. o. m. lära sig svenska för att kunna arbeta åt honom som	 översättare. Paret förde en ambulerande tillvaro med resor till	 London, Brno (dåvarande Brünn) och Dornach i Österrike,	 där Fridas morföräldrar, advokaten Cornelius Reischl och	 hans hustru Marie, hade en stor egendom. Äktenskapet var in­	 te fritt från kriser och åtskilliga resor företogs av Strindberg en­	 sam, bl. a. vistades han ett par veckor i augusti 1893 hos svär­	 föräldrarna, Marie och Friedrich Uhl, i Mondsee utanför Salz­	 burg. Under de perioder makarna var skilda åt växlades ett	 stort antal brev, som speglar känslosvängningarna i äktenska­	 pet. Den 26 maj 1894 föddes dottern Kerstin i Dornach. Två	 och en halv månad senare, den 15 augusti, lämnade Strindberg	 familjen för att resa till Paris. Gunnar Brandell har i sin Strind­	 bergsbiografi (Strindberg – ett författarliv II, 1985, ss. 285–335)	 
	 
	 
				 
		 Marie Reischl, Fridas mormor.						 
		 Cornelius Reischl, Fridas morfar.			 
	 
	 
	 
	 »Das Häusel» (’Det lilla huset’), Marie Reischls hus i Dornach, där Strindberg och Frida	 bodde våren och sommaren 1894.	 
	 utförligt behandlat den period av författarens liv som ligger till	 grund för skildringen i Klostret.	 I romanen skildras hustrun som en person med många an­	 sikten, vilken mannen aldrig riktigt lär känna. Strindberg upp­	 levde tydligen sin hustru på det sättet. Efter det att makarna	 skilts i Paris ger han i brev till Richard Bergh hösten 1894 – Fri­	 da hade följt efter honom dit men återvände snart till Öster­	 rike – en karakteristik av sitt äktenskap:	 
	 Mitt äktenskap vet jag egentligen ej mycket om. Det togs aldrig så all­	 varsamt som Du väl märkte i Berlin, och går sannolikt till upplösning – vet	 dock ej bestämdt. Det var stundtals mycket roligt, och bra, men språk,	 race, rättsbegrepp, ovanor spännde hårdt ibland. (Brev 10, s. 313.)	 
	 Klostret är heller inte någon uppgörelse med hustrun, utan sna­	 rare en skildring av två människor som inte klarar att leva till­	 sammans.	 I Strindbergs brev från den aktuella perioden speglas många	 upplevelser som han använde som stoff i Klostret. Så beskriver	 han exempelvis i romanen hur Axel tillsammans med en polis­	 mästare besöker en bal för homosexuella i Berlin (texten	 s. 11 f.). I ett brev (24/2 1893) till Frida redogör Strindberg för	 sina intryck av en sådan händelse: »Voyez-vous, je viens de pas­	 ser une nuit satanique dans les plus hîdeux cabarets où vous	 trouvez un monde sans nom» (’Ser ni, jag har tillbringat en sa­	 tanisk natt i de rysligaste lokaler där man träffar obeskrivliga	 människor’). På ett annat ställe i romanen reser Axel ensam till	 svärföräldrarna; han följer bl. a. med hovrådet på forellfiske	 (texten s. 72 f.). Ett brev till Frida den 3 augusti 1893 skrivet i	 Mondsee innehåller åtskilliga detaljer som går igen i roma­	 nens skildring av denna samvaro med svärfadern. Berättelsen	 om hur Axel blir utelåst och tillkallar polis för att få upp dör­	 ren och söka efter en tjuv på hustaket (texten s. 87 f.) bygger på	 en episod som Strindberg redogör för i ett brev till svägerskan	 Marie Weyr den 16 oktober samma år. I kapitlet »Klangåret»	 finns en beskrivning av morföräldrarnas överdådiga mathåll­	 ning på godset (texten s. 97). Liknande uppgifter förmedlade	 Strindberg från Dornach i brev (29/12 1893) till Bengt Lid­	 forss. Vid ett tillfälle anger Strindberg månad och årtal, kanske	 
	 för att markera sanningshalten i det återgivna. Det gäller Axels	 idéer om att grunda ett konfessionslöst kloster för intellektu­	 ella, som han presenterar i brev till »sin rike vän i Paris»; bre­	 ven dateras till »år 1894 i augusti» (texten s. 105 f.). I flera brev	 till ungdomsvännen Leopold Littmanson detta år redogör	 Strindberg utförligt för sina planer på att grunda ett kloster i	 Ardennerna och beskriver detaljerat hur han tänkt sig kloster­	 reglerna och brödernas livsföring. Breven är emellertid skriv­	 na i juli månad. I ett av breven (23/7) berättar Strindberg att	 hustrun under ett par dagar lämnade honom och reste iväg	 från Dornach med barnet. Episoden återges i romanen (tex­	 ten s. 109 f.).	 Breven är den viktigaste källan när man vill kontrollera verk­	 lighetselementen i romanen. Frida Uhls bok om äktenskapet,	 som tillkom ca 40 år efteråt, fungerar inte som kontrollinstru­	 ment. Visserligen hade hon brevväxlingen att stödja sig på,	 men det förefaller som om hon övertar en hel del från Karan­	 tänmästarens Andra Berättelse, även skildringar som Strindberg	 arrangerat i litterärt syfte. Gunnar Brandell anser att både	 Klostret och Fridas memoarbok är oanvändbara som källskrifter	 »i den mån de inte kan kontrolleras. Frida Strindberg fablar	 ofta fritt. Strindberg ’arrangerar’ sitt stoff i egenskap av ro­	 manförfattare» (Brandell, II, s. 304).	 Vad beträffar kronologin i romanen kan man konstatera att	 Strindberg följer det verkliga förloppet med smärre undantag.	 Två episoder i början av berättelsen, det första mötet med Fri­	 da Uhl och besöket på en bal för homosexuella, förläggs till 30	 december 1892 (texten ss. 11–14); i själva verket inträffade	 dessa händelser vid olika tidpunkter, den 7 januari respektive	 den 23 februari 1893 (Brev 9, ss. 129, 139 f.). Strindberg ruckar	 på kronologin och för ihop händelser som inträffat vid olika	 tidpunkter (Brandell, s. 355).	 Även när det gäller personskildringen arbetar Strindberg	 ibland mera fritt. Den målare för vilken Munch har stått mo­	 dell uppges ömsom vara dansk (ss. 22 f., 39) ömsom vara norr­	 man (s. 34). Att han betecknas som dansk i samband med att	 han inför Laïs i Ferkelkretsen beror kanske på att Strindberg	 var speciellt mån om att kamouflera sin förbindelse med Dag­	 
	 ny Juel. När Strindberg skildrar Axels vistelse på Rügen (texten	 ss. 64–66) går han mera radikalt till väga. Strindberg umgicks	 med sina vänner Paul och Tavaststjerna på ön. Paul står modell	 för Ilmarinen även i denna del av romanen, men den andra	 personen som vistas på Rügen i Klostret är »Laïs äldsta vän»	 (s. 64). I romanen har vännen tidigare motsvarats av Lidforss.	 Tavaststjerna har sålunda ersatts av denne. (Jfr Magdalena Rinal­	 do-Matthis, Strindbergs roman Klostret: Tillkomst och biogra­	 fisk bakgrund, seminarieuppsats, Stockholms universitet vt 1971,	 s. 34 f.) Strindberg skildrar vistelsen på Rügen som synnerligen	 plågsam för Axel. Denne möter avsky och hat, dels från Laïs’ vän	 som förebrår honom för att han tagit Laïs ifrån honom, dels	 från Ilmarinen som inte längre önskar uppträda som lärjunge	 och hjälpreda. Beskrivningen av Ilmarinens inställning mot­	 svarar troligen verkligheten – det framgår av Pauls version av	 händelserna (Paul, s. 128 ff.), men Laïs’ vän är troligen inpla­	 cerad i sammanhanget för att understryka det infernaliska i	 Axels öde och för att knyta an till de skuldtyngda händelserna	 i Klostret.	 De miljöer som beskrivs i romanen stämmer oftast med verk­	 ligheten, men det finns exempel på att Strindberg retuscherat	 dem efter romanens behov. Det mest markanta exemplet gäl­	 ler beskrivningen av interiören i Zum schwarzen Ferkel. Hur	 denna såg ut framgår på flera håll i memoarlitteraturen. Stället	 bestod av två små enkla rum som värden, Herr Türke, hade in­	 rett i sin vinbutik. Det mest uppseendeväckande var det stora	 antalet flaskor med olika sorters sprit som stod uppställda väl	 synliga för gästerna. När Ferkeln hade blivit populär bland	 konstnärerna företog ägaren – dock efter det att Strindberg	 gjort sorti – en upprustning av lokalen. När Strindberg fick	 höra talas om Herr Türkes åtgärder, lämnade han tips till hur	 en förändring borde göras i fin-de-siècle-stil:	 
	 Kaffet och groggvattnet kokas på disken i retorter, och groggen drickes ur	 bägare (Becherglas), men endast i pagoden. Folket, vulgus som skall till­	 bedja i förgården, får endast dricka ur vanliga kärl och ej orena det aldra	 heligaste. Allt detta kan göras billigt, och lokalen får ej vara gentil. Äro	 fönstren stora, så muras de igen som små spetsbågs- eller bättre romanis­	 ka rundbågs. Det skall vara mörkt i lokalen. I pagoden, absidform med	 
	 estrad skall vara korstolar, och absiden skall skylas af en gardin, som kan	 dragas åt sidorna. Skrik, fyrverkeri, musik skall vara tillåtet, och anstän­	 diga fruntimmer utvisas. Sjelfförgudning, och tillbedjande af det högsta	 väsendet. »Ich» är klubbens lösen! Etc. (Brev till Bengt Lidforss 16/2	 1894.)	 
	 Beskrivningen av vinstugan i Klostret – »en kyrksal med kors­	 valv och målade stora götiska fönster», där det fanns »celler	 med avplankningar i skuren ek, inom vilka korstolar erbjödo	 en behaglig vila» etc. (texten s. 15 f.) – påminner mera om	 Strindbergs inredningsförslag i brevet än om den verkliga vin­	 stugan i Berlin.	 Bohemlivet i Ferkeln hade Strindberg skildrat redan 1894 i	 artikeln La Génèse d’une Aspasie (i Vivisektioner, övers, av Tage	 Aurell, inledning och kommentar av Torsten Eklund, 1958,	 ss. 18–33). Där gör författaren upp med Ferkelkretsen, som	 han omlokaliserar till München. Författarens alter ego, Per	 Andersson, »le plus célèbre auteur Danois» (’Danmarks mest	 berömde författare’) (s. 18) framställs som geniet och inspira­	 tören, medan de övriga i kretsen, lätt identifierade som Przyby­	 szewski, Schleich, Dehmel, Munch, Hansson och Paul, är hans	 lärjungar och parasiterar på hans geni innan de hånar och för­	 löjligar honom i romaner och konstverk. Dagny Juel, här kal­	 lad Aspasia, uppträder som »protéctrice des génies» (’genier­	 nas beskyddarinna’) (s. 28) och älskarinna åt flera av kretsens	 medlemmar. Strindbergs förtäckta anklagelser var inte tagna	 ur luften, även om de i ett par fall föregrep den kommande ut­	 vecklingen. Flera av medlemmarna i kretsen har givit mindre	 smickrande porträtt av Strindberg på Ferkeln; han figurerar	 både som »målaren Ödman» i Ola Hanssons roman Fru Ester	 Bruce (tysk ed. 1893; på svenska 1900), som »skulptören	 Illern» i första delen (tysk ed. 1893; övers. 1900, Över bord) av	 Stanislaw Przybyszewskis självbiografiska romanserie Homo	 sapiens och som »kinesen» i Adolf Pauls likaledes självbio­	 grafiska roman Med det falska och det ärliga ögat (1895). Han	 står modell även i Pauls novell En charlatan i samlingen En	 saga från ödemarken och andra berättelser (1895).	 Den starka bitterhet mot Ferkelkretsen som präglar La Génè­	 se d’une Aspasie har dämpats i Klostret. Axels motgångar ses där	 
	 i ett större perspektiv. Hans öde är att förföljas av makter som	 är starkare än han och att drivas bort från gemenskapen med	 andra (texten ss. 11, 24, 64 f., 68, 78, 107 m. fl. ställen). Han	 upplever ibland att livet saknar realitet och att han lever i en	 dröm (texten s. 84). Föreställningar av detta slag var karakte­	 ristiska för Strindberg redan i början av 90-talet före Inferno­	 krisen – i samband med denna ökade de i styrka; de spelar en	 stor roll i Inferno som tillkom året innan han författade Klostret.	 Även i Inferno figurerar för övrigt Przybyszewski under täck­	 namnet »Popoffsky» och en dansk målare, som har fått låna	 drag av Munch.	 Strindbergs andra äktenskap fick senare lämna stoff även till	 Advent och Till Damaskus. Det förstnämnda dramat bygger del­	 vis på ett motiv som också utnyttjats i romanen: det mausoleum	 Fridas morföräldrar planerat att uppföra åt sig i trädgården vid	 hemmet i Dornach (jfr texten s. 97).	 I Till Damaskus I skildras liksom i Klostret huvudpersonens –	 alltså Den Okändes – kringflackande tillvaro samt besöket hos	 hustruns morföräldrar. Flera scener har motsvarigheter i roma­	 nen, t. ex. Damens första kyss med nedfällt hattflor (jfr Klostrets	 text s. 35), hennes reaktion på Den Okändes sista bok (jfr tex­	 ten s. 56 f.) och kärlekslyckan efter bröllopet som Den Okände	 inte vågar tro skall kunna bestå (jfr texten s. 50). I Till Damas­	 kus II återfinns tvisten om dopet (jfr texten s. 102), naturveten­	 skapliga experiment (jfr texten s. 97 f.) och mannens rädsla att	 fästa sig vid barnet, då han anar att han kommer att skiljas från	 det (jfr texten s. 103). Trilogins sista del tillkom först flera år	 senare, när Strindberg var gift med Harriet Bosse. Alla hans tre	 hustrur skymtar där som modeller. Dramatrilogins struktur lik­	 nar Klostrets som också bygger på huvudpersonens ständiga för­	 flyttningar. Axel beger sig från plats till plats, söker göra uppror	 mot sitt öde, men känner att han hela tiden styrs av högre mak­	 ter. Liksom i Advent och Till Damaskus finns drag av Inferno­	 teologin.	 Forskningen har inte ägnat Klostret något större intresse och	 inte heller värderat romanen särskilt högt. Lamm anser att den	 har sitt värde främst som självbiografi (Lamm, s. 48 f.). Michael	 Robinson uppmärksammar i en specialstudie över Strindbergs	 
	 självbiografiska verk att denne på flera ställen i Klostret låter	 Axel samla erfarenheter för att sedan använda dem som mate­	 rial i sitt författarskap (Strindberg and Autobiography, 1986,	 ss. 121 f., 124 ff.; jfr texten ss. 13, 55, 68, 71). Robinson pekar i	 detta sammanhang på en ofta citerad passage i romanen, där	 Axel får kommentera författarens moraliska dilemma:	 
	 – Vilken sysselsätttning: att sitta och flå sina medmänniskor och sedan	 bjuda ut skinnen, med anspråk på att de skola köpa dem. Jägarn lik som	 i sin hungersnöd hugger svansen av hunden, äter själv köttet och ger hun­	 den bena, sina ben. Gå och spionera ut människors hemligheter, förråda	 sin bästa väns födelsemärke, begagna sin hustru som vivisektionskanin,	 fara fram som en kroat, hugga ner, skända och bränna och sälja! Fy fan!	 (s. 95)	 
	 
	 
	 FAGERVIK OCH SKAMSUND	 
	 Efter romanen Klostret fortsatte Strindberg den rika dramatiska	 produktion som han hade inlett med Till Damaskus. Hösten	 1899 slog han sig ner i Stockholm efter att ha tillbringat som­	 maren i Furusund. Aret därpå träffade han Harriet Bosse, den	 unga skådespelerska som skulle bli hans tredje hustru 1901.	 Deras dotter Anne-Marie föddes den 25 mars 1902. Strind­	 bergs skådespel hade stora framgångar på teatrarna 1899–	 1901, men sedan svalnade intresset för att sätta upp hans pjä­	 ser. Enligt dagboken hade han blivit klar med Gustav III den 16	 mars 1902 och den 11 april förklarade han i brev till Emil Sche­	 ring att en paus inträtt i författeriet – han sysslade nu i stället	 med kemi. Den 23 april meddelade han att han upphört att	 skriva svensk dramatik och börjat planera ett verk om Tysk­	 lands natur. Diskussioner kring detta nya projekt, till vilket ut­	 kast finns bevarade i Gröna Säcken (15: 4), fördes brevledes en	 bit in i maj månad, men det förverkligades aldrig (Brev 14,	 s. 183 ff.). Med Fagervik och Skamsund återvände Strindberg i	 stället till prosan och lyriken. Novellerna i samlingsvolymen	 författades troligen i maj och juni 1902 i »Röda Huset» på Kar­	 lavägen 40. Därmed återvände han också till skärgårdsskild­	 ringen, en genre i vilken han tidigare skördat lagrar med verk	 som Hemsöborna och Skärkarlsliv.	 
	 Av ett brev till Schering den 2 maj framgår att Strindberg nu	 hesiterar inför Tysklandsprojektet. Kanske berodde det på att	 han börjat planera Fagervik och Skamsund. Visserligen anförtror	 han Schering den 13 maj: »Nu sitter jag sysslolös och tror mig	 vara utskrifven – som 1892», men fem dagar senare kunde han	 meddela Gustaf af Geijerstam på Gernandts förlag att han	 hade »70 sidor af Förtäljningarne färdiga» (Brev 14, s. 189).	 Det kan antingen betyda att Strindberg var färdig med Inled­	 ning och hade kommit en bra bit på En Barnsaga, eller att han	 var färdig med både inledningen och En Barnsaga. De två tex­	 terna har säkerligen skrivits i denna ordning, eftersom manu­	 skripten är paginerade i svit, Inledning 1–8 och En Barnsaga	 9–87. Brevet till Geijerstam visar att Strindberg var angelägen	 om att betala en iråkad skuld till förlaget på 1 500 kronor –	 hans dåliga ekonomi och utsikten att kunna reparera denna	 genom novellsamlingen var troligen en sporre vid författan­	 det. Att Strindberg nu arbetar med novellerna framgår också	 av Ockulta Dagboken: »Skref på Fagervik och Skamsund» står	 det mellan två andra anteckningar som är daterade 11 maj re­	 spektive 11 juni.	 Den 28 juni skrev Strindberg kontrakt med Gernandts förlag	 på novellsamlingen. Volymen, som skall innehålla »nya berät­	 telser Fagervik och Skamsund», beräknas utkomma i en upp­	 laga om 3 200 exemplar »senast i början af Oktober 1902» och	 betalas med 50 kronor per ark »och jemna tusen exemplar»	 (SgNM E 8). Manuskriptet levererades troligen först i slutet av	 sommaren. I ett brev den 8 september skriver Strindberg näm­	 ligen till Geijerstam att han vill diskutera en utökning av no­	 vellsamlingen när denne »fått tid att öfverskåda» innehållet i	 boken. Det bör betyda att Geijerstam då nyligen fått manu­	 skriptet i sin hand.	 Kontraktet avser »berättelser», men på ett tidigt stadium	 tycks Strindberg velat inrymma även diktcykeln Trefaldighets­	 natten, vars innehåll är starkt knutet till Fagervik- och Skam­	 sundsfären. Första versionen av Trefaldighetsnatten, dramafrag­	 mentet Valborgsafton på Fagervik, tillkom förmodligen sen­	 våren/försommaren 1902. I ett brev till Leonard Wistén den 9	 augusti omnämner Strindberg ett korrektur på dikten Chrysaë­	 
	 tos som ingår i diktcykeln. Två av dikterna i Trefaldighetsnatten,	 Rågen ryker och Ängsladan, tillfogades först i september (Gun­	 nar Olléns kommentar i Saml. Verk 51, ss. 227, 241).	 Om novellen Den Kvarlåtne, som placerades sist i samlingen,	 hade författats när kontraktet undertecknades är osäkert. I en	 förteckning över innehållet i Fagervik och Skamsund, som även	 omfattar Trefaldighetsnatten (se bild s. 313), är denna novell	 inte medtagen bland de texter till vilka Strindberg satt ut sid­	 antal, när han beräknat volymens omfång. Förteckningen lig­	 ger tillsammans med tryckmanuskriptet till Fagervik och Skam­	 sund på Kungliga Biblioteket.	 Den 24 oktober noterade Strindberg i Ockulta Dagboken att	 Fagervik och Skamsund utkommit (enl. Svensk Bokhandels-Tid­	 ning perioden 23–29 oktober). Novellerna trycktes i samma	 ordning i vilken de föreligger i Samlade Verk, men före ramen	 till Karantänmästarns Berättelser infogades Trefaldighetsnatten	 och efter den sista novellen, Den Kvarlåtne, placerades ytterli­	 gare åtta dikter under rubriken »Ordalek och Småkonst af den	 upsvenske tankebyggaren på Fagervik-Skamsund». Idén att ut­	 öka volymen med flera dikter framförde Strindberg till Geijer­	 stam i början av september 1902, då han vill att de skall »råd­	 göra om den begär en liten diktsamling (som är färdig) för att	 som eftertrupp betäcka Karantänmästarns något farliga berät­	 telse (f. d. Klostret, nu lokaliserad till Danmark.)» (Brev 14,	 s. 208). Geijerstam tycks genast ha accepterat förslaget (Brev	 14, s. 211). Diktsamlingen, som omfattade Gatubilder, Stads­	 resan, Vid dagens slut, Moln-Bilder, Åskregn, Holländarn, Sångarlön	 och Maj på heden, hade tydligen författats i juli–augusti 1902.	 (Gunnar Ollén redogör ingående för dikternas tillkomsthisto­	 ria i Saml. Verk 51, ss. 256–261, 269–283.)	 Troligen bestämde Strindberg novellernas ordningsföljd i	 samlingen redan under författandet. Inledning och En Barn­	 saga, som skrevs först, var förmodligen också avsedda att place­	 ras först. Ramen till Karantänmästarns Berättelser, vilken följer	 efter dessa texter i förstatrycket, är i manuskriptet paginerad	 B 1 – B 27. På ett försättsblad finns noggranna anvisningar till	 sättaren att Karantänmästarens Första Berättelse skall infogas på	 s. B 21 och Karantänmästarens Andra Berättelse på s. B 26. Manu­	 
	 
	 Strindbergs tablå över innehållet i Fagervik och Skamsund med en beräkning av det	 sammanlagda antalet trycksidor. Novellerna Den Kvarlåtne och Fula Esther ingick tyd­	 ligen inte i den ursprungliga planen. Originalet i Kungliga Biblioteket.	 skripten till de båda berättelserna är däremot paginerade utan	 bokstavsbeteckningar: Karantänmästarens Första Berättelse 1–53	 och Karantänmästarens Andra Berättelse 1, 2–54 (2–54 står på	 samma sida) och 55–313 (= det bearbetade manuskriptet till	 Klostret). Sannolikt skrevs Karantänmästarens Första Berättelse	 innan ramen, som är anpassad till de båda berättelserna, till­	 kom. Manuskriptet till Den Kvarlåtne, som Strindberg bör ha	 författat sist av novellerna, är paginerat D 1 – D 8, och Fula	 Esther, som bara blev ett fragment, har pagineringen E 1 – E 4	 (se nedan s. 326). Bokstäverna anger sannolikt hur Strindberg	 vid författandet tänkte sig novellernas inbördes placering i	 samlingen. Manuskriptet till De Yttersta och De Främsta, som – så	 vitt man vet – inte är bevarat, hade förmodligen pagineringen	 C 1–. En Barnsaga skulle då motsvara novell A, men bokstaven	 är inte utsatt i manuskriptet. Strindberg tyckte förmodligen	 inte att han behövde använda någon särskild följdbeteckning	 
	 förrän han skulle skapa en ram till Karantänmästarns Berättelser	 och ange var de två novellerna i dessa skulle infogas.	 Det kan vara värt att notera att antalet sidor som Strindberg	 anger för respektive text i sin förteckning (bilden s. 313) i	 samtliga fall utom ett överensstämmer med de bevarade manu­	 skripten. Vad beträffar sidantalet för Karantänmästarens Andra	 Berättelse (»150») har Strindberg antingen räknat fel – tryck­	 manuskriptet omfattar sammanlagt 260 sidor – eller också har	 han tänkt ta med ett kortare avsnitt ur Klostret. Det kan förstås	 också förhålla sig så att han ännu inte påbörjat omarbetningen	 av romanen, när han upprättade förteckningen, och därför	 endast på en höft angav omfånget på novellen.	 Man kan fundera över varför Strindberg ville lägga till ytter­	 ligare två noveller, Den Kvarlåtne och Fula Esther, utöver de »360	 trycksidor = 22 ark» som han beräknat omfånget till. Kanske	 berodde det på att de två långa novellerna i Karantänmästarns	 Berättelser trots allt faller utanför Fagervik- och Skamsundsfä­	 ren – det är endast genom ramberättelsen de knyts till denna –	 och att han ville betona miljön i de nya texterna.	 
	 Benämningarna »Fagervik» och »Skamsund» hade Strindberg	 introducerat redan i Ett drömspel (1901); flera scener i skåde­	 spelet är inspirerade av en skärgårdsmiljö som han var väl för­	 trogen med: Furusund. Ön, belägen vid norra seglingsleden in	 till Stockholm, var vid sekelskiftet en mondän badort med en	 naturskön vik, Fagervik. På andra sidan sundet ligger den kar­	 gare ön Yxlan med orterna Köpmanholm och Skarmsund. (Jfr	 Gunnar Olléns kommentar i Saml. Verk 46, s. 139.) Miljön ut­	 nyttjade Strindberg även i Dödsdansen (1900) och i ännu högre	 grad i »Valborgsafton på Fagervik» som senare omarbetades	 till Trefaldighetsnatten.	 Ett första besök på Furusund hade Strindberg gjort redan	 1875 tillsammans med Siri von Essens make, Carl Gustaf	 Wrangel. I Köpmanholm på Yxlan vistades han under en peri­	 od sommaren 1877. År 1899, när Strindberg fortfarande bod­	 de i Lund, inbjöds han av systern Anna Philp att komma upp	 till Furusund, där han tillbringade en stor del av sommaren	 (23/6–15/8). Året därpå återvände han till skärgårdsön för en	 
	 något kortare sejour (1/6–20/6 1900). Det är framför allt som­	 rarna vid sekelskiftet som lämnat stoff till novellerna i Fagervik	 och Skamsund. Gunnar Ollén har i en uppsats, »Strindberg i Fu­	 rusund» (Ord och Bild 1942), visat vilken roll Furusundsmil­	 jön spelat för Strindbergs diktning. Ester Grönblad, som i sin	 bok Furusund – ett skärgårdscentrum. Människor och miljö	 under fyra sekler (1970) också är inne på samma ämne, ger en	 exposé över öns historia.	 Furusund har ett växlingsrikt förflutet som på olika sätt av­	 speglas i novellsamlingen. Under 1700-talet anlades brännvins­	 brännerier i området (jfr texten s. 134), som då var känt för sitt	 gästgiveri. En tullkammare inrättades på 1810-talet och under	 det följande årtiondet tillkom en lotsstation i Köpmanholm.	 En karantänstation, som togs i bruk i samband med kolera­	 epidemier, anlades på 1830-talet (jfr texten s. 133 f.).	 Först 30 år senare blev ön badort för semestrande stockhol­	 mare. Fabrikören Pehr Wikström, som då ägde marken, lät	 uppföra både societets- och varmbadhus. I början av 1880-talet	 köpte hovjuvelerare Christian Hammer området på auktion	 och genomförde sedan en kraftig modernisering. Ett stort an­	 tal villor byggdes och en ny kägelbana anlades på Kvarnberget	 (jfr texten ss. 116, 141), där en gammal väderkvarn försågs	 med utkiksbalkong (jfr texten s. 148). Det s.k. Kastellet (jfr	 texten s. 116), varifrån man skjutit salut för Karl XV, gjordes	 om till kaffeterrass och ett nytt societetshus (jfr texten ss. 143,	 275 ff.) invigdes – ursprungligen en nedmonterad industrihall	 som stått på Sundsvallsutställningen 1882. När Mindre Tea­	 tern, även kallad Hammerska ladan, revs i Stockholm två år se­	 nare lät Hammer transportera ut delar av den till Furusund,	 där den blev badortsteater. Teaterns kostymlager användes av	 badgästerna vid den årliga Bellmansfesten som firades med	 festtåg, sång och musik (jfr texten s. 143). Invid teatern låg en	 musikpaviljong (jfr texten s. 116). Svinkällan, en gammal järn­	 källa, döptes om till Duvkällan och Hammer anlade en väg dit	 för badgästernas dagliga grötlunk från varmbadhuset (jfr tex­	 ten ss. 139, 148). Vägen kallades Carl XV:s väg efter en byst av	 konungen som Hammer låtit placera på en höjd i närheten av	 källan (jfr texten s. 148). Flera av öns bofasta invånare var	 
	 Furusunds societetshus med kaffeterrassen som byggdes på det gamla kastellet. Foto från	 början av seklet av Otto Johansson.	 Kägelbanan på Furusund belägen på Kvarnberget. Bakom skymtar societetshuset. Foto	 från början av seklet av Otto Johansson.	 
	 avogt inställda till nymodigheterna. En av de hårdaste motstån­	 darna till förändringarna i Furusund var tullöveruppsynings­	 mannen och nykterhetsvännen Georg Filip Lundström (kåsö­	 ren »Jörgen») som motsatte sig att Hammer fick utskänknings­	 tillstånd till Furusunds restaurang. (Ollén, 1942, s. 86 ff.; Grön­	 blad, s. 27 ff. m. fl. ställen.) Möjligen är det dessa stridigheter	 Strindberg haft i tankarna när han skildrat hur Skamsunds	 befolkning var delad i två partier som låg i fejd med varand­	 ra, bl. a. i frågan om utskänkningen på Fagervik (jfr texten	 s. 116 f.).	 Fagervik sådant det skildras i Inledning (s. 115 f.) stämmer	 alltså på många punkter med Hammers Furusund. Beskriv­	 ningen av Skamsund bygger emellertid inte på sekelskiftets	 Köpmanholm – som Georg Nordensvan påpekade i sin recen­	 sion (se nedan s. 324) motsvarar den snarare ortens utseende	 på 1870-talet, innan sommarvillor uppförts även på denna sida	 om sundet och skillnaden mellan Furusund och Yxlan var be­	 tydligt mera markant. På Yxlan har Strindberg placerat Furu­	 sunds tullhus och karantän (den senare hade nedlagts 1856). I	 Köpmanholm bodde lotsarna. Deras läseri och nykterhetsiver	 har satt sin prägel både på den inledande ramen i Karantän­	 mästarns Berättelser och på En Barnsaga. I den senare novellen	 registreras på ett par ställen ljudet från en kornknarr (ss. 140,	 146). Liksom mycket annat i Fagervik och Skamsund bygger det	 tydligen på Strindbergs egna iakttagelser i miljön. Grönblad	 berättar i sin Furusundsbok att denna fågel, som fascinerade	 Strindberg, brukade hålla till vid en åker nära skomakare	 Anderssons hus, där Strindberg hyrde rum sommaren 1899	 (Grönblad, s. 95).	 Troligen har också ett par av Strindbergs vänner och bekan­	 ta fått tjäna som förebilder i de två sista berättelserna. Carl	 Larsson avlade en kort visit över helgen 21–23 juli 1899 på	 Furusund och gjorde då en kolteckning av Strindberg. Enligt	 Ollén skall han ha stått modell för konstnären i De Yttersta och	 De Främsta. Att Strindbergs klasskamrat från Stockholms Lyce­	 um, Tom Wilson, som 1881 flyttade till Furusund, gifte sig med	 en barnmorska och bl. a. försörjde sig genom att översätta och	 ge extralektioner åt sommargästernas barn, har varit förebild	 
	 
	 Köpmanholm på Yxlan mitt emot Furusund. Foto från början av seklet av Otto Johansson.	 för huvudpersonen i Den Kvarlåtne torde vara säkert (Ollén,	 1942, s. 90). I ett av de bevarade utkasten har Strindberg under	 rubriken »Qvarglömde Badgästen» med grekiska bokstäver	 skrivit »Tom Wilson» (SgNM 4: 23,10).	 Motivet i Karantänmästarens Första Berättelse med hustrun och	 älskaren som sätts i karantän på ön Ven i Öresund har Strind­	 berg tidigare använt i Ett drömspel. Som Ollén visat kan det sät­	 tas i samband med en skandalhistoria som utspelade sig på	 1890-talet. Hustrun till friherre Adolf Bennet på Marsvins­	 holm, Ida Stiernblad, hamnade tillsammans med sin älskare	 Gösta Ehrensvärd i karantän på Ven, sedan de seglat från	 Köpenhamn, där en koleraepidemi utbrutit (Saml. Verk 46,	 s. 141). Anteckningar om Marsvinsholmsdramat återfinns på	 flera utkast i Gröna Säcken (3: 1,8, 3: 22,55 och 6: 6,2). Själva	 situationen, att mannen företar en »rymning» tillsammans	 med en gift kvinna för att hennes skilsmässa skall påskyndas	 (texten s. 163), hade Strindberg själv upplevt tillsammans med	 Siri von Essen. Även äktenskapet med Harriet Bosse har läm­	 
	 nat stoff till Karantänmästarens Första Berättelse. I Ockulta Dag­	 boken antecknade Strindberg när novellsamlingen utkommit	 (24/10 1902): »Hemtade Harriet [– – – ]. Frimurarkällarn – – –	 angenäm hemvandring. Hemkomna krach rörande min bok».	 Därefter följde enligt dagboken: »Fasans dagar».	 
	 När Strindberg omarbetade Klostret till Karantänmästarens And­	 ra Berättelse, inriktade han sig som nämnts på att tona ned de	 självbiografiska inslagen. Handlingen förlades till Danmark i	 stället för till Österrike och Berlin. I konsekvens därmed änd­	 rade han ortnamnen. Mondsee nära Salzburg blir Arreskov­	 sjön nära Odense, Wien och Berlin ersätts med Köpenhamn,	 München med Korsör osv. Krogen Klostret i Berlin förvandlas	 till ett icke namngivet kafé i Vimmelskaftet (vid Ströget) i	 Köpenhamn. Andra ortnamn kamoufleras i stället. Så ändras	 exempelvis Courbière-strasse till X-gade och Pankow till ***­	 by. Personernas nationalitet anpassas till den nya geografin.	 Maria blir »en berömd skönhet av Köpenhamns vackraste typ»	 (s. 193) i stället för »Wiens» och Axel, romanens svenske hu­	 vudperson, blir norrman. Med denna typ av omvandling av det	 biografiska stoffet följer att både ryssen Popoffsky och Laïs fått	 bli svenskar (jfr Behrendsohn, s. 17 ff.).	 Den tanke som återkommer på några ställen i romanen, att	 det är huvudpersonens öde att hela livet drivas bort från den	 position han vunnit – liksom i Bibeln »tjänstekvinnan Hagars	 son Ismael, som drivits ut i öknen och blivit en hård man och	 en bespottare» (jfr ss. 11, 78) – har dämpats i novellen (Lamm,	 s. 48). Anspelningarna på berättelsen om Hagar och Ismael, i	 Första Mosebok 16: 12 och 21:10 (vilka också syftar på själv­	 biografin Tjänstekvinnans son), ströks vid omarbetningen. Sam­	 ma bibelställen citerar Strindberg för övrigt i anteckningar	 från mitten av 90-talet (SgNM 9: 2,6 och 9: 3,28).	 Bearbetningen av romanmanuskriptet gjorde Strindberg	 med blyertspenna. De ca 200 blyertsändringarna i manuskrip­	 tet förtecknas i den textkritiska kommentaren. Flertalet änd­	 ringar gäller bara ett enstaka ord, men det förekommer också	 mer omfattande ingrepp. Förutom den långa strykningen i	 början (se ovan s. 292) har Strindberg gjort ett par längre ute­	 
	 slutningar. Den ena drabbar huvudpersonens naturvetenskap­	 liga studier (s. 56 rr. 1–14), den andra ett avsnitt där denne	 berättar om en episod i Bayern och Österrike (s. 69 r. 32 – s. 70	 r. 20). Flera textställen, där huvudpersonen omtalas som kvin­	 nohatare, ströks. Även romanens kapitelrubriker eliminerades	 vid omarbetningen.	 Strindbergs bearbetning av manuskriptet måste ha skett	 mycket hastigt – den resulterade i åtskilliga inkonsekvenser.	 Axels naturvetenskapliga forskningar, som av ortsbefolkning­	 en uppfattas som experiment med guldtillverkning, har i	 novellen transformerats till författande av historiska arbeten	 (s. 222). Hans nya verksamhet i novellen rimmar illa med den	 oro forskningarna väcker hos omgivningen. Bildspråket, som	 är anpassat efter huvudpersonens naturvetenskapliga intres­	 sen, känns inte längre lika naturligt. Historikern beskriver för­	 hållandet till sin hustru i naturvetenskapliga termer. Så lägger	 han exempelvis märke till att »ett nätverk av fina sugfötter	 klängde sig ut från hennes väsen och flätade sig in i hans»	 (s. 202), han analyserar henne också »under mikroskop»	 (s. 207) och begagnar henne som »vivisektionskanin» (s. 258)	 (jfr Berendsohn, s. 22).	 Inte heller geografin ändras på ett konsekvent sätt. I novel­	 len blir Axel, när han befinner sig på Rügen, inbjuden till svär­	 föräldrarna »därnere» i Odense (s. 232 f.) – riktningen är kor­	 rekt om det som i romanen gäller att resa till Österrike, men	 knappast till Danmark. Beskrivningen av landskapet: »En vack­	 er vit by, där husen hade höga tälttak och gröna luckor, låg i en	 dalkittel» (s. 68) stämmer betydligt bättre på det österrikiska	 landskapet än på det danska (s. 233 f.). Inte heller de över­	 svämningsängar, Auen, som förekommer vid Donau passar sär­	 skilt bra på Jylland (s. 269).	 Trots att Strindberg reducerade inslag som ledde tankarna	 till hans eget levnadsöde, betraktade han fortfarande Karan­	 tänmästarens Andra Berättelse som en självbiografi. I brev till	 Schering 13 juni och till Karl Otto Bonnier 1 juli 1904 förteck­	 nar han de verk som skall ingå i en samlingsvolym med titeln	 »Tjensteqvinnans Son». Det rör sig om ett tiotal delar; Karan­	 tänmästarens Andra Berättelse ingår i båda förteckningarna.	 
	 Även i listor av samma slag som finns i Gröna Säcken (1:1,20	 och D 71) är novellen upptagen.	 
	 Idén att utnyttja Furusund/Köpmanholm som ett litterärt kon­	 trastpar tycks Strindberg ha fått redan sommaren 1899. I Ock­	 ulta Dagboken den 3 augusti för detta år finns en anteckning	 som ser ut som en första skiss till miljöskildringarna i Ett dröm­	 spel och Fagervik och Skamsund:	 
	 Köpmanholm och Furusund likna Ebal och Garizim, »Förbannelsens och	 Välsignelsens berg.» (5e MoseB) På Köpmanholm Ebal med Stentorp,	 Helsingholm, Skams-sund ligger bönhuset. Här är stenören, brända sko­	 gar, fult bondland, nakna klippor. Intet hotell; inga nöjen. Här bo verkli­	 gen också de olyckliga.	 På Furusund Garizim, med dess sköna ängder och Lundar, bära villor­	 na namn från Italien (Hesperien): Lido, San Carlo, Villa Franca etc. Här	 ligger hotellet; här är musiken, nöjena, festerna, ungdomen.	 
	 Ett utkast i Gröna Säcken (4: 20,6) innehåller en liknande	 uppräkning. Under rubriken »Ebal: Förbannelsen/ Köpmanhol­	 men» noteras bl.a.: »Bönhuset/ Fyren./ Brända berg efter	 skogseldar./ Dåliga varor:/ Inga flaggor:/ Svinhusen/ Pensio­	 naten» och under rubriken »Garizim: Välsignelse:/ Furusund:»	 står bl. a.: »Hotellet./ Societeten/ Post-Telegraf/ De sköna Vil­	 lorna/ Festerna:/ Barnen:/ Ungdomen:/ Kuttrarne:/ Musi­	 ken./ Kägelbanan./ Teatern./ Terrassen».	 En rad utkast, som troligen tillkommit i anslutning till som­	 rarna 1899 och 1900, varierar motiv från Furusundsmiljön.	 Några dramautkast har rubriker som »Sommarsagan/ Ebal	 och Garizim./ (Till Damaskus III.)» (4: 20,9) och »Till Damas­	 kus IV./ Ebal och Garizim» (4: 20,10). Strindberg planerade	 uppenbarligen att fortsättningen på Till Damaskus II skulle för­	 läggas till Fagervik- och Skamsundsfären. Utkasten innehåller	 uppslag som kan knytas främst till Ett drömspel och Trefaldighets­	 natten, men några anteckningar kan kopplas till novellsamling­	 en. På övriga utkast med Furusundsmotiv förekommer enstaka	 anteckningar som rör En Barnsaga, t. ex. »Gossen reser käglor»	 (4: 23,3, även 9: 7,68). Ett blad förtecknar uppslag som använ­	 des i ramen till Karantänmästarns Berättelser, t. ex. »Bönhuset och	 
	 Religion», »Striden med Lotsarnes: Ålderman» samt »Lusthu­	 set: Postmästarn = Kristendomen» (6: 6,4). Man återfinner	 också motivet med de älskande som sätts i kolerakarantän (3: 5	 och 4: 23,2), vilket alltså kom till användning både i Ett drömspel	 och i Karantänmästarens Första Berättelse. Den bärande idén i De	 Yttersta och De Främsta möter också på ett par blad: »Diskerskan	 på Societetsbalen» (4: 20,9, även 4: 20,10). Tom Wilson, före­	 bilden till huvudpersonen i Den Kvarlåtne, dyker upp på flera	 ställen i utkasten.	 Två utkast anknyter mer direkt till novellsamlingen – de hör	 båda till En Barnsaga. Det ena med rubriken »Torkel Stjerna»	 (6: 6,6) innehåller flera motiv som användes i novellen, t. ex.:	 »Resa käglor», »Karantänbiträde. Smörja hudar», »Jägare på	 Hotellet» och »Stockholmsresan»; till och med ett talesätt som	 läggs i Vickbergs mun i novellen finns med: »Den som förlorat	 landkänning på jorden får göra som sjömannen på hafvet: ta	 pejling på himmeln och segla efter stjernorna» (jfr texten	 s. 127). I vissa avseenden skiljer sig emellertid utkastet från	 den färdiga novellen: Torkel har inte bara ett annat efter­	 namn, utan också ett annat levnadsöde. Han beskrivs i utkastet	 som ett barn till okända föräldrar och gör karriär, först som	 lotslärling, sedan fyrbiträde, slutligen fyrmästare och – bokbin­	 dare. Det andra utkastet, som är mindre utförligt (6: 6,7; se	 bild s. 323), bär rubriken »P.M.». Troligen har det tillkommit i	 nära anslutning till författandet. Alla anteckningar utom en,	 »Ormbunkarne», utnyttjades i novellen.	 Martin Lamm betecknar En Barnsaga som »ett fragment	 ur en tillämnad roman» (Lamm, s. 194). Det finns emellertid	 ingenting i utkasten som klart tyder på att Strindberg skulle ha	 planerat en roman.	 Den novell i samlingen som Strindberg tycks ha satt mest	 värde på var En Barnsaga. Den förekommer t. ex. i ett par för­	 teckningar över planerade samlingsutgåvor (SgNM 1:1,23 och	 1:1,24). När Schering bad att få översätta Fagervik och Skam­	 sund, svarade Strindberg att det bästa i boken var på vers och	 skickade honom Trefaldighetsnatten och En Barnsaga (Brev 14,	 s. 213).	 
	 
	 Utkast (SgNM 6:6,7) till novellen En Barnsaga. Efter ordet »Vaktmästar» på andra ra­	 den under rubriken »P.M.» har Strindberg strukit »Vickberg» men ersatt det med samma	 namn. – Redaktionen ber att få tacka Friedrich Buchmayr, Kungliga Biblioteket (Hand­	 skriftssektionen), Stockholms Stadsmuseum, Strindbergsmuseet och Nationalmuseum för	 hjälp med originalbilder och annat bildmaterial.	 Svenska Dagbladets Berlinkorrespondent Johan Hertz (sign.	 Tubal Kain) presenterade innehållet i Fagervik och Skamsund i	 en förhandsartikel den 16 oktober 1902, sedan han hade fått	 låna förstakorrektur till boken av Schering. Hertz är övertygad	 om att verket kommer att »mottagas med det allra största in­	 tresse och mötas af en så populär förståelse som ingen bok af	 Strindberg rönt sedan slutet af åttiotalet». Anledningen till att	 han är så entusiastisk är att Strindberg åter skildrar den svens­	 ka skärgården liksom i Hemsöborna och Skärkarlsliv. »Herz’ arti­	 kel har icke skadat mig och derför förlåtes han!» meddelar	 Strindberg nådigt i brev till Schering den 22 oktober. Förlags­	 reklamen tog också fasta på Strindbergs popularitet som skär­	 gårdsskildrare och utlovade något i stil med Hemsöborna (Syd­	 svenska Dagbladet 25/11).	 Flera av recensenterna anställde liknande jämförelser, men	 
	 man påvisade också skillnader. Tor Hedberg i Svenska Dagbla­	 det (14/11) uppmärksammade att Strindberg i Hemsöborna	 skildrat den bofasta befolkningen i skärgården, medan det i	 Fagervik och Skamsund handlade om sommargästernas liv. Att	 författaren »i oförminskad styrka» var samme »mästerlige	 skildrare af vår skärgårds natur och lif» hävdade Johan Nord­	 berg, som emellertid tyckte sig finna »en pust af inferno-årens	 förkväfvande samum med dess hemska ökenstämning» i Karan­	 tänmästarns Berättelser (Idun 6/12).	 Några recensenter påpekade att läsarna mött miljöerna	 »Fagervik» och »Skamsund» tidigare i Ett drömspel. Att Furu­	 sund inspirerat Strindberg vid miljöskildringen insåg flera skri­	 benter. Georg Nordensvan i Dagens Nyheter (2/11) menade	 att det var författarens intryck från ungdomen som avspeglas	 i skildringen av Skamsund – på 1870-talet, då Köpmanholm	 ännu inte bebyggts med sommarvillor, var kontrasten mot	 Furusund skarpare, framhöll han. J. A. Runström (AB 4/11)	 associerade beträffande äktenskapsskildringarna till verk som	 Giftas, En dåres försvarstal, Till Damaskus och Dödsdansen. Den	 biografiska bakgrunden till Karantänmästarns Berättelser antyd­	 des emellertid endast av Carl David af Wirsén (Vårt Land	 31/10) och Sven Söderman (Stockholms Dagblad 16/11). Den	 senare hänvisade till att samma stoff använts tidigare i Inferno	 och Till Damaskus. Han tyckte sig dessutom märka »en lätt sjelf­	 ironi» i framställningen.	 De flesta satte En Barnsaga främst bland novellerna. Run­	 ström kallade den »bokens pärla» och menade att den till­	 hörde sin författares »bästa frambringelser i den novellistiska	 diktarten». Man framhöll särskilt den uttrycksfulla och åskåd­	 liga stilen (StD, SvD och Bo Bergman i Ord och Bild nr 2	 1903). Till och med Carl David af Wirsén, som annars – sin	 vana trogen när det gällde Strindbergs författarskap – var	 mycket besk i sin kritik, tyckte att novellen var »jämförelse­	 vis ljus och [– – – ] fri från de retsamma, gnatande reflexion­	 er, som ofta vanställa hr Strindbergs folklifsbilder». Endast	 Hans Emil Larsson framförde reservationer. Visserligen ansåg	 han att novellen innehöll enskilda bra partier, men den gav	 intryck av att vara första kapitlet i en roman och rymde »allt för	 
	 mycket fragmentariskt och halfgånget» (Sydsvenska Dagbladet	 25/11).	 Karantänmästarns Berättelser rönte inte samma uppskattning.	 »Man kan ej hjälpa, att man får sitt hufvudintryck af boken ge­	 nom dessa förtvifladt tråkiga Karantänmästarens berättelser»,	 skrev Larsson. Bo Bergman tyckte att äktenskapshistorierna	 vittnade om »monomanen August Strindberg» och att »det he­	 la» var »svårt att komma igenom». I Svenska Dagbladets anmä­	 lan endast tangerade Hedberg berättelserna, som han kallade	 »variationer» av »äktenskapliga helvetesfärder». Wirsén refere­	 rade däremot Karantänmästarns Berättelser ingående. Han an­	 såg att den första innehöll ett »evinnerligt käxande och gräl»	 och den andra betecknade han som »oändligt tröttande ge­	 nom de oupphörliga brytningarna och oupphörliga återför­	 eningarna mellan författaren Axel och författarinnan Maria».	 Uteslutande positiv om Karantänmästarns Berättelser var egent­	 ligen bara Hertz i sin förhandsanmälan och Nordensvan, som	 ansåg dem »genomförda med säker och fast berättarkonst».	 De övriga novellerna, som i recensionerna också kallades	 historietter (DN) och skisser (StD), uppskattades i regel. Den	 Kvarlåtne berömdes för sin personteckning (StD och DN). Vad	 beträffar De Yttersta och De Främsta reagerade ett par recensen­	 ter (i AB och StD) mot att författaren begagnat ett »fult» ut­	 tryck. Det är säkerligen repliken »Gifta pyschor eller ogifta, det	 s–r jag i, för det kan komma på ett ut» som avses (s. 278). Wir­	 sén ansåg att den råhet som avspeglas i denna replik satte »en	 fläck på hela skildringen».	 Bokens typografi uppmärksammades av Nordensvan och	 Hertz. Dess »gräsgröna» omslag kommenterades liksom den	 varierade typografin. Dikterna som ingick i Trefaldighetsnattens	 hexameterram var satta med frakturstil och Karantänmästarns	 Berättelser med mindre stilgrad. Variationen ansågs passa väl till	 det brokiga innehållet.	 
	 
	 
	 Fula Esther – ett fragment	 
	 
	 
	 
	 
	 
	 
	 Prosafragmentet Fula Esther skrev Strindberg med tanke på Fa­	 gervik och Skamsund. Titeln »Fula Esther» upptas i hans förteck­	 ning över innehållet i denna samlingsvolym (se bild s. 313 och	 »Tillkomst och mottagande» s. 313 f.). Manusfragmentet, som	 förvaras i »Gröna Säcken» på Kungliga Biblioteket (SgNM	 6:5), omfattar fyra blad med pagineringen E 1–E 4. Samma typ	 av paginering, där bokstaven betecknar manus och siffran pa­	 gina, använde Strindberg i ett par av de övriga berättelserna i	 novellsamlingen.	 Motivet med den fula unga flickan i skärgårdsmiljö förekom­	 mer tidigare i Ett drömspel 1901 (Saml. Verk 46, s. 65 ff.), där	 »fula Edith» figurerar i scenerna från »Fagervik». Det återkom­	 mer i romanen Götiska rummen 1904, i vilken Ester Borg be­	 skrivs som »en flicka utan skönhet» (Saml. Skrifter 40, s. 116).	 Kanske är förklaringen till att Fula Esther stannade vid ett frag­	 ment att Strindberg fann att motivet var mera användbart i ett	 annat sammanhang.	 Handskriften återges här enligt Saml. Verks vanliga redi­	 geringsprinciper med normaliserad stavning. Den har tidiga­	 re publicerats av Vilhelm Carlheim-Gyllensköld i Samlade	 Otryckta Skrifter II (1919).	 
	 
	 
	 
	 Fula Esther.	 
	 Två herrar sutto på kastellet och drucko. Ett fönster öppna­	 des ovanför deras huven, och en sång trängde ut från socie­	 tetens salong.	 – Si så där ja! sade revisorn, ty det var en sådan. Nu börjar	 den igen!	 – Vem är det? frågade notarien.	 
	 – Det är den eviga, som har den sorgliga uppgiften att ald­	 rig ta slut. Hon har välsignat denna badort med sin höga när­	 varo i oräkneliga år; hon avgalar tjugusex Griegare i timman	 och kan avverka en halv tolft sonater på en kvart. Hon älskar	 sig, endast sig; och hon tror att världen delar hennes sympa­	 tier för »sig».	 – Vad är det för en figur då, som kan leda societeten efter	 sitt behag?	 – Det är en fyrtio års dam, som slutligen stannat vid rollen	 »En charmangt kvinna». När den naturliga charmen upp­	 hört, börjar den charmangta kvinnan. Och när allt annat gi­	 vit vika, stöder hon på höfterna, och sömmerskan. Hon har	 fingerna fulla med ringar, emedan hon varit förlovad några	 gånger, och då hon lämnade igen allt, hjärta och hand, tro	 och loven, behöll hon ringarne som minnen – av dem hon	 bedragit. Hon har löst samtidens största problem som eljes	 anses olösligt, jag menar »tre-kroppar-problemet» eller be­	 räkningen av tre kroppars banor så att den tredje alltid fin­	 nes som reserv. Och hon har realiserat kvinnoidealet; att få	 leva som demi-monde men ändock tillhöra le beau monde.	 Emellertid hur hon kommit att leda societeten? Jo, hon upp­	 träder alltid, först, som bönfallande, och när man gjort hen­	 ne en tjänst är man i skuld hos henne, och hon fordrar åter­	 tjänst. Om hon ber dig gå och hyra kägelbanan, så är det som	 om hon bjöd dig på något. Och om du går efter ett glas vat­	 ten, så har hon beskyddat dig. Hon är världens härskarinna	 och hon mottager din tribut som en nåd mot dig. Nu i som­	 mar syftar hon högt. Hon lägger an på unga baron, och an­	 tyder att han är dödligt förälskad i henne. Alla som hon	 hänger efter och som alla avsky henne, äro dödligt förälska­	 de i henne, och hon utdelar avsked på grått papper åt dem	 som aldrig velat hennes ynnest. Herrarne, de unga melan­	 koliska i synnerhet, få lätt medlidande med hennes dårskap	 och ofrivilliga löjlighet, och det kallar hon att de ligga för	 hennes fötter. Det vore synd om henne, om hon icke vore	 elak, och när jag tänker på det uppvaknande som förestår	 henne en gång, så fattas även jag av medlidande.	 – Men hon tänker ju assurera ålderdomen nu med baro­	 nen.	 
	 – Ja, men det tänker inte han. Hans tysta tankar vet	 ingen. ... Nu galar hon av: »Min tankes tanke ene Du är	 vorden ...» Vid sista direktionssammanträdet försökte hon	 utstänga den aktningsvärda Fru *** som endast har det	 emot sig att hon offrar av sin förmögenhet att hjälpa fattiga	 arbeterskor, i synnerhet sömmerskor, vilka äro den char­	 mangta kvinnans fasor, emedan de icke kunna göra henne	 nog smal om livet. Och hon avfärdar Fru *** med det enda	 ordet: »En sån där som umgås med mina sömmerskor.»	 – Det är så likt, så!	 
	 *	 
	 
	 Esther var icke vacker flicka, det visste hon, och därför bryd­	 de hon sig icke om sin klädsel. Hon bodde med sin mor på	 Skamsund, och levde mest på sin segelbåt ute på havet; hade	 fria fasoner och brydde sig inte en smul om vad människor	 sade eller sådant. Modren ville att hon inte gick så ensam	 utan sökte människor, då hon ju en gång skulle ut i vimlet,	 förr eller senare.	 
	 
			 
	 Strindbergs vistelseorter och viktigare	 händelser i hans liv 1 oktober 1892	 till 17 augusti 1894	 
	 
	 
	 
	 Uppgifterna i tablån har huvudsakligen hämtats från August	 Strindbergs Brev 9 och 10, utg. av Torsten Eklund (1965, 1968),	 samt från Gunnar Brandell, Strindbergs Infernokris (1950),	 och samme författare, Strindberg – ett författarliv. Andra delen	 (1985). Tiden 1 oktober 1892–17 augusti 1894 motsvarar den	 period i Strindbergs liv som ligger till grund för skildringen i	 Klostret.	 
	 
	 
	 1892	 
	 
	 
		1 okt. 
		Strindberg anländer till Berlin, där han flyttar		in i Friedrichshagen, Linden-Allée 2; i samma		hus bor Ola Hansson med maka Laura Mar­	 holm	 13 nov. 
	 Lämnar han Friedrichshagen och flyttar till ett	 pensionat där Adolf Paul vistas på Neue Wil­	 helmstrasse 2 III, Berlin NW	 Början av dec. 
	 Reser han tillsammans med Adolf Paul till Wei­	 mar, tar in på Hotel Erbprinz	 ca 10 dec. 
	 Återkommer han till Berlin, hyr dubblett på ett	 pensionat, Potsdamer Strasse 27 A III	 
	 
	 
	 
	 
	 1893	 
	 
	 7 jan. 
	 Träffar Strindberg Frida Uhl första gången,	 hemma hos Julie och Julius Elias efter premiä­	 ren på Hermann Sudermanns pjäs Heimat	 22 jan. 
	 Premiär på Fordringsägare på Residenztheater	 under Siegmund Lautenburgs ledning; pjäsen	 spelades 71 gånger	 
	 
	 
	 
		Början av febr. 
		Flyttar Strindberg till Lindenhotel, Kleine		Kirchgasse 2–3	 
	 
		5 febr. 
		Träffar han Frida Uhl andra gången, hos famil­		jen Neumann Hofer	 
	 
		6 febr. – 6 mars 
		Strindberg och Frida Uhl träffas regelbundet	 
	 
		7 mars 
		Frida Uhl reser till München	 
	 
		Mitten av mars 
		Strindberg har ett intimt förhållande med		Dagny Juel	 
	 
		1 april 
		Frida Uhl återkommer till Berlin	 
	 
		11 april 
		Förlovning ingås mellan Strindberg och Frida		Uhl	 
	 
		27 april 
		Paret reser till Helgoland och hyr en fiskarstuga		där	 
	 
		2 maj 
		Bröllop på Helgoland	 
	 
		17 maj 
		Paret avreser till London; de bosätter sig i		hamnstaden Gravesend utanför London, 12		Pelham Road	 
	 
		Slutet av maj 
		Die Beichte eines Thoren utkommer på Bibliogra­		fisches Bureau i Berlin	 
	 
		ca 8 juni 
		Flyttar paret till J. T. Greins våning i London, 84		Warwick Street, Eccleston Square S.W.	 
	 
		17 juni 
		Avreser Strindberg ensam till Hamburg, där		han bor på Höfers Hotel	 
	 
		23 juni 
		Far han vidare till badorten Sellin på ön Rügen,		där han arbetar på Antibarbarus (tr. 1894) och		umgås med Adolf Paul och Karl August Tavast­		stjerna	 
	 
		25 juni 
		Första avsnittet av En dåres försvarstal publiceras		(som tjuvtryck) i Budkaflen nr 25 (går som föl­		jetong t. o. m. nr 17 den 29 april 1894)	 
	 
		8 juli 
		Färdigställs Zur Psychologie des Schwefels (manus i		Kungliga Biblioteket, SgNM 28)	 
	 
		12 juli 
		Färdigställs Was ist Kohlenstoff? (manus i Kung­		liga Biblioteket, SgNM 28)	 
	 
		ca 31 juli 
		Strindberg anländer till svärföräldrarnas hus i		Mondsee, nära Salzburg	 
	 
		11 aug. 
		Han avreser till Berlin, övernattar i Salzburg		och fortsätter via Berlin till Pankow, där han bor	 
	 
	 
	 
	 
				på Restaurant Bellevue och träffar Richard		Dehmel samt Stanislaw Przybyszewski	 
	 
		15 aug. 
		Åter till Berlin tar han tillsammans med hust­		run in på Pensionat Muller von der Werra,		Albrechtstrasse 9 a	 
	 
		Början av sept. 
		Die Beichte eines Thoren beslagtas (enligt en sed­		lighetsparagraf i den tyska strafflagen)	 
	 
		18–23 okt. 
		Besöker Strindberg Lund, bor på Centralhotel­		let	 
	 
		24 okt. 
		Återvänder han till Berlin	 
	 
		25 okt. 
		Anländer Strindberg till Brünn (Brno) i Mäh­		ren, Österrike, där han återförenas med hus­		trun; de bor på adress Theresien-Glacis 9;		Strindberg skriver på Antibarbarus	 
	 
		Slutet av nov. Anländer paret till godset Dornach, som ägs av		Fridas morföräldrar, vid Ardegger i Österrike;		här färdigställs Antibarbarus	 
	 
		26 dec. 
		Skriver Strindberg på Världen för sig och världen		för oss (manusfragment i Kungliga Biblioteket,	 SgNM 15, 17, 19)	 
	 
	 
	 
	 1894	 
	 
	 
		Mars 
		Flyttar paret in i »Das Häusel» (’Det lilla huset’)		på Dornachs ägor	 
	 
		25 mars 
		Reser Strindberg till Berlin, bor på Hotel		Lerche i Friedrichshagen; läser korrektur på		Antibarbarus tillsammans med Bengt Lidforss	 
	 
		13 april 
		Återvänder han till Dornach	 
	 
		26 maj 
		Dottern Kerstin föds	 
	 
		21 juni 
		Succé med Fordringsägare i Paris på Comédie		parisienne, framförd av Lugné-Poes teater­		trupp	 
	 
		Slutet av juli 
		Skriver Strindberg uppsatserna Moi, L’Homme à		venir, D’où nous sommes venus, Des Arts Nouveaux!,		Qu’est-ce que le Moderne? (tr. i L’Echo de Paris		20/12 1894; övers. till svenska i Saml. Skrifter		27), Cristaux de remplacement, Où est-elle?, Nemesis		Divina, Les pervers och À la zoologie de femme (tr. i		Vivisektioner, 1958)	 
	 
	 
	 
	 
		Slutet av juli eller		början av aug. 
		Skriver Strindberg uppsatserna L’Origine d’un		Style, Hérédité, encore une fois, Le Caractère un		Rôle?, La Génèse d’une Aspasie, Les Barrabas och		Le mensonge comme force suggestive (tr. i Vivisektio­		ner, 1958)	 
	 
		17 aug. Anländer Strindberg ensam till Paris.	 
	 
	 
	 
			 
	 
	 Ordförklaringar	 
	 
	 
	 
	 
	 Ord och uttryck som återfinns i K.-H. Dahlstedt & C. B. Hagervall, Främ­	 mande ord i vardagssvenskan (1990) eller i Skolordlista utgiven av Svenska	 Akademien och Svenska språknämnden (1987) upptas i allmänhet inte i ord­	 förklaringarna. – Bibelcitaten har, när ej annat anges, som förlaga Karl	 XII:s bibel, P. Fjellstedts edition, tryckt 1868–73. – Upplysningar om det	 verklighetsstoff (personer, händelser, geografiska orter etc.) Strindberg	 använt i den självbiografiska romanen Klostret ges i både »Tillkomst och	 mottagande» och i ordförklaringarna. Motsvarande information om bak­	 grunden till Karantänmästarens Andra Berättelse återfinns endast i »Till­	 komst och mottagande». – Anvisningarna »ovan» och »nedan» avser den	 sida i vänstermarginalen till vilken respektive ordförklaring hänför sig.	 
	 
	 
	 
	 
	 KLOSTRET	 
	 
	 9	 
				 Klostret		 se Tillkomst och mottagande s. 290 f.		 vanförnimmelse		 vanföreställning, missuppfattning		 nattgrop		 nattöppet utskänkningsställe; grop kallades en enklare käl­		 larlokal med utskänkning; sådana lokaler var ofta inrymda i små rum		 innanför disken i en vinhandel		 Friedrichstrasse		 vid denna tid den längsta gatan i centrala Berlin		 den yngre norske dramaturgen		 syftar troligen på den norske drama­		 tikern och teaterkritikern Gunnar Heiberg; se Tillkomst och motta­		 gande s. 300			 
	 10	 
				 sjöng Don Juan sin svanesång		 Don Juan sagofigur och litterär person		 i skådespel och opera, som personifierar kvinnoförföraren; sjunga (sin)		 svanesång talesätt; enligt folktron sjunger svanen strax före sin död		 nattkaféet National		 kafé med tvivelaktigt rykte som låg vid Friedrich­		 strasse		 majolika-kakelugn		 majolika-imiterande kakelugnar kom på modet i		 
			 
	 
	 
	 
	  	 
				  		 
		 slutet av 1800-talet; majolika ett slags fajans, dvs. poröst lergods överdra­		 get med en starkt glänsande tenn- eller blyhaltig glasyr			 
	 11	 
				 antagit pseudonymen Tjänstekvinnans Son		 Tjänstekvinnans son Strind­		 bergs självbiografi i fyra delar, som tillkom 1886 (del I—II tr. 1886, III		 1887, IV 1909); titeln, med vilken Strindberg ville markera att han på		 mödernet härstammade från underklassen, knyter an till berättelsen i		 Första Moseboken 21 om Abrahams och tjänstekvinnan Hagars son		 Ismael som drivs ut i öknen; jfr nedan		 att hans mor tjänat		 Strindbergs mor, Ulrika Norling, hade varit upp­		 passerska i sin ungdom		 i Gamla Testamentet få upp historien om Hagar. Och han läste: »Abra­		 ham hade två söner: en av tjänstekvinnan, han var född efter köttet ....		 [– – – ]»		 jfr historien om Hagar i Första Moseboken 16 och 21:9–21		 samt Paulus’ brev till galaterna 4: 22–23		 Han skall vara en grym man: hans hand emot var man, och vars mans		 hand emot honom. Och han skall bo emot alla sina bröder ...		 citat ur		 Första Moseboken 16:12; citeringen ansluter exakt till den s. k. Norr­		 köpingsbibeln (utg. 1851, med trästick av Julius Schnorr von Carols­		 feld)		 »[– – – ] Och Sara fick se den egyptiska kvinnan Hagars son, den hon		 Abraham fött hade, att han var en bespottare. Driv ut tjänstekvinnan		 med hennes son, ty tjänstekvinnans son skall icke bliva arvinge med		 den fries son»		 citat ur Första Moseboken 21:9–10; textstället lyder:		 »Och Sara fick se den Egyptiska qwinnans Hagars son, den hon Abra­		 ham födt hade, att han war en bespottare. Och sade till Abraham: Drif		 denna tjensteqwinnan ut med hennes son; ty denne tjensteqwinnans		 son skall icke ärfwa med min son Isaac»		 Fettisdagen		 den sista tisdagen före fastan, som börjar på onsdagen i		 sjätte veckan före påskveckan		 Rötmånaden		 benämning på perioden 23/7–23/8		 polislöjtnant		 polisbefäl av lägre grad		 en läkare		 syftar på den tyske kirurgen och narkosläkaren Carl Ludwig		 Schleich; se Tillkomst och mottagande s. 300		 kostymbal		 bal där deltagarna är utklädda		 ryttarmustascher		 mustascher som en kavallerist			 
	 12	 
				 bannslagna		 här: utsatta för en tvingande makt, magi eller trollmakt		 Pandemonium, helvetets sjunde avdelning, osaliga, olyckliga, själs­		 lytta		 pandemonium helvetesort; Strindberg anspelar på Dantes Infer­		 
			 
	 
	 
	 
	  	 
				  		 
		 no, första delen av Den gudomliga komedin, där mördare, rövare,		 självmördare, gudsbespottare, sodomiter (dvs. homosexuella) och ock­		 rare är placerade i sjunde kretsen		 trista		 här: sorgsna, dystra		 patologi		 läran om sjukdomar			 
	 13	 
				 en lärd millionär		 syftar på litteraturhistorikern, konstkritikern och		 konstsamlaren Julius Elias (1861–1927)		 Tiergartenviertel		 stadsdel i västra Berlin; familjen Elias bodde vid		 Matheikirchplatz i denna stadsdel		 värdinnan		 syftar på Julius Elias’ hustru Julie som var modeskribent		 hade munnen öppen som Madame Staël		 Madame de Staël den franska		 författarinnan Germaine Staël von Holstein (1766–1817); Strindberg		 tänker troligen på ett berömt porträtt målat av Elisabeth Vigée­		 Lebrun, där Madame de Staël är avbildad med munnen halvöppen		 kriget 1870		 fransk-tyska kriget 1870–71		 dikteriskt		 poetiskt, i dikt		 procedyr		 (variantform) procedur		 Ilmarinen		 syftar på den finländske författaren Adolf Paul; Ilmarinen		 en av de tre huvudpersonerna i det finska nationaleposet Kalevala; se		 Tillkomst och mottagande s. 298 f.			 
	 14	 
				 direktören		 syftar på Sigmund Lautenburg (1852–1918), direktör för		 Residenztheater i Berlin		 pjäsen är antagen		 syftar på Fordringsägare som hade premiär på Resi­		 denztheater 22 januari 1893			 
	 15	 
				 Helgoland		 liten klippö i Nordsjön nordväst om Elbes och Wesers		 mynningar, populär badort i slutet av 1800-talet		 Tyrol		 (tyska Tirol) Tyrolen		 Frognerseteren		 naturskön plats ca 8 km nordväst om Oslo		 Lac Leman		 Genèvesjön		 korsvalv		 kryssvalv; vanligen bärande byggnadskonstruktion i form av		 fyrsidigt valv		 götiska fönster		 götiska gotiska		 tabernakel		 här: överbyggnad över ett altare eller tornartat skyddstak		 över en helgonbild		 baptisterium		 dopkapell, oftast rund eller åttkantig byggnad med ku­		 poltak		 jesuiterstil		 en överdriven barockstil, vanlig i jesuiternas kyrkobyggna­		 der			 
	 
	 
	 
	  	 
				 den eviga lampan		 vedertagen beteckning på en lampa som alltid		 brinner eller lyser på den plats i katolska kyrkor, där sakramentet (den		 invigda hostian) förvaras; lampan släcks om sakramentet flyttas		 Hier giebt’s Alles		 (tyska) ’Här finns allt’			 
	 16	 
				 taskspelar-apparater		 taskspelare äldre benämning på trollkonstnär,		 marknadsgycklare o. dyl.		 pagod		 buddhistiskt tempel		 korstolar		 sittplatser (ursprungligen för det högre prästerskapet) i en		 kyrkas kor		 litterater		 personer som sysslar med litteratur		 brouillerade med		 osams med, på kant med		 En hade nått femtio år, några voro kring fyrtio [– – – ]. Några voro		 trettioåringar		 syftar på Ferkelkretsen; äldst i denna var den danske		 författaren Holger Drachmann (1846–1908), som dock inte fyllt fem­		 tio; omkring fyrtio var, förutom Strindberg själv, t. ex. de norska målar­		 na Frits Thaulow (1847–1906) och Christian Krohg (1852–1925); i tret­		 tioårsåldern var t. ex. den norske dramatikern och teaterkritikern		 Gunnar Heiberg (1857–1929), den finländske författaren Karl August		 Tavaststjerna (1860–98) och den norske konstnären Edvard Munch		 (1863–1944)		 En var ännu på tjugotalet och tjänade som famulus		 syftar på Adolf		 Paul, som ännu inte fyllt trettio; se ovan s. 13; famulus (latin) tjänare, slav		 fyra av kotteriet voro frånskilda män, efter att ha varit gifta med från­		 skilda hustrur eller icke		 Strindberg var frånskild och hans första hust­		 ru, Siri von Essen, var tidigare gift Wrangel; den danske författaren		 Holger Drachmann skilde sig 1878 från Charlotte Vilhelmine Erichsen		 och gifte följande år om sig med Emmy Culmsee; Christian Krohg gifte		 sig 1888 med Ottilia (Oda) Engelhart född Lasson; den norske måla­		 ren Frits Thaulow skilde sig 1886 från Charlotte Gad och gifte om sig		 samma år med Alexandra Lasson			 
	 17	 
				 en ryss		 syftar på den polske författaren Stanislaw Przybyszewski; se		 Tillkomst och mottagande s. 299		 nordljuset		 jfr de bevingade orden »Vom Norden her kommt uns das		 Licht» (’Från Norden kommer ljuset till oss’) som lär ha yttrats av den		 tyske dramatikern Hermann Sudermann (1857–1928) vid en fest 8/1		 1893, där nordiska författare och konstnärer (däribland Strindberg)		 var inbjudna, varvid en av gästerna replikerade: »Das Nordlicht»		 (’Nordljuset’); se Tillkomst och mottagande s. 299			 
	 
	 
	 
	  	 
				 den naturalistiska surdegen		 ungefär: den föråldrade naturalismen		 faeces		 (latin) ’drägg’, ’bottensats’, ’avföring’			 
	 18	 
				 »Der Wildmann»		 (tyska) ’Vildmannen’, syftar på den tyske skalden		 Richard Dehmel; se Tillkomst och mottagande s. 299		 rapirvärja		 fäktvapen, värja med lång och smal klinga		 mensur-ärren		 ärr tillfogade vid mensur, tysk studentduell med sabel		 utan ansiktsskydd		 Genialitetswut		 (tyska) ’anfall av snillrikhet’		 Kinder, erklärt mir das Rätsel der Welt!		 (tyska) ’ Barn, förklara världs­		 gåtan för mig!’		 andarne gnistrade och blommade, det var en lust att leva		 efter ett be­		 vingat uttryck hos den tyske riddaren och humanisten Ulrich von Hut­		 ten som i brev till Wilibald Pirckheimer 1518 skrev: »Iuvat vivere [– – – ]		 Vigent studia, florent ingenia» (latin) Det är en lust att leva [– – – ] stu­		 dierna blomstra, andarna vakna’		 Ryssen [– – – ] hans följeslagerska och barn		 syftar på Stanislaw Przy­		 byszewski och tyskan Marthe Foerder, mor till hans barn			 
	 19	 
				 Maschka		 diminutiv av Maria, på ryska Mascha eller Maschinka som i		 kortform blir »Maschka»		 Sokrates skulle ha skyllt på de avundsjuke gudar som missunna		 mänskors barn varje glädje		 Sokrates grekisk filosof som dömdes till		 döden 399 f. Kr. anklagad för att inte erkänna statens gudar och för att		 fördärva ungdomen; Sokrates får här representera grekernas inställ­		 ning till gudarna såsom den avspeglas på flera håll i den antika litte­		 raturen			 
	 20	 
				 slaget vid Fehrbellin		 det slag som utkämpades 1675 mellan svenska		 och brandenburgska trupper i kriget mellan å ena sidan Frankrike		 med dess bundsförvant Sverige, å andra sidan Österrike, Branden­		 burg m. fl. stater; svenskarna led nederlag		 Trararabom-dara, denna helvetes-melodi etc.		 avser förmodligen den		 melodi »Ta-ra-ra-boom-de-ay» som efter Lottie Collins framförande på		 Tivoli musichall i London 1891 blev en världsschlager; melodins ur­		 sprung är omtvistat: i Tyskland anses den bygga på en marsch av öster­		 rikaren Karl Komzàk medan i England ursprunget anges vara en me­		 lodi som Londonmusikern Alfred Gilbert lät ingå i burlesken Abdul­		 lah, the last Moorish King på 1870-talet; refrängens nonsenstext skapa­		 des av Henry N. Sayers som i USA använde melodin i musikalen Tux­		 edo 1891; i Sverige begagnades melodin av Frälsningsarmén på 1890-		 
			 
	 
	 
	 
	  	 
				  		 
		 talet med texten: »Jag har en telefon, Som går till himlens tron, Och		 när jag ringer på, Så svarar Gud: hallå»		 czarda		 csardas ungersk dans som går dels i långsam 4/4 takt, dels i		 vild 2/4 eller 4/4 takt		 trollgaldrar		 trollsånger		 nattväktare		 person som håller vakt (på stadens gator) om natten		 Estis-ne praeparati? [– – – ] Sumus!		 (latin) ’Är ni redo?’ [– – – ] ’Det är		 vi!’		 den skådespelare som skulle haft huvudrollen i den antagna pjäsen		 
		 syftar troligen på Rudolf Rittner som spelade Adolf i Residenztheaters		 föreställning av Fordringsägare med premiär 22/1 1893			 
	 21	 
				 mankerade		 här: svek		 skådespelerskan X som haft framgång åt er för ett år sedan		 syftar på		 Rosa Bertens som spelade titelrollen i Fröken Julie i Freie Bühnes före­		 ställning på Residenztheater (premiär 3/4 1892)			 
	 22	 
				 Aufschwung		 (tyska) ’uppsving’, ’flykt’		 Lessingteatern		 Lessing-Theater i Berlin, belägen vid Friedrich-Karl-Ufer		 den danske målaren		 syftar på den norske konstnären Edvard Munch;		 se Tillkomst och mottagande s. 298		 Din pjäs är under repetition		 syftar på Fordringsägare; se ovan s. 20			 
	 23	 
				 Hopfenblüten		 Hopfenblüte (tyska, ’humleblomma’) en ölstuga i tre		 våningar vid Unter den Linden; för underhållningen svarade bl. a.		 damkapell som bestod av transvestiter och lesbiska kvinnor		 varit före		 avhandlats, diskuterats			 
	 24	 
				 ätteklubban		 användes enligt folktraditionen för att döda gamla och		 sjuka		 Rådhuskällaren		 syftar på Ratskeller, en restaurang i Berlins rådhus		 kollationeringen		 första genomgången av en pjäs med regissör och		 skådespelare		 annullera		 förklara betydelselös, tillintetgöra			 
	 25	 
				 Don Juan		 se ovan s. 10		 klarerat ut		 ordnat, rett upp		 Fröken X		 syftar på den österrikiska journalisten Frida Uhl, seder­		 mera Strindbergs andra hustru; se Tillkomst och mottagande s. 300		 Doktor E		 syftar på Julius Elias, se ovan s. 13			 
	 26	 
				 Schöneberger-Stranden		 Schöneberger Ufer gata i Berlin utmed södra		 stranden av Landwehr-Kanal		 Lützow-bron		 Lützow-Brücke bro över Landwehr-Kanal i Berlin			 
	 
	 
	 
	  	 
				 Courbière-strasse		 gata i Berlin mellan Kurfürsten Strasse och Kleist­		 strasse; Frida Uhl bodde vid denna tid på Courbière Strasse nr 16			 
	 27	 
				 som gammal referent		 Strindberg skrev under sin tid som journalist		 på 1870-talet referat från riksdagsdebatter, bolagsstämmor, kultureve­		 nemang m. m.		 schäferhatt		 stor, mjuk halmhatt med fram- och baktill nedböjt		 brätte		 grimasera		 här: förvrängas, förvridas		 ’motsvarande talet’		 här troligen: ena ledet i en ekvation			 
	 28	 
				 sin egen äldsta syster		 syftar på Strindbergs syster Anna, gift Philp		 (1855–1937)		 sidenklänning [– – – ] i empirestil		 empiremodet innebar rak klänning		 med högt sittande midja		 slädnät		 nät över hästryggen och främre delen av en släde till skydd		 för de åkande mot snöklumpar o. dyl. som hästhovarna kan sparka upp		 näsan [– – – ] romersk		 romersk näsa krökt näsa, örnnäsa		 kamé		 ädelsten eller halvädelsten (ofta onyx) med figurer i upphöjd		 relief, vanlig i romersk konst		 klippte silhuetter		 under 1700- och 1800-talen var det populärt att		 klippa porträtt i svart papper som sedan klistrades upp på en ljus bak­		 grund			 
	 29	 
				 etagère		 hyllbord i flera avsatser för uppställning av prydnadssaker		 m. m.		 Rosor och vin! har jag haft till omkväde i en ballad!		 Strindberg tän­		 ker tydligen på det omkväde han hade i ett tidigt utkast till sin dikt Bal­		 lad: »Han älskade rosor och vin och sång»; dikten Ballad ingår, utan		 omkvädet, i Dikter på vers och prosa 1883 och i novellen Odlad frukt i		 Svenska öden och äventyr		 English Ladies		 Frida Uhl uppfostrades i flera klosterskolor i Europa,		 bl. a. i St. Mary’s Convent, kallat »The English Ladies», i London		 paupertet		 pauperism, fattigdom		 avsatt ett [– – – ] korrektiv		 utgjort en motvikt, fungerat som medel till		 rättelse			 
	 30	 
				 soupers		 (variantform) supéer		 Nya Museum		 Neues Museum, konstmuseum i Berlin beläget på Museum­		 insel, en ö i floden Spree		 kärlekshandel		 här: kärlekshistoria			 
	 31	 
				 skiftade hamn		 hamn gestalt, skepnad			 
	 
	 
	 
	  	 
				 Västern		 här: västra delen av Berlin		 Zoologiska trädgården		 Zoologischer Garten, med stor djursamling,		 värdshus och lekplatser för barn, belägen sydväst om Tiergarten i väst­		 ra delen av Berlin		 teaterduk		 schal, ofta av ylle, att ha på huvudet eller över axlarna		 klädesklänning		 kläde enfärgat fint ylletyg med tät låg lugg		 Eros		 kärlekens gud i grekisk mytologi; han framställs ofta bevingad,		 försedd med båge och pilar som han skjuter i hjärtat på människor		 (och gudar), för att väcka kärlek hos dem		 fosforescerade		 ’lyste av sig själv’, dvs. utstrålade ljus genom återsänd­		 ning av tidigare absorberat ljus		 influens		 påverkan			 
	 33	 
				 konstnärsprofessor		 syftar troligen på Emil Döpler (1855–1922), pro­		 fessor, målare och konstindustriell tecknare		 epigram		 kort koncentrerad dikt som utmynnar i en poäng		 riposterade		 här: svarade på angrepp, replikerade		 indifferent		 likgiltig, ointresserad		 Akademien		 troligen avses Konstakademien i Berlin		 Kejsaren		 Wilhelm II, tysk kejsare 1888–1918		 caprice		 kapris, nyck, infall		 det halvt anarkistiska ryktet		 ryktet om att vara anarkist, anhängare av		 politisk rörelse som avvisar varje form av statsvälde		 en norsk målare vållat en söndring [– – – ] genom sitt nymodiga		 måleri		 syftar på Edvard Munch, som i november 1892 ställde ut sitt		 modernistiska måleri i konstföreningen Verein Berliner Künstlers lo­		 kaler i Architektenhaus; utställningen fick nedgörande kritik och krav		 restes på att den skulle stängas, vilket också skedde, varpå ett stort antal		 konstnärer i protest mot stängningen gick ur föreningen; se Tillkomst		 och mottagande s. 298			 
	 34	 
				 Tiergarten		 naturpark i västra delen av Berlin		 ofraserat		 utan fraser		 Flickorna		 syftar på Strindbergs döttrar i äktenskapet med Siri von		 Essen, Karin född 1880 och Greta född 1881		 den åttaårige, blonde gossen		 syftar på Strindbergs son i äktenskapet		 med Siri von Essen, Hans född 1884			 
	 35	 
				 pelerinen på hans kappa		 pelerin stor, rundskuren krage; cape		 första inseglet		 insegel här: bekräftelse			 
	 36	 
				 Ilmarinen		 se ovan s. 13			 
	 
	 
	 
	 37	 
				 Alexandre Dumas fils		 Alexandre Dumas d. y. (1824–95), fransk skå­		 despelsförfattare			 
	 39	 
				 Polichinells breda grin		 Polichinelle eller Pulcinella en grovkornig,		 fräck, ibland älskvärd lustigkurre inom Commedia dell’arte med fågel­		 näbb, vid vit skjorta och vita byxor		 en lång, kroppslös blond		 syftar på den norska författarinnan Dagny		 Juel; se Tillkomst och mottagande s. 299			 
	 41	 
				 Laïs, som hon kallades		 Laïs är namnet på två hetärer (prostituerade,		 ofta högt bildade) i antikens Grekland, kända för sin skönhet och för		 de stora summor de avpressade sina tillbedjare; se Tillkomst och mot­		 tagande s. 299		 regeringsråd, gick på hovet, »hade tolv ordnar», skötte statstid­		 ningen		 syftar på Frida Uhls far, Friedrich Uhl (1825–1906), som titu­		 lerades »Hofrath» och som kände den österrikiske kejsaren Franz		 Joseph; han var redaktör för den officiella tidningen Wiener Zeitung,		 teaterkritiker samt roman- och novellförfattare; se Tillkomst och mot­		 tagande s. 300; ordnar förtjänstkors som kejsaren utdelade i guld och		 silver i flera olika klasser		 nihilist		 förnekare av religion och moral, politisk omstörtare		 en äldre vän till Laïs		 syftar på den svenske botanisten och kulturkri­		 tikern Bengt Lidforss; se Tillkomst och mottagande s. 299			 
	 42	 
				 den kvarlåtnas		 den kvarlämnades; se nedan s. 279		 environger		 omgivningar			 
	 43	 
				 Ho		 Vem			 
	 44	 
				 avräkna		 här: göra upp räkningen		 impromptun		 här: improvisationer, infall		 sumpen		 här: sumpig mark, träsk			 
	 45	 
				 divansbord		 under 1800-talet benämning på elegant utförda salongs­		 bord i flera stilar, i allmänhet runda eller ovala		 Thaïs		 forngrekiskt namn som bars av flera kända hetärer (se ovan		 s. 41)		 Wer drei und zwanzig Jahr alt ist, der weiss Alles!		 (tyska) ’Den som är		 tjugotre år, vet allt!’			 
	 46	 
				 penitens		 botgöring			 
	 47	 
				 satt just modell för sin byst och tre olika färgporträtt		 Strindberg satt		 i mars 1893 modell för skulptören Max Levi, för ett porträtt av Chris­		 tian Krohg och för målaren Severin Segelcke; i december 1892 hade		 Edvard Munch målat ett porträtt av Strindberg (se ss. 5 och 301)			 
	 
	 
	 
	  	 
				 Madame Staëls öppna mun		 se ovan s. 13		 den trista Sappho		 grekisk skaldinna (född ca 630 f. Kr.) känd bl. a. för		 sina kärleksdikter om saknad och längtan efter en frånvarande; trist		 här: sorgsen, dyster		 fin-de-siècle-damen		 fin de siècle ’sekelslut’, litteraturhistorisk beteck­		 ning för vissa tendenser som anses utmärkande för diktningen och dik­		 tarna vid 1800-talets slut, bl. a. den nervösa sensibiliteten, dragningen		 till mystik och ockultism samt det dekadenta i levnadssätt och åskåd­		 ning		 en roman såld [– – – ] ett hans stycke uppfört i Paris		 den tyska över­		 sättningen av Le Plaidoyer d’un Fou (’En dåres försvarstal’) såldes till Bib­		 liographisches Bureau, som gav ut romanen i maj 1893; Fröken Julie		 hade premiär i Paris 16/1 1893 på Antoines Théâtre Libre med Alex­		 andre Arquillière och Eugénie Nau i rollerna som Jean och Julie		 Helgoland, där gammal engelsk lag ännu var härskande		 Helgoland se		 ovan s. 15; innan ön kom under preussisk överhöghet hade den tillhört		 England 1814–90		 systern [– – – ] gift med en berömd artist		 syftar på Frida Uhls äldre sys­		 ter Marie Weyr (1864–1902), som var gift med bildhuggaren Rudolf		 Weyr			 
	 48	 
				 skiljobrev		 eller skiljebrev skriftlig handling (vanligen utfärdad av dom­		 kapitel) som bekräftar att ett äktenskap upphävts		 jävstiden		 den tid under vilken det är möjligt att anföra jäv, dvs. an­		 märkning, invändning			 
	 49	 
				 fästningsverken och minorna		 på ön Helgoland fanns starka befäst­		 ningar			 
	 50	 
				 Nemesis [– – – ] förföljer [– – – ] även lyckliga människor		 Nemesis i		 den grekiska mytologin det rätta måttets, hämndens och vedergäll­		 ningens gudinna, som framför allt straffar hybris, förhävelse mot gu­		 darna			 
	 52	 
				 hans sedan länge antagna pjäs skulle spelas i London [– – – ] låg färdig		 hos en engelsk förläggare		 teatermannen J. T. Grein hade meddelat		 att han önskade sätta upp Fadren i London och förläggaren William		 Heinemann tog kontakt med Strindberg för att översätta hans verk till		 engelska; inget av projekten kom att realiseras		 den lilla röda holmen		 ön Helgoland är huvudsakligen uppbyggd av		 röd sandsten		 din Italienska resa		 syftar troligen på Strindbergs Bland franska bönder		 
			 
	 
	 
	 
	  	 
				  		 
		 (tr. 1889), som Frida Uhl försökte placera som följetong i tyska tidning­		 ar			 
	 53	 
				 förut		 här: före		 köttmånglerska		 månglerska kvinna som försäljer (månglar) varor på		 allmän plats från salustånd		 sargekappa		 kappa av sars (franska serge, äldre franska sarge), ett tunt		 tyg av ull, silke eller bomull			 
	 54	 
				 Alsterdamm		 gata utmed sjön Binnen-Alster i centrala Hamburg			 
	 55	 
				 Pimlico		 stadsdel i sydvästra London belägen omedelbart norr om		 floden Thames mellan stadsdelarna Victoria och Chelsea		 Chelsea		 stadsdel i sydvästra London belägen omedelbart norr om flo­		 den Thames väster om Pimlico		 själen ville lämna hyddan		 hyddan här: kroppen, själens boning		 lärftspåse		 lärft linnetyg		 Gröna Säcken		 Strindbergs benämning från 1890-talet och framåt på		 förvaringsplatsen för hans manuskript, anteckningar och utkast; den		 används alltjämt om hans efterlämnade papper i Kungliga Biblioteket;		 se Tillkomst och mottagande s. 287			 
	 56	 
				 skildringen av hans första äktenskap		 avser den självbiografiska roma­		 nen En dåres försvarstal; se ovan s. 47		 hade manuskriptet legat deponerat under sigill hos en släkting		 en ko­		 pia av manuskriptet till En dåres försvarstal hade 1888–91 varit depone­		 rad hos kusinen Oscar Strindberg		 sålt boken till en förläggare		 En dåres försvarstal hade sålts till Biblio­		 grafisches Bureau som ägdes av Julius Steinschneider; se ovan s. 47			 
	 57	 
				 ruvat sitt ägg [– – – ] en basilisk		 basilisk enligt folktron ett odjur med		 ormliknande kropp som i medeltidskonsten symboliserade djävulen;		 jfr även Gamla Testamentet, Jesaja 59: 5: »De ligga på basilisks ägg, och		 wäfwa dvärgsnät. Äter man af deras ägg, så måste man dö; trådar man		 ock deruppå, så får man en huggorm derut»			 
	 58	 
				 hamnar		 här: skepnader, gaster, vålnader			 
	 60	 
				 den öppna kabben		 cab (engelska) tvåhjuligt hästdraget fordon med		 hög kuskbock, i London ofta använd som droska			 
	 62	 
				 molekylarvikt		 molekylvikt den sammanlagda vikten på de atomer som		 ingår i en molekyl (relateras till kolatomen C-12)			 
	 63	 
				 lyckans guldgosse		 efter (latin) »fortunae filius» (’lyckans son’), ett		 uttryck hämtat från Horatius (Sermones, 2: 6)		 Detta är visserligen något annat!		 visserligen här: förvisso			 
	 
	 
	 
	  	 
				 geometrisk progression		 bildas av en serie tal om kvoten mellan ett tal		 och närmast föregående tal alltid har samma värde		 perpetuum mobile		 evighetsmaskin			 
	 64	 
				 Laïs förlovat sig med Ryssen		 Dagny Juel gifte sig med Stanislaw Przy­		 byszewski i september 1893; se ovan s. 17			 
	 65	 
				 famulus		 (latin) tjänare, slav		 För sexton år sedan hade han som ungkarl lämnat sin blykammare fem		 trappor upp för att inträda som gift man i en våning		 nyåret 1878 flyt­		 tade Strindberg i samband med giftermålet med Siri von Essen från en		 vindskupa på Kaptensgatan 18 (nu nr 5) till en gemensam bostad på		 Biblioteksgatan; blykammare syftar på de beryktade fängelserum som		 fanns under taket i Dogepalatset i Venedig		 heta sandpåsar bönderna bruka i lunginflammation		 påsar med varm		 sand användes som smärtstillande medel			 
	 66	 
				 tavlan ur Dantes Helvete där gudsförsmädare ligga utsträckta på het		 sand		 fjortonde sången i Dantes Inferno skildrar hur en hop gudsbe­		 spottare ligger på rygg på en sandig hed utsatta för ett regn av eldfling­		 or; se ovan om Dante s. 12		 ogilda		 ogilla, ogiltiga		 kvarter		 här: (äldre) längdmått; en fjärdedel av en aln, dvs. ca 15 cm		 flickan som trampade på brödkakan		 om flickan som trampade på		 brödet för att inte smutsa ner sina fina skor och som till straff sjönk ner		 i underjorden handlar en gammal folksägen, bl.a. använd av H. C.		 Andersen i Pigen, som traadte paa Brødet (1859)		 Hero och Leander		 saga från antiken om Hero, prästinna i ett Afrodi­		 tetempel vid Hellesponten, och hennes älskade Leander på ön Abydos		 som varje natt simmade över sundet till Hero vägledd av en fackla; när		 facklan en stormnatt slocknade omkom Leander och hans lik sköljdes		 upp på stranden, varpå Hero dränkte sig			 
	 67	 
				 English Ladies		 se ovan s. 29		 En månad varade detta häxkök		 häxkök här: förvirrat och oroligt till­		 stånd (som liknar det kök där häxor tillagar sina dekokter)		 fadrens villa utanför Salzburg		 Villa Uhl i orten Mondsee, Salzkam­		 mergut, i Österrike; jfr följande förklaring			 
	 68	 
				 Månsjön		 Mondsee alpsjö i Salzkammergut i Österrike		 tälttak		 yttertak där takfallen löper samman i en spets högst upp			 
	 69	 
				 ståndrätt		 krigsdomstol i fält som avdömer militära brottmål; här: in­		 stans som fäller en summarisk dom			 
	 
	 
	 
	  	 
				 fajanser		 föremål av fajans (glaserat poröst lergods)		 förebåd		 förebud		 till Appenzell i Schweiz på besök hos en vän		 i kantonen Appenzell vid		 Bodensjön träffade Strindberg 1885 Verner von Heidenstam			 
	 70	 
				 bodde också en gång i Bayern, nära Bregenz		 Strindberg bodde janu­		 ari–juni 1887 med sin familj i Izzigazbühl, Lindau, i Bayern mitt emot		 Bregenz, en stad vid Bodensjön i Österrike		 vit och blå [– – – ] gul och svart		 vitt och blått är Bayerns landsfärger,		 svart och gult var kejsardömet Österrikes riksfärger		 barnrim så här: »Var bor vipan? I Österrike! Vad gör hon där? Värper		 ägg! Hur många kullar? Skäpporna fulla!»		 barnrim som existerar i en		 mängd varianter, återgivet bl.a. i A. I. Arwidsson, Svenska fornsånger		 (1834–42) och i Svenska barnvisor och barnrim samlade och ordnade		 av Johan Nordlander. Nyare bidrag till kännedom om de svenska lands­		 målen ock svenskt folklif V.5 (1886); Skäpporna fulla! (De små) korgar­		 na fulla!		 de Kejserliga mot vilka svenskarne stredo i trettioåriga kriget		 Sveri­		 ges katolska motståndare i trettioåriga kriget kallades ofta »de kejserli­		 ga»; Österrikes regent Ferdinand II var (1619–37) kejsare över Tysk­		 land			 
	 71	 
				 observationskarantän		 karantän isolering och ev. desinfektion av		 smittbärare; under perioder av pest- och koleraepidemier skulle be­		 sättning och passagerare på fartyg från smittade länder observeras un­		 der en tid, innan de släpptes i land; i Sverige var flera karantänstatio­		 ner förlagda till öar vid kusten		 skrubbas som en skolpojke		 skrubba här: avhyvla, läxa upp		 hovrådet		 Strindbergs svärfar Friedrich Uhl titulerades »Hofrath»		 Kejsaren i Ischl		 den österrikiske kejsaren Franz Joseph (regent 1848–		 1916) besökte ofta den fashionabla bad- och kurorten Ischl i Salzkam­		 mergut			 
	 72	 
				 kashmir		 ursprungligen tyg av tibetansk getull; fint smidigt ylletyg		 Bohemaren		 (variantform) Bohemen		 Wieneranarkisterna		 anarkist se ovan s. 33; i Österrike förövades un­		 der 1880-talet blodiga attentat av anarkister			 
	 73	 
				 när man fångar sångfåglar		 syftar på att sångfåglar, tättingar, fånga­		 des (ofta med limspö) för att användas till föda; jfr nedan s. 107		 hon sade honom farväl för evigt (Lord Byron!)		 syftar på inlednings­		 orden »Fare thee well! and if for ever,/ Still for ever, fare thee well» till		 
			 
	 
	 
	 
	  	 
				  		 
		 dikten Fare Thee Well i Poems (1816) av den engelske skalden George		 Gordon, lord Byron			 
	 74	 
				 Erisäpple		 stridsäpple, tvistefrö; Eris i den grekiska mytologin tve­		 dräktens gudinna som kastade ett äpple med påskriften »till den skö­		 naste» bland kretsen av gudinnor		 kvietist		 person som förespråkar ett passivt och rofyllt liv		 Den gamle som själv varit romanförfattare och poet		 se ovan s. 41			 
	 75	 
				 Kung Lear		 huvudperson i Shakespeares drama med samma namn;		 kung Lear överges av sina två äldsta döttrar sedan de fått ut sitt arv		 slita nya spön		 slita spö pryglas med spö			 
	 76	 
				 kanapé		 soffa; ofta med stoppad rygg och sits, vanligen även med		 sidostöd; liknar en dubbel eller tredubbel länstol		 äta konfekt som en odalisk		 konfekt troligen turkisk konfekt; odalisk		 haremsslavinna och älskarinna åt en sultan			 
	 77	 
				 tre kvart till åtta		 kvart i åtta		 steg att de i motsats mot dem som ledde till lejonets kula, förde		 utåt		 anspelar på den antika fabeln om räven som inte vågar sig in i det		 sjuka lejonets kula, eftersom han ser många spår som leder ditin men		 inga som leder därifrån		 med en käpp i handen		 en man som ville vara välklädd promenerade		 gärna med käpp vid denna tid			 
	 78	 
				 landsvägsriddare		 luffare		 Blev lustig		 lustig här: uppspelt		 »Driv ut tjänstekvinnans son!» hörde han i öronen! »Hans hand mot al­		 la och allas mot honom»		 se ovan s. 11		 sände ett stadsbud		 stadsbud anlitades vid denna tid ofta när man ville		 ha enklare ärenden uträttade			 
	 79	 
				 en veckas sjunde helvete		 se ovan s. 12		 Wildmannen		 syftar på den tyske skalden Richard Dehmel; se ovan		 s. 18			 
	 80	 
				 hypokonder		 inbillningssjuk person; här: svårmodig, tungsint		 Pankow		 förort i norra Berlin; där låg flera vårdanstalter för psykiskt		 sjuka		 asyl		 vårdanstalt; här: anstalt för vård av sinnessjuka			 
	 81	 
				 Popoffsky		 syftar på den polske författaren Stanislaw Przybyszewski;		 se Tillkomst och mottagande s. 299		 Laïs		 se ovan s. 41			 
	 82	 
				 tog hela sin buddhism till hjälp		 anspelar troligen på buddhisternas		 
			 
	 
	 
	 
	  	 
				  		 
		 strävan att kuva sina begär och behärska sina sinnen för att utplåna		 livstörsten och därigenom undvika att återfödas efter döden		 habit		 här: kostym		 av prima		 av prima kvalitet			 
	 84	 
				 varpa sig fram		 förflytta ett fartyg med hjälp av ankare		 ta in en pall i spelet		 ta in en spärr i ankarspelet; pall här: spärr som		 förekommer i bl. a. ankarspel och som vid varpning av ankaret hindrar		 spelets trumma från att rotera baklänges		 aln		 äldre längdmått; 1 aln = ca 60 cm			 
	 85	 
				 mitt första författararvode från Italien		 syftar troligen på ersättning		 för Fadren som översattes av Paolo Rindler och Enrico Minneci 1893		 och spelades i november detta år i Rom		 Femtio lire!		 vid denna tid var det italienska myntet mera värt än idag;		 1 lira motsvarade 1 franc		 Cantina Italiana		 (italienska) ’Den italienska krogen’		 En hans pjäs var antagen på Wiens Hofburg		 Gillets hemlighet hade an­		 tagits för spelning av Max Burckhardt på Burgtheater i Wien; teatern		 räknades vid denna tid som den förnämsta scenen för tysk dramatik			 
	 86	 
				 Schiffbauerdamm		 gata i Berlin vid floden Sprees norra strand			 
	 87	 
				 gjorde han opp parti		 här: gjorde han upp om sällskaplig samvaro		 alkovpredikan		 ungefär: skarp intern tillrättavisning (från en hustru		 till maken), ’sparlakansläxa’			 
	 88	 
				 förklara sig oskickliga att		 oskicklig här: ur stånd att		 hyllat sig till		 anslutit sig till		 explikationer		 förklaringar		 explicera		 förklara		 stuckit något i låset, alldeles som i ’Ett grått hårstrå’		 Ett grått hårstrå		 (Le cheveu blanc, 1860) proverb (dvs. skådespel som illustrerar innebör­		 den av ett ordspråk) av den franske författaren Octave Feuillet, i vilket		 hjältinnan lägger sand i nyckelhålet till sin makes sovrumsdörr för att		 han skall stanna i hennes rum			 
	 89	 
				 Swedenborg [– – – ] i sin Amore Conjugali		 avser Deliciae sapientiae		 de amore conjugali (1768) ’Vishetens förnöjelser i fråga om äkten­		 skapliga kärleken’ (översatt från latin till svenska av C. J. N. Manby		 1883) av den svenske naturforskaren och religiöse mystikern Emanuel		 Swedenborg		 elementarbildning		 utbildning vid elementarläroverk, dåtidens motsva­		 righet till dagens svenska högstadium och gymnasium			 
	 
	 
	 
	  	 
				 Ganots fysik		 avser troligen Fysiken, del 3 (1863), A. H. Focks bear­		 betning av Adolphe Ganots Traité de physique, som innehåller läran		 om magnetismen och elektriciteten		 de elektriserade flädermärgskulorna		 fysiskt experiment som visar att		 två flädermärgskulor (kulor tillverkade av fläderns märg) som hänger i var		 sitt snöre med gemensam fästpunkt och har lika elektrisk laddning re­		 pelleras genom sin lika laddning men attraheras av gravitationskraften			 
	 90	 
				 kristna kyrkan gjorde äktenskapet till ett sakrament		 sakrament en		 kyrklig kulthandling varigenom gudomlig nåd förmedlas till männi­		 skorna genom synliga tecken; under 1100-talet fixerades antalet sakra­		 ment till sju: dopet, konfirmationen, nattvarden, boten, sista smörjel­		 sen, prästvigningen och äktenskapet, men under reformationen in­		 skränktes sakramenten till dopet och nattvarden		 en liten skärande koleld		 skärande här: renande		 Omnia vincit Amor		 (latin) ’Kärleken besegrar allt’, bevingat uttryck		 från Vergilius’ Eclogae 10:69		 fick han åtal för sin sist utgivna bok, som tillika konfiskerades		 
		 anspelar på åtalet mot den tyska upplagan, Die Beichte eines Thoren, av En		 dåres försvarstal, vilket ledde till en process; efter en anmälan av en ano­		 nym »tysk mor» beslagtogs boken i september 1893 enligt en sedlig­		 hetsparagraf i den tyska strafflagen			 
	 91	 
				 ångbåten mellan Stralsund och Malmö		 avser ångbåtsfärjan i anslut­		 ning till den dåvarande s. k. kontinentallinjen Berlin–Sassnitz–Stral­		 sund–Trelleborg–Malmö			 
	 92	 
				 en småstad		 avser Lund		 pinorum		 tortyrkammare		 Mähren		 markgrevskap i dåvarande Österrike-Ungern, landsdel i nu­		 varande Tjeckien			 
	 94	 
				 klangår		 här ungefär: år som utgör en glanstid eller ett storhetsår för		 någon		 Mährens huvudstad		 Brünn (nuvarande Brno)		 figurligt		 bildligt		 pelerin		 stor, rundskuren krage; cape		 tarvlig		 här: enkel			 
	 95	 
				 hans process		 se ovan s. 90		 fara fram som en kroat		 de kroatiska kavalleriförband som sedan tret­		 tioåriga kriget tillhört den tyska kejserliga armén var kända för sin vild­		 het och råhet			 
	 
	 
	 
	  	 
				 skrev efter anteckningar en översikt över kemiska elementens förhål­		 lande till reaktionsämnena		 syftar på Antibarbarus, som utgavs på tyska		 1894; kemiska element grundämnen; reaktionsämnen ämnen som reagerar		 med varandra, dvs. under varandras inverkan förändras i fråga om den		 kemiska sammansättningen			 
	 96	 
				 en lantgård hos hustruns morföräldrar		 syftar på godset Dornach,		 som ägdes av Fridas morföräldrar (jfr förklaringen nedan) och var be­		 läget vid Donau nära staden Grein i Nedre Österrike		 färjstaden		 färjstället		 isgången		 islossningen		 Den gamle morfadern		 syftar på Frida Uhls morfar, den kejserlige no­		 tarien Cornelius Reischl (1821–1894)		 hans maka		 syftar på Frida Uhls mormor, Marie Reischl (1826–1905)			 
	 97	 
				 en mausolé		 ett mausoleum, en gravbyggnad		 för att vi klagade på mannan		 i Andra Moseboken 16:14–35 berättas att		 Herren gav Israels barn manna, ett från himmelen nedfallet »bröd» som		 Israels barn fick att äta under ökenvandringen; jfr följande förklaring		 nu få vi vaktlar som de knorrande Israels barn		 i Andra Moseboken		 16:12–13 berättas att Israels barn knorrade, dvs. klagade över sin hung­		 er, under ökenvandringen och att Herren gav dem vaktlar att äta; vaktel		 en hönsfågelart			 
	 98	 
				 Intet för intet!		 troligen en förvrängning av den romerske författa­		 ren Lucretius’ uttryck de nihilo nihil (latin) ’av intet blir intet’ (De re­		 rum natura 1:156)		 rättstjänare		 lägre befattningshavare inom rättsväsendet		 jävat forum		 bestridit att domstolen i fråga hade rätt att behandla		 målet		 palladiumbleck		 tunn plåt av palladium, ett grundämne (Pd) höran­		 de till platinametallerna		 ecrasera		 här: krossa, minska, släcka (franska écraser)			 
	 99	 
				 digel		 (variantform) degel			 
	 100	 
				 hennes lilla envåningshus		 syftar på Marie Uhls hus, kallat Das Häusel		 (tyska) ’Det lilla huset’, där paret Strindberg flyttade in i mars 1894		 förridare		 ryttare som rider framför ett furstligt ekipage vid galatillfäl­		 len		 löpare		 här: betjänt som springer framför eller bredvid ekipaget			 
	 101	 
				 jämmerdalen		 uttryck hämtat från Bibeln (Psaltaren 84: 7); här: jor­		 den som hemvist för sorg och lidande			 
	 
	 
	 
	  	 
				 indifferenta		 här: ointresserade av eller likgiltiga för religiösa frågor			 
	 102	 
				 på trossen		 tross personal och fordon som medför proviant, ammuni­		 tion m. m. till militärt förband i krig		 De kejserliga		 se ovan s. 70		 nöddop		 dop förrättat av lekman då ett barn tros vara döende			 
	 103	 
				 Jesuiter!		 anspelar troligen på den föregivna jesuitiska tesen: »Ända­		 målet helgar medlen»		 haft en teatersuccé i Paris på våren		 Fordringsägare hade premiär 21/6		 1894 på Comédie Parisienne och rönte stor framgång		 en andra pjäs var annonserad till hösten		 Fadren hade premiär 31/12		 1894 på Théâtre de l’Œuvre			 
	 104	 
				 mostfat		 most (tyska) must		 städsel		 plats, anställning		 difterit		 (variantform) difteri, smittsam infektionssjukdom som angri­		 per luftvägarna och tidigare ofta medförde komplikationer med död­		 lig utgång			 
	 106	 
				 nu skrev han till sin rike vän i Paris om grundandet av ett [– – – ]		 kloster		 se Tillkomst och mottagande s. 306		 Übermensch		 (tyska) ’övermänniska’; läran om övermänniskan ut­		 vecklades av Friedrich Nietzsche i Also sprach Zarathustra (1883–85)		 uppmuntrande ord från en stor tysk och en mycket namnkunnig fransk		 auktoritet		 syftar troligen på erkännanden Strindberg fått per brev		 från den tyske vetenskapsmannen Ernst Haeckel 28/5 1894 och pro­		 fessorn vid College de France Marcelin Berthelot 16/2 1895; även den		 unge alkemisten Francois Jollivet-Castellot hade, enligt brev från		 Strindberg till Frida omkr. 25/8 1894, talat uppskattande om Antibar­		 barus			 
	 107	 
				 limspöt, på vilket han fastnat med vingarne		 limspö spö bestruket med		 lim för fångst av småfåglar; jfr ovan s. 73		 Auen		 Aue (tyska) ’slättland vid ett vattendrag’, ’ängd’, ’nejd’		 gylling		 sommargylling (gultrast) som gärna håller till högt uppe i löv­		 träd och som har en hög, klar, visslande lockton		 providentialist		 person som tror att världen styrs av en gudomlig för­		 syn			 
	 108	 
				 med ett buddistiskt orörligt lugn		 se ovan s. 82		 hela kladdet		 hela klabbet, alltihop		 vågbalans		 vågskål		 någon deputerad		 här: någon för uppdraget särskilt utskickad person			 
	 
	 
	 
	 
	 FAGERVIK OCH SKAMSUND	 
	 
	 
	 
	 113	 
				 Fagervik och Skamsund		 se Tillkomst och mottagande s. 314 ff.			 
	 
	 
	 
	 
	 
	 Inledning	 
	 
	 
	 115	 
				 segla [– – – ] med bidevind		 segla bidevind segla högt i vinden; bidevind		 vind som kommer snett framifrån		 för babords halsar		 med vinden in från babord (dvs. från båtens väns­		 tersida sett från aktern)		 bergknallar [– – – ] glaserade av en liten skogseld		 bergets yta hade bli­		 vit glasaktig genom upphettning		 klackjärn		 järnbeslag under klack på sko		 trätofflor		 träskor med träsula och ovandel av läder		 karantänshuset		 karantän se ovan s. 71; se även Tillkomst och motta­		 gande s. 315		 bönehus		 missionshus, frikyrkolokal		 garnityr		 uppsättning, garnering		 lotsålderman		 förman vid lotsplats		 ledfyr		 fyr som ger vägledning i trängre farvatten eller till hamn		 segelställ		 uppsättning av segel på ett segelfartyg		 brassa bidevind		 vrida rårna (se nedan s. 125) med hjälp av brassarna		 så att seglen kommer i lämpligt läge för bidevindsegling; brass tåg		 (lina) varmed rårna vrids i horisontalled		 vänder genom vind’		 ändrar kurs mot vinden och lägger sig på den		 andra kryssbogen		 för styrbords halsar		 med vinden in från styrbord (dvs. från båtens hö­		 gersida sett från aktern)		 sockerståndsvillor		 sockerstånd salustånd för försäljning av sötsaker;		 villornas ljusa färger och behändiga format påminner om sockerstånd			 
	 116	 
				 kastellet		 se Tillkomst och mottagande s. 315		 musik-paviljongen med lyran på taket		 se Tillkomst och mottagande		 s. 315		 kägelbana		 rak, jämn och lång bana för kägelspel; kägelspel spelas med		 klot och käglor; spelet, som starkt påminner om bowling, går ut på att		 med klotet slå ned så många käglor som möjligt från ett visst avstånd; se		 Tillkomst och mottagande s. 315			 
	 
	 
	 
	  	 
				 den lätta sommarteatern		 se Tillkomst och mottagande s. 315		 kronflagg		 tullflagga; tvåtungad blågul flagga försedd med ett T och		 en krona i de gula korsarmarnas skärningspunkt		 karantänmästare		 föreståndare för en karantänstation; se ovan s. 71		 sjöministern		 chefen för sjöförsvarsdepartementet		 civilministern		 chefen för civildepartementet			 
	 117	 
				 spritfrågan		 nykterhetsrörelsen blomstrade upp på 1870-talet under		 påverkan av frikyrkopredikanterna		 röstades efter fyrk		 rösträtten graderades fram till reformen 1907–09		 på grundval av fyrktalet som var baserat på både förmögenhet och in­		 komst		 kommunalen		 kommunalstämman		 grynnfiske		 fiske som bedrives på grynna, dvs. undervattensgrund			 
	 
	 
	 
	 
	 
	 En Barnsaga	 
	 
	 
	 118	 
				 satte bort		 här: satte på grund		 skonare		 segelfartyg med två eller flera master, huvudsakligen med		 snedsegel och inga eller endast få råsegel		 Rätten på Skeppsholmen		 domstolen för handläggning av mål som		 angick sjöfarten låg på Skeppsholmen i Stockholm		 frånsprättade galoner och mössplåt		 en form av degradering; galon		 band eller träns som fungerar som gradbeteckning på uniform; möss­		 plåt mössmärke av plåt som utmärker tjänstegrad		 Sjökrigsskolan låg visserligen kvar på sin plats		 Sjökrigsskolan låg		 sedan 1879 på Skeppsholmen			 
	 119	 
				 handsäck		 liten väska		 mästerlots		 titel som kronolots erhöll efter långvarig tjänst		 långrevslåda		 låg öppen låda i vilken långrev iordningställes och för­		 varas; långrev fiskeredskap som består av en lång lina vid vilken fiskkro­		 kar är fästa med tafsar		 nacka opp näten		 ta ihop, samla ihop näten			 
	 120	 
				 gökarne		 gynnarna, filurerna		 notkil		 strutformad kil (utbuktning) i en fiskenot (stort välvt nät)		 fattigvården		 här: fattigvårdsanstalten, inrättningen för omhänderta­		 gande av obemedlade		 åldermannens		 lotsåldermannens hus; lotsålderman se ovan s. 115			 
	 
	 
	 
	 121	 
				 bryggved		 bränsleved av vissa större dimensioner		 storbåt		 här: roslagsskuta, en medelstor lastskuta i Stockholms skär­		 gård		 båtbord		 bord här: planka som fastsätts långskepps på spanten, dvs. på		 båtens »revben» som förbinder kölen med båtsidorna		 vränger		 spant		 skötbåt		 båt avsedd för fiske med strömmingsskötar, dvs. strömmings­		 nät		 mastämnen		 här: grova träd (oftast furor) lämpade för fartygsmaster		 Assuransen		 här: Försäkringsbolaget		 fjärdingsman		 biträde åt länsman; se nedan s. 125		 bläcka i trästammarne		 märka träden genom att med yxa hugga eller		 skala av bark			 
	 122	 
				 björngång		 stege av tvärribbor fastspikade på ett träd		 slaksida		 (variantform) slagsida		 landkänning		 här: landkänningsmärke, föremål på land som ger väg­		 ledning åt sjöfarande		 den otärda supen		 den icke förtärda supen			 
	 123	 
				 en syndabock och ett stående försoningsoffer		 anspelar på Tredje		 Moseboken, kap. 16, där Gud säger till Moses att en getabock, över		 vars huvud Israels barn har bekänt sina missgärningar, skall drivas ut i		 öknen som ett syndaoffer till försoning med Gud		 onda ögon		 eller onda ögat, uttryck som bygger på föreställningen att		 vissa personer med blicken kan skada människor eller egendom		 läsare		 medlem av religiös väckelserörelse		 liksom Jona orsakade stormen på havet		 anspelning på Gamla Testa­		 mentets berättelse om Jona (Jona 1–2) som vid storm under en havs­		 färd kastades överbord av sjömännen, därför att han orsakat den		 genom att försöka fly från Gud		 fjärdingsväg		 äldre längdmått; 1 fjärdingsväg = en fjärdedel av en		 gammal svensk mil = 2 672 meter			 
	 124	 
				 nätpollror		 pollra (dialekt) runt flöte av näver (på nät)		 notvakare		 vakare stort flöte eller boj med stadig konstruktion för fis­		 ke med not, ett stort välvt nät		 årtull		 fäste för åror på reling av en roddbåt		 kuttrarne		 kutter eg. mindre enmastad segelfarkost, »nöjesseglare» i		 allmänhet		 gärden		 här: tributen			 
	 
	 
	 
	  	 
				 MoetetChandonReims		 Moët et Chandon ett känt champagnemärke;		 Reims är huvudorten i den franska provinsen Champagne		 skrivsand		 fin sand som ströddes över skrift för att få bläcket att torka		 Fackelblomster		 fackelros (Lythrum salicaria); växt med hög, purpur­		 röd blomspira		 Lysing		 videört (Lysimachia vulgaris); växt med gula blommor i klase		 gridelina		 (variantform) gredelina		 vita Havsrättikan		 avser troligen marviol (Cakile maritima) som växer		 vid havsstranden men har violetta blommor		 Vändelört		 vänderot (Valeriana officinalis); växt med trattlik blom­		 krona och vita eller skära blommor		 rännsnaror		 här: fiskeredskap, snaror med löpknut			 
	 125	 
				 länsman		 tjänsteman vid länsstyrelse med uppgift att (under krono­		 fogden) bl. a. fungera som allmän åklagare och indrivningsman på		 landsbygden		 tacklet		 här: tågen och linorna i en fartygsrigg		 rårna		 rå stång (rundhult, se nedan s. 131) som är upphängd vågrätt		 tvärs över en mast eller stång och som bär segel		 toppläntorna		 de tåg eller taljor som från rånockarna, dvs. spetsarna		 på rårna (se ovan), leder snett upp mot masten och som är avsedda att		 hålla rårna i horisontalläge		 flarn		 här: tunn yttre bark på en tall		 tagit pejling på solen		 beräknat sin kurs med hjälp av solens ställning		 girade västvart		 ändrade riktning mot väster		 körgårdslikt		 körgård (dialekt) kyrkogård		 hårdvall		 gräsvall på torr ler- eller sandjord			 
	 126	 
				 bergpall		 framskjutande bergavsats		 ett vitkalkat lantmätarmärke		 märke som markerar gräns mellan två		 ägor, råsten		 benhus		 förvaringsplats för människoben från gravöppningar; här:		 stor hög med ben		 slup		 här: båt utrustad för rodd och segling med storsegel och försegel		 lovera		 kryssa med små korta slag		 sjökadetter		 sjöofficerselever		 låg upp för högt i vinden		 låg för nära vinden		 tagit fullt innan han vände		 ta fullt att före en stagvändning (se nedan)		 falla av något från vinden för att öka farten så att båten inte »vägrar i		 vändningen», dvs. inte går över på den nya bogen			 
	 
	 
	 
	  	 
				 gå över stag		 stagvända, vända genom vinden, dvs. låta båten svänga		 upp mot vinden så att den kommer in från andra sidan (så att stagen, dvs.		 de rep eller linor som stöttar masten, kommer att luta åt motsatt håll)		 lovart		 vindsidan		 höll för kärt		 höll för nära		 törn		 stöt (mot bryggan)		 giga storseglet		 hala in storseglet till masten så att det inte kan fyllas av		 vind		 seglen beslagna		 beslå veckla samman eller rulla segel och surra dem		 till bommen		 kapellet		 här: överdraget varmed man täcker och skyddar ett beslaget		 segel		 restaurangens kastell		 se Tillkomst och mottagande s. 315		 kägelbanan		 se ovan s. 116		 Har du inte läst Skriften om Ebal och Garizim?		 Ebal berg i Samarien,		 norr om Sikem (nuv. Nablus), som ligger cirka fem mil norr om Jeru­		 salem; från Ebal uttalades enligt Femte Moseboken 27:13 förbannelser		 över lagöverträdare; Garizim berg mitt emot Ebal men väster om Sikem;		 från Garizim uttalades enligt Femte Moseboken 27:12 välsignelse över		 de laglydiga			 
	 127	 
				 Kanaans land		 i Gamla Testamentet israeliternas förlovade land		 Vaktmästaren vid Tullen		 Tjänstemannen av lägre grad vid Tullstatio­		 nen		 bönhus		 missionshus, frikyrkolokal		 på andra sidan i kontraboken		 kontrabok räkenskapsbok där ena sidan		 i ett uppslag förtecknar tillgodohavanden, den andra skulder		 såsom ock Paulus säger att man skall glädjas över motgångarne, eme­		 dan de äro Guds medel och vägar		 syftar på Paulus’ andra brev till		 korinthierna 7: 9–10		 Gud, vilken själv säger: Jag som gör ljuset och skapar mörkret, jag som		 frid giver och skapar det onda		 jfr Jesaja 45: 7: »Jag som gör ljuset, och		 skapar mörkret; jag som frid gifwer, och skapar det onda: Jag är Herren		 som allt detta gör»			 
	 128	 
				 ett grått frimärke		 här: märke som markerar egendom som skall ut­		 mätas		 oxeltänderna		 bakre kindtänderna		 skötbåten		 se ovan s. 121		 storskot		 tåg (lina) med vilket storseglet manövreras under segling			 
	 
	 
	 
	 129	 
				 pannor		 här: kokkärl		 tågverk		 tågvirke (benämning på rep, trossar etc.)		 Vinden var rätt undan före		 Vinden kom rakt akterifrån		 byggde den noten		 bygga not här: binda (tillverka) nät		 interpellationer		 frågor		 Släck på skotet		 Släpp efter på skotet		 han går över		 han går över stag; se ovan s. 126			 
	 130	 
				 tittade i lä och lovart		 tittade både på vind- och läsidan, dvs. på båda		 sidor om båten		 ådfågel		 ejder			 
	 131	 
				 rortalja		 talja fastgjord mellan rorkulten och båtens sida; talja hiss­		 anordning bestående av två block eller tåg; ror roder		 Fall!		 falla vid segling styra undan vinden		 rundhult		 rund stång, t. ex. mast, bom eller rå på ett fartyg		 strykande lommar		 lommar som drar fram över vattnet		 skraken, svärtan, prackan, gjusen		 sjöfåglar med undantag av gjusen		 som är en rovfågel; med skrak torde här avses storskrak, svärtan är en		 dykand, pracka kallas också småskrak och med gjuse avses fiskgjuse		 Måskläppan		 kläpp kobbe; någon ö med namnet Måskläppan finns inte		 i Stockholms norra skärgård, däremot i den södra utanför Ornö, sydost		 om Kymmendö			 
	 132	 
				 vrakboj		 boj som utmärker plats för vrak, fungerar bl. a. som var­		 ningstecken för sjöfarten		 disa		 dis, lätt dimma			 
	 133	 
				 ligga på slag		 kryssa		 seglen [– – – ] stodo bättre i liken		 vinden fyllde seglen så att liken		 sträcktes och satt väl (utan påsar och veck i seglen); lik tross eller rep		 som löper i kanten på ett segel		 svag bris från norden		 svag nordlig bris		 hissar [– – – ] topp och klyvare		 topp här: toppsegel, vanligen ett trekan­		 tigt segel ovanför gaffeln (se nedan); klyvare förligt trekantigt stagsegel		 tullflaggan springer ut		 springa ut plötsligt flyga ut, fara ut		 gaffelnock		 yttre ändan av en gaffel, dvs. stång eller rundhult (se ovan		 s. 131) vid vilken storseglets överkant är fästad; gaffeln är med sin gaf­		 fellika ända fäst mot mastens baksida och i den andra ändan kan en		 flagga anbringas		 hissade en flagg i schau		 när ett fartyg hissat flagg i schau, dvs. flagga		 hopbunden på mitten, är det en nödsignal			 
	 
	 
	 
	  	 
				 tulljakt		 här troligen: mindre enmastat segelfartyg tillhörande tullver­		 ket		 uppsyningsman		 här: tulltjänsteman vid tullverket, föreståndare vid		 tullstation		 halade fockskotet		 hala dra till sig; här troligen: släppa på; fockskot tåg		 (lina) med vilket focken manövreras under segling		 karantänshuset		 karantän se ovan s. 71			 
	 134	 
				 tunnland		 1 tunnland = ca 5 000 m²		 svavelångor och karbolrök		 svavel och karbolsyra (fenol) användes		 som desinfektionsmedel vid karantänsanstalter		 kronobränneriernas tid		 under perioden 1775–87, då kronan hade		 privilegium på brännvinsbränningen, inrättades ett sextiotal krono­		 brännerier i landet		 husbehovsbränningens dagar		 under perioden 1787–1860 hade hem­		 mansbrukare rätt att (mot avgift) bränna brännvin till husbehov		 brännvinssudd		 sudd tyglapp, tröst		 pannorna		 här: brännvinspannorna		 en kanonpråm		 ett slags bestyckat roddfartyg		 fästa		 här: fånglina, lina att förtöja båtar med		 hasen på en häst		 den del av hästens bakben som sitter mellan skan­		 ken och skenbenet			 
	 135	 
				 drav		 avfall vid öl- eller brännvinstillverkning, förr brukat som krea­		 tursfoder		 vänt genom vind’ och slagit		 vända genom vind och slå vid segling lägga		 sig på den andra kryssbogen; här: göra en helomvändning		 lag		 (dialekt) lade		 stortröja		 kavaj som användes av sjömän; här ev.: en kraftig tröja		 ackurat		 precis		 tångbale		 bale bädd			 
	 136	 
				 karantänsmästare		 föreståndare för karantänstation; se ovan s. 71		 färla		 här: sträng uppsikt		 matador		 här: pamp		 provinsialläkare		 vid denna tid benämning på läkare i stadig tjänst		 och med ansvar för ett bestämt tjänstgöringsområde		 visiteras		 besiktigas		 lotsålderman		 förman vid lotsplats		 jaktuppsyningsman		 person som övervakar jakten och sköter jaktvår­		 den inom ett område			 
	 
	 
	 
	 137	 
				 kommunalen		 kommunalstämman		 mästaren		 här: arbetsgivaren			 
	 138	 
				 ökstock		 (dialekt) ekstock, eka		 gissen		 (variantform) gisten		 nåten		 här: längsgående fogningarna mellan plankorna i båtens sida		 ökan		 (dialekt) ekan		 drev		 här: upprivet gammalt tågvirke		 sparad skog		 sparad bevarad, skonad från avverkning			 
	 140	 
				 alnars-högt gräs		 aln äldre längdmått; 1 aln = ca 60 cm		 Arp-snarp		 jfr nedan s. 146, »Knarren»		 snipor		 båtar som är spetsiga i båda ändarna		 slupar		 se ovan s. 126		 kuttrar		 se ovan s. 124			 
	 141	 
				 jungfrurna		 här: tjänsteflickorna		 resare		 kägelresare			 
	 143	 
				 »jägare»		 betjänt som passar upp under måltiden och är klädd i livré		 (påminnande om en jägardräkt)		 societetssalen		 societet här: byggnad med sällskaps- och festlokaler för		 dem som hade inskrivits som badgäster		 vaktmästare		 här: vaktmästare vid tullen			 
	 144	 
				 inplantade		 inplanterade, inympade, bibringade		 kältring		 lymmel, stackare		 klippare		 spjuver, skälm		 rötmånaden		 benämning på perioden 23/7–23/8			 
	 145	 
				 levde i sus och dus som förlorade sonen		 anspelar på Bibelns berät­		 telse om den förlorade sonen, se Lukas 15: 11 ff.		 rågtäppan		 rågåkern		 smörbröd		 ett slags finare vetebröd (avlångt med inskärning så att det		 lätt kan delas)			 
	 146	 
				 Knarren		 kornknarren, fågelart av ordningen Rallar; jfr ovan s. 140,		 »Arp-snarp»		 din hundra		 svordomsartat uttryck; jfr uttrycket »tusan»		 nattskäran sitter på berget och spinner		 nattskärran natt- och skym­		 ningsfågel som är känd för sitt spinnande parningsläte		 repslagarbana		 verkstad för framställning av rep (tågvirke)		 blårna		 blånorna; blånor korta eller grova fibrer av lin eller hampa		 som avskilts från längre och finare vid beredningen			 
	 148	 
				 elddon		 redskap med vilket man åstadkommer eld			 
	 
	 
	 
	  	 
				 Sodom och Gomorra		 lastbara städer enligt Första Moseboken 19		 Satans bländverk		 djävulens bländverk talesätt med bakgrund i Lukas­		 evangeliet 4:1–8 om hur Jesus frestas av djävulen		 intet förlovat land låg här		 etc. anspelar på Kanaans land (det förlova­		 de landet) som Herren lovat att ge åt Israels barn; jfr Femte Mosebo­		 ken 34 och Fjärde Moseboken 34 m. fl. ställen		 en källa där man fordom drack brunn		 se Tillkomst och mottagande		 s. 315		 ett tempel med en byst i; av en kung troligtvis		 se Tillkomst och mot­		 tagande s. 315		 en uttjänad väderkvarn		 se Tillkomst och mottagande s. 315		 komma strykande med god vind		 stryka här: fara, dra fram		 skeppsgossebrigg		 fartyg avsett för övning av skeppsgossar, skolfartyg;		 brigg tvåmastat segelfartyg med rår (se ovan s. 125) på båda masterna		 och ett gaffelsegel (briggseglet) på den aktre; gaffel se ovan s. 133		 kronflagg		 här: örlogsflagga		 stortopp		 stormastens topp		 lotsgös		 signalflagga på gösstake längst förut, som hissas för att tillkal­		 la lots; gös mindre fartygsflagga		 klyvarbom		 den stång som förlänger bogsprötet och på vilken klyva­		 ren (ett trekantigt snedsegel) föres		 ett helt ställ signaler		 signalställ samling av flaggor och vimplar för sig­		 nalering till sjöfarande		 förstängstag		 stag från fockmasten till bogsprötet			 
	 149	 
				 färdiga att bärga		 bärga här: beslå segel; se ovan s. 126, »seglen beslag­		 na»		 lägga bi		 lägga sig stilla mot vinden		 brassa back		 vrida rårna (se ovan s. 125) med hjälp av brassarna så att		 vinden verkar på framsidan av seglet (för minskning av farten); brass se		 ovan s. 115		 kranbalk		 balk som skjuter ut i 45° vinkel från stävriktningen och som		 användes när ankaret hissas upp		 strök signalerna		 halade signalflaggorna			 
	 151	 
				 sinkadus		 här: örfil		 fock-gast		 matros som sköter focken		 rigga på dig		 klä på dig		 broändan		 bro här: brygga			 
	 152	 
				 smärtingskor		 sommarskor av smärting, ett slags segelduk			 
	 
	 
	 
	  	 
				 rundmössa med hängande band		 sjömansmössa		 divansbord		 salongsbord; jfr ovan s. 45		 premiärlöjtnant		 officer vid svenska flottan med grad motsvarande		 kapten i armén		 mesan		 trapets- eller triangelformat segel på aktermasten		 Hiv pall!		 hiva pall vinda till dess pallarna griper in i avsatserna i pall­		 kransen; pall se ovan s. 84		 Hiv runt!		 Dra runt!		 ballongklyvare		 större klyvare (se ovan s. 133) som sväller starkt och		 används vid gynnsam vind i stället för vanlig klyvare och stagfock, dvs.		 stagsegel som hissas på fockstag (se nedan)		 Båda topparna!		 topp här: toppsegel, vanligen ett trekantigt segel		 ovanför gaffeln; gaffel se ovan s. 133		 språng		 däckslinjens böjning i förhållande till vattenlinjen		 stor-gast		 matros som sköter storseglet		 Holmen		 Skeppsholmen i Stockholm		 lade sig på andra bogen		 ändrade båtens riktning så att vinden kom in		 i seglen från andra hållet		 focke-stag		 fockstag stag som går från fockmasten till bogsprötet			 
	 
	 
	 
	 
	 Karantänmästarns Berättelser	 Karantänmästarn	 
	 
	 
	 
	 
	 
	 153	 
				 karantänmästare		 föreståndare för en karantänstation; se ovan s. 71		 fältläkarkåren		 militärläkarkåren		 bortkomna		 här: icke hemmastadda, främmande		 dorsk		 här: motvillig, gensträvig			 
	 154	 
				 jordeliv		 här ungefär: ett av materiella omsorger fyllt liv		 att han icke hörde till deras fårahus		 höra till fårahuset stående talesätt		 med bakgrund i Johannesevangeliet 10:16		 provinsial-läkare		 se ovan s. 136		 lotsålderman		 förman vid en lotsplats		 inkättad		 instängd		 beundrade sig som en Sokrates		 anspelar på traditionen om den gre­		 kiske filosofen Sokrates (se ovan s. 19) som lär ha stått ut med sin ore­		 gerliga hustru Xantippa			 
	 
	 
	 
	  	 
				 potera		 (latin potare) supa, dricka mycket, pokulera		 växelsång		 gudstjänstsång mellan två enstämmiga körer eller mellan		 prästen och församlingen		 se stereoskopiskt		 med hjälp av båda ögonen uppfatta avstånd, djup		 och rymd		 läsare		 medlem av väckelserörelse		 nykterister		 här: medlem av nykterhetsrörelse			 
	 157	 
				 mejerister		 personer som arbetar i eller förestår ett mejeri; syftar här		 på att prästerna ofta skötte lantbruk som tillhörde prästgården		 viraspelare		 vira ett kortspel för tre personer		 bönhus		 missionshus, frikyrkolokal			 
	 158	 
				 En ankare punsch		 ankare äldre rymdmått om ca 40 liter		 Kör!		 Kör till!		 modd		 vid gott lynne, på humör			 
	 159	 
				 Swedenborgs Himmelska Hemligheter		 avser Arcana coelestia, utg. i		 London (1749–56); om Swedenborg se ovan s. 89			 
	 161	 
				 kutterseglare		 kutter jfr ovan s. 124		 tullförvaltare		 chef för tullstation		 svor och bannade på		 svor på			 
	 162	 
				 den fråga som sysselsatt våra samtida mest av alla		 avser troligen frå­		 gan om kvinnans emancipation			 
	 163	 
				 man har velat lagstifta för äkta makars inbördes förhållanden		 avser		 troligen de motioner om gift kvinnas äganderätt som framlades vid		 riksdagarna under 1870- och 1880-talen, men inte föranledde några		 lagändringar			 
	 
	 
 
	 
	 Karantänmästarens Första Berättelse	 
	 
	 
 163 
				 karantänmästare		 föreståndare för en karantänstation; se ovan s. 71		 företagit den hävdvunna nästan lagstadda rymningen		 skilsmässa kun­		 de vid denna tid erhållas om en av parterna ’förlöpte’ den andra		 genom att ’fara utrikes’, något som ofta utnyttjades inom högre social­		 skikt; lagstadda lagstadgade, i lag fastställda			 
	 164	 
				 Andra tider, andra seder!		 talesätt som går tillbaka på Ciceros uttryck		 O tempora, o mores (latin) ’O tider, o seder’ (In Catilinam I.1,2 m. fl.		 ställen)		 De vanliga svårigheterna vid lysningen		 avser troligen den prövning		 
			 
	 
	 
	 
	  	 
				  		 
		 prästen måste göra, för att förvissa sig om att äktenskapshinder inte		 förelåg, innan han kunde bevilja lysning till äktenskap			 
	 165	 
				 bodbiträde		 expedit i en bod, dvs. en mindre butik			 
	 168	 
				 växelkonto		 växel ett vid denna tid vanligt slag av skriftlig förbindelse,		 som användes för att överföra värden från en person till en annan		 Budet väntar på svar!		 bud anlitades vid denna tid ofta för att skicka		 skriftliga meddelanden		 explikationer		 förklaringar			 
	 169	 
				 huvudbok		 räkenskapsbok där uppgifterna från andra räkenskaps­		 böcker sammanförs			 
	 170	 
				 table d’hôte		 bord på ett hotell eller en restaurang, där alla gäster		 äter samma mat efter en av värden uppgjord matsedel		 begabberi		 hån, gyckel			 
	 174	 
				 Maeterlinck		 Maurice Maeterlinck (1862–1949), belgisk författare,		 framför allt känd för sina symbolistiska sagospel			 
	 177	 
				 avräkning		 här: förbehåll		 vältade av sig		 hävde, stjälpte av sig			 
	 178	 
				 obilligt		 orimligt, oskäligt			 
	 179	 
				 toaletten		 här: skötseln av den personliga hygienen			 
	 181	 
				 hon gjorde genast beslag		 göra beslag bemäktiga sig något			 
	 182	 
				 nattsäck		 resväska av tyg eller läder avsedd för sovkläder och liknande		 sex alnar i stället för tre		 aln äldre längdmått; 1 aln = ca 60 cm		 passera graderna som gäst och som vän i huset		 passera graderna eg.		 avancera från lägre befattningar till högre; här: genomgå stadierna			 
	 183	 
				 ögontänderna		 hörntänderna		 kasta sig		 här: krympa		 »stod inte i liken»		 se ovan s. 133		 kutterseglare		 kutter jfr ovan s. 124		 ömkliga linjer som på en halvstopsbutelj		 med sluttande axlar; halv­		 stop (äldre) mått för våtvaror, ca 2/3 liter		 något stenkolsfragment hade fastnat på hans näsa		 ångloken eldades		 vanligtvis med stenkol		 Katrineholm		 municipalsamhället Katrineholm var vid denna tid en		 järnvägsknut, varifrån de resande från Stockholm antingen kunde fort­		 sätta i riktning mot Göteborg eller mot Malmö–Köpenhamn		 dame		 (variantform) dam		 melonhatt		 styv rundkullig hatt, kubb eller plommonstop		 grälat invärtes		 här: grälat inbördes			 
	 
	 
	 
	  	 
				 önskat varandra så långt ...		 underförstått: »vägen räckte»		 anföllo i spridd ordning		 här avses troligen tiraljering, dvs. anfall på		 skyttelinje			 
	 184	 
				 majorsförhör		 förhör rörande disciplinär förseelse hållet i det militä­		 ra av eller inför major		 fysiljeras		 avrättas genom skjutning, arkebuseras		 trumfade baronen ut		 ungefär: klämde baronen i med (som när man		 spelar ut trumf i kortspel)			 
	 185	 
				 lät bålen [– – – ] löpa av stapeln		 lät kroppen glida ner till liggande		 ställning		 kovändning		 här: klumpig vändning		 självmanade		 självmant			 
	 186	 
				 hackkniv		 kniv för sönderhackning av t. ex. kött och grönsaker		 benpipan		 skenbenet			 
	 187	 
				 fockskotet		 tåget (linan) med vilket focken manövreras under seg­		 ling		 Lange Linie		 strandpromenad i Köpenhamns norra frihamnsområde		 laber kultje		 jämn frisk vind			 
	 188	 
				 låg på slaget		 låg kvar på samma bog, ändrade inte kursen		 den vita ön		 Vens berggrund består av kritkalksten		 gul flagg		 här: karantänsflagga		 lova		 här: styra upp emot vinden		 hala storskot		 hala dra till sig; här troligen: släppa på; storskot se ovan		 s. 128		 fallande för vinden		 falla vid segling styra undan vinden			 
	 189	 
				 osälla		 olyckliga			 
	 190	 
				 teosof		 anhängare av teosofi, en religionslära med rötter i indiskt tän­		 kande som söker kunskap om en översinnlig verklighet och manar till		 etiskt allvar i den enskildes livsföring		 blåsa sin odödliga ande i den, så gläds han åt sitt skapelseverk som Gud		 på sjunde dagen		 anspelar på skapelseberättelsen i Första Moseboken		 2: 2 och 7		 vinkelns tredelning		 problemet att med endast passare och linjal dela		 en given vinkel i tre lika delar är ett av de klassiska olösbara geometris­		 ka problemen		 man står som Adam, och Eva, blivande varse sin nakenhet		 anpelar på		 berättelsen om syndafallet i Första Moseboken 3: 7		 den otrognaste		 här: den minst troende			 
	 
	 
	 
	 191	 
				 toddyvirke		 sprit och andra ingredienser till toddy, dvs. en blandning		 av konjak, rom eller whisky och varmt vatten tillsatt med socker och		 citron		 tobaksgrej		 tobaksdon		 huspostilla		 predikosamling för husandakt		 mellanakt		 eg. paus mellan två akter i en teaterföreställning; här: paus			 
	 
	 
	 
	 
	 Karantänmästarens Andra Berättelse	 
	 
	 
	 192	 
				 karantänmästare		 föreståndare för en karantänstation; se ovan s. 71		 Kristiania		 till 1924 namnet på Norges huvudstad Oslo		 Vimmelskaftet		 en del av »Ströget», gatan mellan Rådhuspladsen och		 Kongens nytorv, i Köpenhamn		 fatalism		 tro på ett oundvikligt öde		 litterat		 person som sysslar med litteratur			 
	 193	 
				 Stranden		 avser troligen Ved Stranden, gata vid kajen norr om Frede­		 riksholms kanal i Köpenhamn			 
	 194	 
				 schäferhatt		 stor, mjuk halmhatt med fram- och baktill nedböjt brätte		 grimasera		 här: förvrängas, förvridas			 
	 195	 
				 ’motsvarande talet’		 här troligen: ena ledet i en ekvation		 sidenklänning [– – – ] i empirestil		 se ovan s. 28		 slädnät		 se ovan s. 28		 näsan [– – – ] romersk		 romersk näsa krökt näsa, örnnäsa		 kamé		 se ovan s. 28			 
	 196	 
				 klippte silhuetter		 se ovan s. 28		 etagère		 se ovan s. 29		 English Ladies		 klosterskolan St. Mary’s Convent i London kallades		 The English Ladies		 paupertet		 pauperism, fattigdom		 avsatt ett [– – – ] korrektiv		 se ovan s. 29			 
	 197	 
				 soupers		 (variantform) supéer			 
	 198	 
				 kärlekshandel		 här: kärlekshistoria		 skiftade hamn		 hamn gestalt, skepnad		 Zoologiska trädgården		 Zoologisk Have i västra delen av Köpenhamn		 teaterduk		 schal, ofta av ylle, att ha på huvudet eller över axlarna		 klädesklänning		 kläde enfärgat fint ylletyg med tät låg lugg		 Eros		 se ovan s. 31			 
	 
	 
	 
	  	 
				 fosforescerade		 se ovan s. 31		 influens		 påverkan			 
	 200	 
				 epigram		 kort koncentrerad dikt som utmynnar i en poäng		 riposterade		 här: svarade på angrepp, replikerade		 indifferent		 likgiltig, ointresserad		 caprice		 kapris, nyck, infall		 det halvt anarkistiska ryktet		 se ovan s. 33			 
	 201	 
				 ofraserat		 utan fraser			 
	 202	 
				 pelerinen på hans kappa		 pelerin stor, rundskuren krage; cape			 
	 203	 
				 första inseglet		 insegel här: bekräftelse		 Ilmarinen		 en av de tre huvudpersonerna i det finska nationaleposet		 Kalevala			 
	 204	 
				 Alexandre Dumas fils		 se ovan s. 37			 
	 206	 
				 Polichinells breda grin		 se ovan s. 39			 
	 208	 
				 Laïs, som hon kallades		 Laïs är namnet på två hetärer (prostituerade,		 ofta högt bildade) i antikens Grekland, kända för sin skönhet och för		 de stora summor de avpressade sina tillbedjare		 etatsråd		 dansk hederstitel för affärs- och industriföretagare		 Odense		 en av Danmarks största städer, belägen på ön Fyn		 nihilist		 förnekare av religion och moral, politisk omstörtare			 
	 209	 
				 den kvarlåtnas		 den kvarlämnades; se nedan s. 279		 environger		 omgivningar			 
	 210	 
				 Ho		 Vem			 
	 211	 
				 avräkna		 här: göra upp räkningen		 impromptun		 här: improvisationer, infall		 sumpen		 här: sumpig mark, träsk			 
	 212	 
				 divansbord		 se ovan s. 45		 Thaïs		 forngrekiskt namn som bars av flera hetärer (se ovan s. 208)		 Wer drei und zwanzig Jahr alt ist, der weiss Alles!		 (tyska) ’Den som är		 tjugotre år, vet allt!’			 
	 213	 
				 penitens		 botgöring			 
	 214	 
				 Madame Staëls öppna mun		 se ovan s. 13		 den trista Sappho		 se ovan s. 47		 fin-de-siècle-damen		 se ovan s. 47			 
	 215	 
				 skiljobrev		 se ovan s. 48		 jävstiden		 se ovan s. 48			 
	 216	 
				 Nemesis [– – – ] förföljer [– – – ] även lyckliga människor		 se ovan		 s. 50			 
	 
	 
	 
	 219	 
				 förut		 här: före		 köttmånglerska		 se ovan s. 53		 sargekappa		 se ovan s. 53			 
	 221	 
				 Pimlico		 se ovan s. 55		 Chelsea		 se ovan s. 55		 själen ville lämna hyddan		 hyddan här: kroppen, själens boning		 lärftspåse		 lärft linnetyg			 
	 222	 
				 Yttersta Domen		 anspelar på den i Nya Testamentet skildrade slutliga		 domen över människorna, då Jesus skall döma alla människor, levande		 och döda, rättfärdiga och orättfärdiga; uttrycket förekommer i kapi­		 telrubriken till Matteus 25 i äldre bibelöversättningar			 
	 223	 
				 ruvat sitt ägg [– – – ] en basilisk		 se ovan s. 57			 
	 224	 
				 hamnar		 här: skepnader, gaster, vålnader			 
	 226	 
				 den öppna kabben		 se ovan s. 60			 
	 228	 
				 lyckans guldgosse		 se ovan s. 63		 Detta är visserligen något annat!		 visserligen här: förvisso			 
	 229	 
				 geometrisk progression		 se ovan s. 63		 perpetuum mobile		 evighetsmaskin			 
	 230	 
				 famulus		 (latin) tjänare, slav			 
	 231	 
				 blykammare		 syftar på de beryktade fängelserum som fanns under ta­		 ket i Dogepalatset i Venedig		 heta sandpåsar bönderna bruka i lunginflammation		 se ovan s. 65		 tavlan ur Dantes Helvete där gudsförsmädare ligga utsträckta på het		 sand		 se ovan s. 66		 ogilda		 ogilla, ogiltiga		 kvarter		 här: (äldre) längdmått; en fjärdedel av en aln, dvs. ca 15 cm		 flickan som trampade på brödkakan		 se ovan s. 66			 
	 232	 
				 Hero och Leander		 se ovan s. 66		 En månad varade detta häxkök		 se ovan s. 67			 
	 233	 
				 Arreskovsjön		 Arreskov-sø Fyns största insjö belägen nordost om		 Fåborg		 tälttak		 yttertak där takfallen löper samman i en spets högst upp			 
	 234	 
				 ståndrätt		 se ovan s. 69		 fajanser		 föremål av fajans (glaserat poröst lergods)			 
	 235	 
				 förebåd		 förebud		 observationskarantän		 karantän se ovan s. 71		 skrubbas som en skolpojke		 skrubba här: avhyvla, läxa upp			 
	 236	 
				 etatsråd		 dansk hederstitel för affärs- och industriföretagare			 
	 
	 
	 
	  	 
				 Fredensborg		 danskt kungligt slott på nordöstra Själland, åren 1883–		 95 ofta besökt av Kristian IX och hans familj			 
	 237	 
				 kashmir		 ursprungligen tyg av tibetansk getull; fint smidigt ylletyg		 Bohemaren		 (variantform) Bohemen		 anarkist		 se ovan s. 33		 när man fångar sångfåglar		 se ovan s. 73			 
	 238	 
				 hon sade honom farväl för evigt (Lord Byron!)		 se ovan s. 73			 
	 239	 
				 Erisäpple		 se ovan s. 74		 kvietist		 person som förespråkar ett passivt och rofyllt liv		 Kung Lear		 se ovan s. 75			 
	 240	 
				 slita nya spön		 slita spö pryglas med spö			 
	 241	 
				 kanapé		 se ovan s. 76		 äta konfekt som en odalisk		 se ovan s. 76		 tre kvart till åtta		 kvart i åtta			 
	 242	 
				 steg att de i motsats mot dem som ledde till lejonets kula, förde		 utåt		 se ovan s. 77		 med en käpp i handen		 se ovan s. 77		 landsvägsriddare		 luffare			 
	 243	 
				 Blev lustig		 lustig här: uppspelt		 Korsör		 stad på Själland vid Stora Bält		 sände ett stadsbud		 se ovan s. 78		 en veckas sjunde helvete		 se ovan s. 12		 Fünen		 (tyska) Fyn			 
	 244	 
				 hypokonder		 inbillningssjuk person; här: svårmodig, tungsint			 
	 245	 
				 asyl		 vårdanstalt; här: anstalt för vård av sinnessjuka			 
	 247	 
				 tog hela sin buddhism till hjälp		 se ovan s. 82		 habit		 här: kostym		 av prima		 av prima kvalitet			 
	 248	 
				 varpa sig fram		 förflytta ett fartyg med hjälp av ankare		 ta in en pall i spelet		 se ovan s. 84		 aln		 äldre längdmått; 1 aln = ca 60 cm			 
	 250	 
				 gjorde han opp parti		 här: gjorde han upp om sällskaplig samvaro		 alkovpredikan		 se ovan s. 87			 
	 251	 
				 förklara sig oskickliga att		 oskicklig här: ur stånd att		 hyllat sig till		 anslutit sig till			 
	 252	 
				 explikationer		 förklaringar		 explicera		 förklara		 stuckit något i låset, alldeles som i ’Ett grått hårstrå’		 se ovan s. 88			 
	 
	 
	 
	  	 
				 Swedenborg [– – – ] i sin Amore Conjugali		 se ovan s. 89			 
	 253	 
				 elementarbildning		 se ovan s. 89		 Ganots fysik		 se ovan s. 89		 de elektriserade flädermärgskulorna		 se ovan s. 89		 kristna kyrkan gjorde äktenskapet till ett sakrament		 se ovan s. 90		 en liten skärande koleld		 skärande här: renande		 Omnia vincit Amor		 se ovan s. 90			 
	 255	 
				 Kristiania		 till 1924 namnet på Norges huvudstad Oslo			 
	 256	 
				 pinorum		 tortyrkammare		 Alster		 troligen avses ön Falster söder om Själland			 
	 257	 
				 figurligt		 bildligt		 tarvlig		 här: enkel			 
	 258	 
				 fara fram som en kroat		 se ovan s. 95			 
	 259	 
				 Jutland		 dåtida svensk form för Jylland		 färjstaden		 färjstället		 isgången		 islossningen		 en mausolé		 ett mausoleum, en gravbyggnad			 
	 260	 
				 för att vi klagade på mannan		 se ovan s. 97		 nu få vi vaktlar som de knorrande Israels barn		 se ovan s. 97			 
	 261	 
				 Intet för intet!		 se ovan s. 98		 rättstjänare		 lägre befattningshavare inom rättsväsendet		 jävat forum		 bestridit att domstolen i fråga hade rätt att behandla må­		 let			 
	 263	 
				 jämmerdalen		 se ovan s. 101			 
	 264	 
				 indifferenta		 här: ointresserade av eller likgiltiga för religiösa frågor			 
	 265	 
				 på trossen		 se ovan s. 102		 De kejserliga		 se ovan s. 70		 nöddop		 dop förrättat av lekman då ett barn tros vara döende		 Jesuiter!		 se ovan s. 103			 
	 266	 
				 städsel		 plats, anställning			 
	 267	 
				 difterit		 se ovan s. 104			 
	 268	 
				 Übermensch		 se ovan s. 106			 
	 269	 
				 limspöt, på vilket han fastnat med vingarne		 se ovan s. 107		 gylling		 se ovan s. 107		 providentialist		 se ovan s. 107			 
	 270	 
				 med ett buddistiskt orörligt lugn		 se ovan s. 108		 hela kladdet		 hela klabbet, alltihop		 vågbalans		 vågskål			 
	 
	 
	 
	  	 
				 någon deputerad		 här: någon för uppdraget särskilt utskickad person			 
	 274	 
				 på tvärn		 i opposition, oppositionslusta			 
	 
 
	 
	 De Yttersta och De Främsta	 
	 
	 275	 
				 De Yttersta och De Främsta		 anspelar på Jesu ord om den yttersta		 domen i Matteus 19: 30 »Men många de främste blifwa de ytterste, och		 de ytterste de främste»; jfr om yttersta domen ovan s. 222		 societeten		 societetse ovan s. 143		 kutter		 se ovan s. 124		 visavi		 här: moatjé		 fransäs		 kontradans med olika turer			 
	 276	 
				 hjälphustru		 kvinna som arbetar som hemhjälp		 ritaren som varje lördag vanställde och förlöjligade		 flera veckotid­		 ningar som innehöll skämtteckningar och karikatyrer, t. ex. Söndags­		 Nisse och Kasper, utkom under helgerna		 på liv och kniv		 rimmat talesätt; ’på liv och död’			 
	 278	 
				 pyschor		 prostituerade		 lät hissa på		 lät hissa seglen		 Ebal är icke Garizim		 se ovan s. 126		 välsignelseberget		 se ovan s. 126			 
	 
 
	 
	 Den Kvarlåtne	 
	 
	 
 
	 279	 
				 Den Kvarlåtne		 anspelar troligen på bibelställen som återger hur vid		 Jesu uppståndelse den ena människan skall bli upptagen till himlen		 och den andra lämnas kvar, t. ex. i Matteusevangeliet 24: 40: »Då skola		 twå wara ute på marken: den ene blifwer upptagen, den andre blifwer		 qwarlåten» (se även Lukas 17: 34–36)		 tångbålarne		 tångruskorna		 bropåle		 här: stock som utgör stöd för en brygga		 bastarderat		 blandat, korsat		 circumflex-accent		 ett diakritiskt tecken av formen ^ som, när det an­		 vänds över en vokal, anger dess kvalitet			 
	 280	 
				 ancestrala		 fäderneärvda			 
	 281	 
				 bönhus		 missionshus, frikyrkolokal		 lättja som alla lasters moder		 talesätt som ansluter till den romerske		 författaren Seneca (död omkr. 39 e. Kr.), vilken skrev: »Omnium vitio­		 
			 
	 
	 
	 
	  	 
				  		 
		 rum fundamentum avaritia est», eg. ’girigheten är alla lasters grund’		 (Controversiae Excerptae 2,7)		 leva som fåglarne under himmelen		 talesätt efter Matteus 6: 26 »Ser		 uppå fåglarna under himmelen: de så intet och intet skära de heller		 upp och församla intet i ladorna; och eder himmelske Fader föder		 dem»		 ävlan		 ivrig strävan			 
	 282	 
				 åma sig		 göra sig till		 illudera sig		 här: ge illusion av verkligheten, spela en roll trovärdigt		 förgats		 glömdes		 bosch		 skräp, strunt		 släppte det åter i spärrhakarne		 spärrhake här: låsanordning för kugg­		 hjul i klocka		 Ebal		 se ovan s. 126			 
	 
	 
 
	 
	 FULA ESTHER	 
	 
	 
	 326	 
				 kastellet		 se Tillkomst och mottagande s. 315		 societeten		 se ovan s. 143			 
	 327	 
				 Griegare		 sånger av den norske kompositören Edvard Grieg (1843–		 1907)		 en halv tolft		 hälften av antalet tolv, dvs. sex		 fingerna		 (variantform) fingrarna		 »tre-kroppar-problemet»		 problem inom den celesta mekaniken som		 går ut på att finna matematiska uttryck för tre sfäriska kroppars rörel­		 ser, så att deras lägen och hastigheter vid varje godtyckligt vald tid­		 punkt kan beräknas; förutsättningen är att kropparnas massor, lägen		 och hastigheter vid en given tidpunkt är kända, och att kropparna på­		 verkar varandra enligt den allmänna gravitationslagen		 demi-monde		 (franska; ’halvvärld) moraliskt tvivelaktig kvinna med		 elegant uppträdande		 le beau monde		 (franska) ’den fina världen’		 kägelbanan		 se ovan s. 116		 avsked på grått papper		 talesätt; skymfligt avsked		 assurera		 försäkra			 
	 328	 
				 »Min tankes tanke ene Du är vorden ...»		 inledningsorden till Edvard		 Griegs tonsättning (1864–65) av H. C. Andersens Hjertets Melodier,		 Opus 5: 3, Jeg elsker dig			 
	 
	 
			 
	 Innehåll	 
	 
	 
	 
	 
	 
	 
	 
	 Klostret7	 Fagervik och Skamsund113	 Inledning115	 En Barnsaga118	 Karantänmästarns Berättelser153	 De Yttersta och de Främsta275	 Den Kvarlåtne279	 
	 
	 
			 KOMMENTARER	 
	 
	 
	 
	 
	 Tillkomst och mottagande285	 Fula Esther – ett fragment326	 Strindbergs vistelseorter och viktigare händelser i hans liv	 1 oktober 1892 till 17 augusti 1894329	 Ordförklaringar333	 
	 
 
 
