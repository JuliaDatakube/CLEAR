 
 
 
 
 
 
 
 
 
 
 
 
 
 
 
 
		SVENSKA FÖRFATTARE			UTGIFNA AF		SVENSKA VITTERHETSSAMFUNDET						III		SAMLADE SKRIFTER		AF		ERIK JOHAN STAGNELIUS								STOCKHOLM	1965					 
 
		SAMLADE SKRIFTER		AF		ERIK JOHAN STAGNELIUS			UTGIFNA AF			FREDRIK BÖÖK			FÖRSTA DELEN		LYRISKA DIKTER INTILL TIDEN	OMKRING 1818						STOCKHOLM	1965 
 
											LANDSKRONA	AKTIEBOLAGET PARAJETT	1965 
 
		 
	 INNEHÅLL.	 
	 
	 
	 LYRISKA DIKTER OCH ELEGIER.	 
	 FÖRSTA BOKEN.	 MORALISKA, RELIGIEUSA OCH PATRIOTISKA SÅNGER.	 
	 
	 I. Till Sånggudinnan 3	 II. Dygden 5	 III. Människo-kärleken 7	 IV. Öfver slaget vid Salamanca 10	 V. Öfver slaget vid Vittoria 13	 VI. Dygdelära 15	 VII. Krigssång 18	 VIII. Hymn 20	 IX. Vällustens förakt 21	 X. Christi Födelsenatt 24	 XI. Sjuklingens Aftonpsalm 26	 XII. Längtan efter det Himmelska 29	 XIII. Till Äran 31	 XIV. Högtidssång 33	 XV. Carl Johan 35	 XVI. Öfver H. K. H. Kron-Prinsens, nuvarande Konungens hemkomst,	 efter fälttåget i Tyskland, år 1814 37	 XVII. Öfver slaget vid Waterloo 39	 XVIII. Vårsång 41	 XIX. Verldsförakt 42	 XX. Till Dygden 43	 XXI. Naturens Son 46	 XXII. Afton Psalm 48	 XXIII. Trosbekännelse 49	 XXIV. Natt-Tankar 51	 XXV. Den sälle, i hvars kyska bröst 52	 
			 
 ANDRA BOKEN. VISOR, ROMANSER OCH IDYLLER. 
	 
	 I. Serenad 54	 II. Flodguden 56	 III. Det varnande exemplet 58	 IV. Dialog 61	 V. Monolog 63	 VI. Anna 65	 VII. Fången 66	 VIII. Den Svartsjuke 68	 IX. Abelard och Heloisa 70	 X. Talismanen 72	 XI. Skyddsängeln 74	 XII. Mathilda 77	 XIII. Skridskofarten 79	 XIV. Det förfärliga Brölloppet 81	 XV. Konungens vrede 89	 XVI. Konungen under Trädet 92	 XVII. Åsknatten 93	 XVIII. Flickan och Jägaren 95	 XIX. Vaggvisa 97	 XX. Bekännelsen 99	 XXI. Spinnerskan 101	 XXII. Den öfvergifna 103	 XXIII. Till en blomma 105	 XXIV. Gubben 106	 XV. Sjömännernas Visa i hamnen 108	 XXVI. Väntan 111	 XXVII. Den 1:a May 112	 XXVIII. Vandrarens Visa 113	 XXIX. Bönhörelsen 114	 XXX. Solen och Bägaren 118	 XXXI. Midsommarsnatten 121	 XXXII. Kyssarne. Till Chloë 122	 XXXIII. Flickan till sin Älskare 123	 XXXIV. Dialog 124	 
			 
	 
	 TREDJE BOKEN. EROTISKA SÅNGER.	 
	 
	 I. Visa 126	 II. En annan 128	 III. Till Aftonstjernan 131	 IV.– – – – – 132	 V. Mina önskningar 133	 
	 VI. Idealet 136	 VII. Till Sånggudinnan 138	 VIII. Till Zulima 139	 IX. Vinteraftonen 140	 X. Till Dårskapen 142	 XI. Återblick på Barndomen 143	 XII. Drömmen 145	 XIII. Till Venus 147	 XIV. Amanda 149	 XV. Inbjudningar 150	 
			 
	 
	 PASTORALA DIKTER.	 
	 
	 I. Kärleken och Landet 153	 II. Damon 162	 III. Dafne 163	 IV. Iris 166	 V. Hylas 169	 VI. Det hemliga Vittnet 174	 VII. Kyssen 175	 VIII. Hösten 177	 IX. Nattbesöket 179	 X. Gubben 182	 XI. Den sofvande Herdinnan 184	 XII. Cittran 187	 XIII. Selim 189	 XIV. De täflande Skalderna 192	 
	 
	 
			 ELEGIER.	 
	 
	 I. Ond och besvärlig är tiden i hvilken jag lefver, o Gudar 198	 II. Spindelen 200	 III. Blommornas tid har flytt 201	 IV. Till Naturen 202	 V. Hösten 204	 VI. Elegi 206	 VII. Näktergalen: Jag när violerna doft ur ängarne stiga 208	 VIII. Cloelia 209	 IX. Ödet och slumpen 211	 X. Till Natten 211	 XI. Ack! hvad jag hatar den man 212	 XII. Om kring Stadens dånande torg 213	 XIII. Propertii II. El. III Bok 214	 
			 
	 STRÖDDA DIKTER	 (INTILL TIDEN OMKRING 1818).	 
	 
	 I. På Emerentias Dag 217	 II. Hor. XI. Ode I. Boken 219	 III. Hor. XXI. Ode I. Boken 220	 IV. Hor. IV. Ode I. Boken 221	 V. Imit. af Prop. II. El. I. Boken 222	 VI. Elegi 225	 VII. Kriget 229	 VIII. Jag vill ej lyckans Fala nåd begära 231	 IX. Soldat-Visa 233	 X. Jägarvisa 235	 XI. Quinnan 237	 XII. Till Kärleken 239	 XIII. Midnatten 241	 XIV. På Johannas Dag den 21 Juli 1813 242	 XV. Dalen 244	 XVI. Till Sånggudinnan 246	 XVII. Ode 248	 XVIII. Ode 250	 XIX. Elegi 252	 XX. Grafven 255	 XXI. N:o 411 256	 XXII. Nu hvilar hela Jorden 258	 XXIII. Den signade dag som vi här se, etc. 260	 XXIV. Vak upp, min själ 261	 XXV. Hell, herrlighetens Konung, hell! 262	 XXVI. Hymn till Venus 265	 XXVII. Norden 267	 XXVIII. Skaldekonsten 269	 XXIX. Gunlög 271	 XXX. Natten 273	 XXXI. Lyftom de blänkande glasen med fröjd! 275	 XXXII. Verser, afsjungne då Studenterne Ahlberg, Zimmert och	 Schough blefvo Medico-Philosoph. Candidater i Upsala	 den 8 Junii 1814 276	 XXXIII. Till Skönheten 278	 XXXIV. Hvilan 281	 XXXV. Till Bachus 283	 XXXVI. Till Bachus 285	 XXXVII. Jag sjunga vill de bloss 288	 XXXVIII. Vintern i Norden 296	 
	 XXXIX. Morgon-tanke 299	 XL. Morgonens rosiga sken 300	 XLI. Hvar är du, Kärlek? 301	 XLII. Kom, sköna Flicka! 303	 XLIII. Se timman, dagarne och åren 304	 XLIV. Fåfängt, Minka 305	 XLV. Idyll 307	 XLVI. I denna mörka skog 308	 XLVII. Hur lycklig mänskan var i verldens gyllne dagar 310	 XLVIII. De händelser jag på detta ställe ämnar förtälja 311	 XLIX. Yngling! ditt lif hastigt förgår 312	 L. Har jag Thessaliens kalk med blinda läppar sugit 313	 LI. Du, som mildt i vinets floder 314	 LII. Bland jordens vilda ätter 315	 LIII. Bönhörelsen. Romans 317	 LIV. Ljuf Nattmusik 319	 LV. Den Vandrande Riddaren 320	 LVI. Vårfloden herrligt svallar 322	 LVII. Anakreontisk sång 324	 LVIII. Bacchisk tröst 326	 LIX. Lycksalighetens Ö 328	 LX. Dora 330	 LXI. Brudnatten. Idyll 332	 LXII. Jägaren 335	 LXIII. Fiskaren 337	 LXIV. Elfvorna 339	 LXV. Agnes 341	 LXVI. Gången till afrättsplatsen 345	 LXVII. Jägarens stunder:	 1. Morgonen 349	 2. Middagen 350	 3. Aftonen 351	 LXVIII. Romans 352	 LXIX. Endymion 353	 LXX. Julquäde 354	 LXXI. Hymn till Ceres 357	 LXXII. När trött af Ödets ilar 359	 LXXIII. Fjärilens Dödssuck 361	 LXXIV. Balen 363	 LXXV. Vals 364	 LXXVI. Till Ynglingen 366	 LXXVII. Vintermorgonen 368	 LXXVIII. Till Näktergalen 369	 LXXIX. Necken 370	 
	 LXXX. Aftonen nalkas 371	 LXXXI. Kärlekens Triumf 373	 LXXXII. Julia! veken i vår lampa brinner sagta ned 379	 LXXXIII. Hilma! min vän! 381	 LXXXIV. Narcissus 382	 LXXXV. Evigheten 382	 LXXXVI. Lidner 383	 LXXXVII. Sinlighetens magt 384	 LXXXVIII. Bröderna 384	 LXXXIX. Olympens barn, Sol, Måne, stjernor 385	 XC. Oxenstjerna 386	 XCI. Grymt verklighetens hårda band mig trycka 386	 XCII. Aftonen 387	 XCIII. Venus 388	 XCIV. Luna 388	 XCV. Daphne 389	 XCVI. Afsked till Sånggudinnan 390	 XCVII. I kedjor, o Himmel! jag smäktar 393	 XCVIII. Moln af dimmor hemskt sig lyfta 395	 XCIX. Visa 396	 C. Nikon och Heliodora397	 CI. Rom 401	 
	 
 
 
 
		 
	 
	 
	 
	 
	 
	 
	 
	 
	 
	 
	 
	 
	 
	 LYRISKA DIKTER OCH ELEGIER.	 
	 
	 
	 
	 
	 
	 
	 
	 
	 
	 FÖRSTA BOKEN,	 
	 MORALISKA, RELIGIEUSA OCH	 PATRIOTISKA SÅNGER.	 
	 
	 I.	 
	 TILL SÅNGGUDINNAN.	 
	 
	 Om, Sånggudinna! till Ditt hulda bröst	 Du förr mig tryckt, bland skuggorna i dalen,	 Och gett mig harpan, gett mig sångens röst	 För glädjens fest, till mulna stunders tröst,	 Så öfvergif ej nu i sorgens höst	 Din Fosterson åt lidandet och qualen.	 
	 Min dag är mulen. Blek förgängelse	 Betäcker fällten. Gudar i det höga!	 O! hvem af Er skall mildt förbarmande	 Åt lifvets rosor purpurn återge,	 En flyktad vår åt hoppets Elisé	 Och glädjens solsken åt den usles öga?	 
	 Du, Sånggudinna! ensam det förmår.	 En evig vårvind i Ditt fotspår susar	 Och cyperkransen blomstrar i Ditt hår	 I evig fägring. När Du harpan slår	 Försmälter qualet i en hänryckt tår,	 Och plågans ormar silfverstämman kjusar.	 
	 
	 
	 Du hört min suck och jag är åter säll.	 Se, bildningskraften sina kedjor skakar.	 Du sjelf, o, hell Dig! Sånggudinna hell!	 Med glädjens Sylfer nedstår i mitt tjäll,	 Där, lämnad åt mig sjelf en stormig quäll	 Vid minnets trollsken drömmande jag vakar.	 
	 O! med Din stämma, ljuf som källans sus,	 I sommardalen vandrande bland liljor,	 Mitt hjerta sänk i höga känslors rus	 När stjernan flammar i Olympens hus	 Och fenstret i mitt tjäll, vid Månans ljus	 Sitt skimmer kastar öfver golfvets tiljor.	 
	 Då med orfeiska lyrans harmoni	 Förädla känslan, döfva lifvets smärta	 Och lär mig sjunga, oskuldsfull och fri,	 Om kyska lågor, själars sympati,	 Den vises trotts mot Ödets tyranni	 Och pliktens allmakt i ett dygdigt hjärta.	 
	 1812	 
	 
	 
	 
	 
	 
	 
	 
	 
	 
	 II.	 
	 DYGDEN.	 
	 
	 Ja, ädle Yngling! hör den gudaröst	 Från gråa Bardens silfverharpa strömmar!	 Vid nöjets sköte fjättra ej Ditt bröst	 Och misstro hoppets rosenröda drömmar.	 Stig upp att verka, lifvets dag är kort –	 Dess gyllne morgon, skall han drömmas bort?	 
	 Dig fogar Äran, leende, min vän!	 En evig krans af klara helgonstrålar.	 Gack, ädle Yngling, att förvärfva den	 Med bragder like dem, oss Fabeln målar.	 Ja följ med själens himlaburna drift	 Till Minnets ära Bardens föreskrift.	 
	 Där bort på fjällen, i ett åldrigt slott,	 En Skönhet längtar att Dig handen gifva:	 Dess kinder härmar morgonrodnan blott	 Och hvit är barmen som en nyfödd drifva.	 Elysisk vällust blomstrar i dess famn	 Och lifvets fullhet – Dygd är Tärnans namn.	 
	 I bygd och städer, leende och fri,	 Hon förr beundrad gick bland Folkets skaror.	 
	 
	 
	 Dess klara öga Skaldens svärmeri	 Elektriskt tände, och mot död och faror	 Den unga Hjelten för dess bifallsblick,	 Glad som till festlig offermåltid gick.	 
	 Nu egennyttan, denna grymma Fé	 Med gyllne bommar slutit jungfruburen,	 Begärens hopar, mäktigt väpnade	 Med blanka trollsvärd stå på vakt kring muren,	 Och fega Svaghet! Du, till seklets blygd,	 Förbytt i jätte, ger åt porten skygd.	 
	 Ett nyckfullt öde har med tornets qual	 Besått den bana som åt borgen leder,	 Å ömse sidor en elysisk dal	 Sin rika fägring lockande förbreder	 Och villans döttrar sväfva där i dans,	 Af rosor krönte, i sylfidisk glans.	 
	 Upp, tappre Yngling! rusta Dig till strid!	 Den fega svärmen flyr för modets klinga	 Och Religionens väldiga Egid	 Skall trygg och oskadd Dig till målet bringa.	 Så gack att sofva efter stridens harm	 En helig brudnatt vid den huldas barm.	 
	 Låt hennes kyssar festligt viga Dig	 Till nya segrar, nya bragders ära.	 Mot lastens hydra i ett evigt krig	 
	 
	 
	 Du evigt nya lagrar då skall skära	 Och snart Ditt namn, vid minnets rökelse,	 Förgudadt skalla genom seklerne.	 
	 1812	 
	 
	 
	 III.	 
	 MÄNNISKO-KÄRLEKEN.	 
	 
	 O Mänska! tro ej att till nöjen blott,	 Till Jordens Konung Du af himlen ämnas.	 Han ljufva rosor på din bana sått,	 Men desse vissna – nakna törnet lämnas.	 Dig hotar viggen, gömd i molnets flor,	 Och Nordans andedrägt och tigerns klor.	 
	 Hör opp att jaga lyckans falska hamn!	 Som meteorer hennes skänker lysa	 Och ge ej värma. – Lät i yppig famn	 Dig feiskt glimmande palatser hysa,	 Hvars gyllne spiror sträcka sig mot skyn,	 Hvars skönhet magiskt fjättrar vandrarns syn.	 
	 Ja, inom riglar Perus skatter slut,	 Från vida tegar skörda Lifflands gröda,	 Med Syriens oljor Dina hår begjut,	 Lät Söderns viner vid Din måltid flöda	 Och slumra in, vid cittrors lena röst	 På eiderdun vid Sultaninnors bröst.	 
	 
	 
	 I hycklad sällhet ler Du, usle träl!	 Din hemska uppsyn qual och ledsnad målar –	 Bekänn att nöjet räckte Dig likväl	 Ett sockradt gift i rosenkrönta skålar,	 Att guldets åsyn alldrig gjort Dig nöjd	 Och dagars äckel följt minuters fröjd.	 
	 När bleka plågor, dödens förebud,	 Vid jämrens läger dig i bojor smida,	 Ej Flickans skämt och silfverbägarns ljud	 Då i ditt hjärta glädjens kjusning sprida,	 Och lyckans gåfvor köpa ej sin slaf	 Ur qualets armar och från dödens glaf.	 
	 Ack! från Monarken i sitt majestät	 Till Irus fjättrad vid sin nötta krycka.	 Den svarta Oron följer allas fjät	 Och tunga bördor allas skullror trycka.	 Åt allas hjärtan slipas Ödets stål,	 På allas vandring bidar grafvens mål.	 
	 Hvad? skänktes mänskan lifvet blott att dö?	 Dess korta dagar blott till rof åt plågor?	 Så lefver Seglarn på en ödslig Ö	 Af plankan ditförd öfver bistra vågor –	 Han sitter ensam på sin mulna strand	 Och gråter fåfängt efter bättre land.	 
	 Nej, mine Bröder! Lifvets resa är	 En helig vallfärd. Genom öknar ledes	 
	 
	 
	 Vår skumma kosa, men vid målet där	 I palmens skuggor oss en fest beredes,	 Och månge, månge vandra samma ban	 Och glädjen herrskar i vår Karavan.	 
	 Ja, glädjen herrskar – ej i dårens bröst	 Som tror en sällhet, gjord för sig allena –	 Nej, där i plågans mörka dar till tröst,	 Till delad kjusning bröder sig förena	 Och allas bördor delas lika jämt,	 Där flyktar resan under sång och skämt.	 
	 O ja! då hjärta ljuft mot hjärta slår	 Och änglar skåda från det ljusa, höga,	 Med bifall ned, och tackens fromma tår	 Serafiskt glimmar i den frälstes öga,	 Då lyfter Anden sig mot stjernors höjd	 Och känslan anar evigheters fröjd.	 
	 O Mänskokärlek! himlatänd och klar,	 I lifvets natt Din helga fackla strålar.	 Blott Du med glädje kröner våra dar,	 Blott Du försötmar plågans bittra skålar.	 Ur lifvets öknar under fröjdeljud	 I rosenband Du leder oss till Gud.	 
	 1812	 
	 
	 
	 
	 
	 
	 
	 
	 
	 
	 IV.	 
	 ÖFVER SLAGET VID SALAMANCA.	 
	 
	 Jag såg civismen, hur med gäckad arm	 Mot våldets forssar dammar han uppförde,	 Såg svärd och bilor straffa Dygdens harm	 Och röfvarhorders segerlöjen hörde.	 Då grät mitt öga, häpet irrande	 Kring jordens dystra, blodbestänkta zoner,	 Och ur sitt fängsel Anden längtade	 Till högre verldars fria regioner.	 
	 O Du som dundrande i molnen far,	 Hvars bud af Solar och planeter följas,	 O Gud! om Dygden blott Din kärlek har	 Hvi skall Din kärlek jämt i töcken höljas?	 Och våldet evigt härja detta klot?	 Och åldrars vittnen jordens hopp föröda?	 Och frihet, väpnad mot Tyrannens hot,	 Med krossadt hufvud för dess fötter blöda?	 
	 Dygd! gudaflamma i de ädles bröst,	 O Du, som, upphöjd öfver grusets hinder,	 Ger bojans Son i häktets afgrund tröst,	 Med ärans rodnad purprar nödens kinder!	 Hell dock den ädle, hell! som äger Dig	 Och lugn ser Nornan sina lansar hvässa!	 Trotts hunger, plågor, nakenhet och krig	 Skall segerkronan flamma kring hans hjässa.	 
	 
	 
	 Fritt Ödets järnris honom gissla må –	 Se, döende, mot dundrarn i det höga	 Ur marterdjupet lyfter han ändå	 En obesegrad själ, ett tårlöst öga.	 Må verldar rysligt störta mot hvarann,	 Må Solen mörkna, himlens stjärnor falla,	 På verldens spillror triumferar han,	 Ur domens åskor gällt hans hymner skalla.	 
	 Nationer! himlen friheten Er gaf.	 Åt sensta åldrar den i arf bevaren,	 Och slukens alle förr af samma graf	 Än I det tunga träldomsok förfaren!	 Nej! aldrig skall Du, o mitt fosterland!	 För våldets blodbestänkta gissel bäfva,	 Och Fädrens skuggor, på din helga strand,	 I bojor smidda barnabarn omsväfva.	 
	 I Ebros Söner! I hvars borgardygd	 Så himmelskt strålat under hårda Öden,	 Och som till ärfda rättigheters skygd	 Med romersk storhet offrat Er åt döden,	 O, slumren, fallne, ljuft på Ärans bädd!	 Ert lof skall fylla tidehvarfvens quällar	 Och gråa Barden, harpan florbeklädd.	 Med ljufva tårar fukta Era hällar.	 
	 Hvad? Är det dagen, som jag randas ser.	 Och Dygdens jubel som mitt öra fyller?	 En morgonrodnad, upphöjd öfver Er,	 Förtryckta länder! nattens hvalf förgyller.	 
	 
	 
	 Så höjen åter Eder frihetssång,	 Så låten dubbelt krigets åskor blossa!	 I himlens åsyn svärjen än en gång	 Er svurna ed att krossas eller krossa!	 
	 O Albions Hjelte, Ossians tider värd,	 Alcidens ära, jordens offerlågor!	 Som väpnad kom med hämndens ljungeldssvärd	 Till Söderns halfö öfver hafvets vågor,	 Som Junots här, med Dina åskors ljud,	 Ur Lusitaniens blomsterdalar drifvit	 Hvars lockar nu, i gudastrålars skrud,	 Vid Salamanca festligt krönte blifvit!	 
	 På stjärnehvalfvet glimmar ren Ditt namn,	 Och inget töcken skall dess klarhet skymma.	 Odödligheten öppnar Dig sin famn	 Och jordens dalar ej Din lofsång rymma.	 Nu Era kedjor skaken, alla land!	 På Fädrens glömda, sörjande troféer	 Med ånger blicken och, från strand till strand,	 Hvarann tillsjungen, väldige Tyrtéer!	 
	 1812.	 
	 
	 
	 
	 
	 
	 
	 
	 
	 
	 V.	 
	 ÖFVER SLAGET VID VITTORIA.	 
	 
	 Ädle Spaniorer! i tryggade kojor	 Höjen segrens och frihetens sång!	 Krossade äro förtryckets bojor,	 Fjärmadt det hotande dundrets gång	 Tröttad af morden WELLINGTON släcker	 Törsten i närmsta, sorlande våg,	 Torkar det blodiga svärdet och sträcker	 Mot Galliens slätter sitt hämnande tåg.	 
	 Iberiens Söner!	 Förgäten Ert qual.	 De trängt, Era böner	 Till Gudarnes sal.	 Er längtan sig fyller	 Och frälsningens Sol	 Går opp och förgyller	 Er nattliga pol.	 
	 Som dammet förströddes	 De härjandes flod.	 Iberien göddes	 I Galliens blod.	 Kring fjällarnes toppar,	 I skogar, å hed,	 På stinkande kroppar	 Slå gammarna ned.	 
	 
	 
	 Med rifna lockar, i sorgeskrudar	 De fallnes mödrar, de fallnes Brudar	 Vid Seinen, bleke som hamnar, sitta,	 Och dansens lyror ej klinga mer.	 Din gråt, Lutetia! fåfängt rinner,	 Se, hämnde-svärdet i molnen brinner	 Och olycksbådande stjärnor titta	 På Dig från vredgade himlar ner.	 
	 
	 
	 Där Petters Stad i Nevas stolta vågor	 Sin prakt beser – där Britten från sin Ö	 Vidt öfver hafven slungar krigets lågor,	 Där Stockholm badar i sin dubbla sjö,	 Och där Germaniens blodbegjutna slätter	 Af födsloverkar nu man quäljas ser,	 Med enig kjusning alla Jordens ätter,	 I frälsta Skaror! fröjda sig med Er.	 
	 Ja gläd Dig, Ebros tryckta Son! Din hjässa	 Skall åter bära fridens blomsterkrans.	 I djupa kar Du drufvans blod skall prässa	 Och cittran kalla dina barn till dans.	 Då, frälsad sjelf, ur krigets hårda skiften	 De fallnes skuggor brottsligt ej förglöm.	 Till vården ila och kring Hjeltegriften	 Ur fulla händer, offerliljor töm.	 
	 En dag skall skänka oljekrönta friden	 Till jorden åter	 Och ostörd glädje och den gyllne tiden	 Som Barden gråter.	 
	 
	 
	 Kring lugna hyddor skola honungsbäckar	 I dalen kryssa,	 Och frid och oskuld under rosenhäckar	 Hvarannan kyssa.	 
	 1813.	 
	 
	 
	 VI.	 
	 DYGDELÄRA.	 
	 
	 Svage Yngling! tvekar du i val	 Mellan jordens eller himlens fröjder,	 Mellan nöjets stilla blomsterdal	 Eller ärans stjernbeklädda höjder?	 
	 Utför villans gyllne Fé-slott står	 Lustan kjusfull och till njutning kallar,	 Rosor dofta i dess smorda hår	 Och af kjusning marmorbarmen svallar.	 
	 »Vandrare i öcknen! se Dig om!»	 Så hon sjunger till sin veka luta,	 »Moln sig höja. I min boning kom	 Fröjd och stillhet i dess famn att njuta.	 
	 Där vid flöjters och vid harpors ljud	 Glädjens rosenröda Tärnor dansa,	 Blomsterkrönte och i florets skrud.	 Gyllne kalkar silfverborden kransa.	 
	 
	 
	 Snart kring etern brusar regnets flod,	 Hesa stormar klippans tallar skaka,	 Blixtar flamma, målade i blod.	 Och i rymden dofva åskor braka.	 
	 I min boning undan vädrens larm	 Hasta, Yngling! att pokalen fatta	 Och vid Flickans himlaljufva barm	 Tvinga lifvet att Dig sällhet skatta.»	 
	 Väl, o Yngling! följ dess kjusningsröst,	 Blomsterbojan fjättre dina händer	 Ruse nöjets söta gift Ditt bröst	 Sent med ånger Du tillbaka vänder.	 
	 Löjets yra sommarfoglar dö,	 Glädjens friska purpurrosor falla.	 Snart, då hjässan höljs af tidens snö,	 Skall din suck dem fåfängt återkalla.	 
	 Evig trollkonst fjärmar hoppets mål	 Glädtig himmel snart i moln sig döljer.	 Tårar fylla nöjets tömda bål	 Och på brudnatt ryslig dödsnatt följer.	 
	 Himmelskt skallar Dygdens varningsljud.	 Stolt hon blickar ur sin helgonkrona,	 Snöhvit oskuld väfver hennes skrud,	 Andestämmor ifrån harpan tona.	 
	 
	 
	 Tillbed, Yngling! i den högas glans,	 Glöm för henne Lustans fagra tärnor	 Och för nöjets korta blomsterkrans	 Välj en evig krans af ryktets stjernor.	 
	 GUSTAF WASA så har återställt	 Svithiods himmel gyllne frihetssolen,	 Så från Lützens blodbegjutna fällt	 GUSTAF ADOLF rycktes öfver polen.	 
	 CARL den Tolfte så i Odens sal	 Uti evig ungdomsära prålar,	 Så CARL JOHAN skall i deras tal	 Rosenläppig suga Sköldmöns skålar.	 
	 Manhems Skalder! sjungen hans beröm!	 På hans altar tänden offerbranden,	 Se, han framgår som Egyptens ström,	 Öfversvämmar och besällar landen.	 
	 Likberg trampas af hans segerfot,	 Hämndens ängel framför honom sväfvar,	 Jorden fröjdas och med bleknadt hot	 Korsikanska röfvardrotten bäfvar.	 
	 Sjungen, Skalder! Lik en tonfull svan,	 Trånande i flodens hvass, jag klagar	 Att ej äran lagerstrött min ban	 Och att fåfängt tändes mina dagar.	 
	 1813	 
	 
	 
	 
	 
	 
	 
	 
	 
	 
	 VII.	 
	 KRIGSSÅNG.	 
	 
	 Mål för driften af en renad håg,	 Mål som mödan endast hinna lärde,	 Skönsta segerrof på lifvets tåg,	 Öfver guldets och demantens värde!	 Änglarena Skönhet! Dig, o Dygd!	 Älskar Ynglingen i Sveas bygd.	 
	 Hell Er, ädle! som vid Dygdens bud	 Villigt trotsen plågorna och Döden!	 Hell Er, ädle! som i lagerskrud	 Vid dess altar festligt offerblöden!	 Evigt skiner sårens purpurglans	 Marterkronan blir en helgonkrans.	 
	 Hell Dig, Jätte som på skyberg går!	 Ej med grusets dina flammor blandas.	 Polens stjärnor kransa ju ditt hår,	 Blåa eterns änglaluft Du andas.	 Hell Dig, hell Dig! vid din segerfot	 Ödets åskor ryta fåfängt hot.	 
	 Kämpa, Yngling! Äran blir din lön.	 Dygdens törnstig till dess praktslott leder.	 
	 
	 
	 Ila, ila! Bruden är så skön,	 Rosigt läger hon sin brudgum reder.	 Upp, att rusas vid Gudinnans barm!	 Upp, att slumra på Gudinnans arm!	 
	 Frukta nöjets smilande försåt.	 Glädjens stunder fly på ljungeldsvingar.	 Harpans toner byta sig i gråt	 Och i liktåg dansens yra ringar.	 Quar står törnet när dess rosor fly –	 Äran ensam evig är och ny.	 
	 O! hvad kjusning att på lifvets rand	 Trottsigt sväfva under ärans fanor!	 Hjärtat minnes då sitt fosterland,	 Mins från himlen sina ärfda anor,	 Och bland morden, vid trumpetens ljud,	 Viges Hjelten till en väldig Gud.	 
	 Ljungen, Svenskar! i CARLJOHANS spår	 Upp till ärans stjärnbeströdda himmel!	 Ljungen, ljungen! Öfver likberg går	 Hjeltens bana. – Långt från krigets hvimmel,	 Jag af Sångmön förd i trollband är	 Och för svärdet klagolutan bär.	 
	 1813	 
	 
	 
	 
	 
	 
	 
	 
	 
	 
	 VIII.	 
	 HYMN.	 
	 
	 Ödets höge Regent, Jordens och himmelens!	 Kring hvars strålande thron, krönte af glorian	 Och i blomstrande skönhet	 Myriader af helgon stå!	 
	 Dig i sorgernas natt brinner min rökelse,	 Dig ur törnenas dal söker mitt tårade	 Ögas döende blickar,	 Dig mitt flammande hjärtas suck.	 
	 Mäktig är Du och god. Tolka ej morgonens	 Gyllne Solar Ditt lof? Skapare! blicka ej	 Från den nattliga polen	 Milda stjernor till Jorden ned?	 
	 Ack! din gifvande hand sådde, o Fader! kring	 Vårens skiftande fält glödande rosor och	 Nardusångande liljor,	 Krönte hösten med drufvors guld.	 
	 Västans smekande vind, sommarns balsamiska	 Anda, himmelens ljus, foglarnes samljud och	 Källans tonande vågor,	 Allt förkunnar hur god Du är.	 
	 
	 
	 Aldrig glömma Du kan, Herre! Din skapelse.	 Ej att sucka och dö födde Du människan.	 Nej i sällare verldar	 Blomstrar kronan för Dygdens hopp.	 
	 Mig i ungdomens brand lockade njutningens	 Rosenkransade bål, lockade äran, i	 Magiskt bländande skimmer.	 Ja, men Himlen för mig beslöt.	 
	 Pris Dess vilja dock ske! Vägen till stjärnorna	 Genom mörker och qual mig han beteknade,	 Genom striderna vägen	 Till den eviga fridens hem.	 
	 1814	 
	 
	 
	 IX.	 
	 VÄLLUSTENS FÖRAKT.	 
	 
	 Canzone.	 
	 O Yngling! rys att smaka	 De blomsterkrönta skålar,	 Som Lustans Fé med listig hand dig räcker.	 Begäret håll tillbaka!	 Den purpursaft, där prålar,	 Förnuftets stråle i ditt hjärta släcker.	 Snart ryslig natt betäcker	 Den häpna Andens öga:	 
	 
	 
	 Till afgrundsbrädden drifven,	 Du klagar, öfvergifven,	 Och tordönsstämmor svara från det höga.	 O, darra! evigt dödde	 Den gudaeld, som än i stoftet glödde.	 
	 Må andra lifvets fröjder	 I skummande pokalen	 Med ifver söka, – i Ditt Tempel, Fröja.	 På bergens fria höjder,	 I stilla blomsterdalen	 Åt Alltets skönhet vill jag mig förnöja,	 Se Dagens Brud sig höja,	 Med gullröd prakt, ur vågen,	 Se gyllne skyar simma	 Kring azurns fällt och glimma	 I skiftad glans den rika himlabågen,	 Vill höra lärkan quittra	 Af fröjd – och källan slå sin dofva zittra.	 
	 Då Nattens Måne thronar	 I bleka stjernehären	 Och Karlavagnen rullar, tyst, kring Norden,	 Då näktergalen tonar	 De eviga begären,	 Som aldrig, aldrig, fyllnad nå på Jorden,	 En ängel dessa orden	 Då hviskar i mitt öra:	 »Håll obesmittad Bruden!	 »I hvita andeskruden	 
	 
	 »Hon snart skall möte med sin brudgum göra,	 »Och, lyft från Jordens dalar,	 »Sitt intåg hålla i hans blåa salar.	 
	 O, fjärran öfver gruset	 Den helga staden prålar –	 Han ler i hoppet, lik en dag, som randas –	 Där öfvervanskligt ljuset	 Från pärltak återstrålar	 Och himmelsk vårluft öfver nejden andas,	 Där gullpalatsen blandas	 Med skumma cederparker,	 Där änglaharpor klinga,	 Och silfverklockor ringa	 Till bords med Jovas fromma patriarker,	 Och lifsens strömmar flyta	 Och ambravindar krusa deras yta.	 
	 Här evigt den sig gläder	 Som ej på Jorden trälar,	 I svarta brott ej fläckar sina händer.	 I ljusa högtidskläder,	 De trognas syskonsjälar	 Gå, Hand i hand, på Evighetens stränder.	 O! dit i glädjens länder,	 Min ande ock skall ila,	 I lifvets bad förskönas,	 Med himlarosor krönas	 Och säll i Edens cederskuggor hvila.	 Han under pröfningsåren	 Ju följde oskuld och Natur i spåren.	 
	 1814	 
	 
	 
	 
	 
	 
	 
	 
	 
	 
	 X.	 
	 CHRISTI FÖDELSENATT.	 
	 
	 Andelig Romans.	 
	 Till jorden sjönk den lugna aftonstunden,	 Huldt glänste stjärnans blick,	 Och klara Månan öfver cederlunden	 I stilla fägring gick.	 
	 I fikonlöfven ej en vindfläkt susar	 Och molnfri himlen ler.	 Ej vädrets anda vattnets spegel krusar,	 Som himlen återter.	 
	 Af kjusning skogens näktergalar tiga	 Och allt är ljuflig fred.	 Ur molnen vallmokrönta drömmar stiga,	 I stadens hyddor ned.	 
	 Men, ner i dalen tvänne Herdar dröja	 I vakor vid sin hjord.	 Ej flöjtens quitter de till täflan höja,	 De tala ej ett ord.	 
	 En silfverklarhet, renare än Solen,	 Då hastigt kring dem ler,	 Och öfverströmmar stjärnbeströdda polen,	 Och Månen syns ej mer.	 
	 
	 
	 En himmelsk ungdom öfver Jorden sväfvar,	 I morgonrodnans skrud.	 Så deras sång i stilla luften bäfvar,	 Vid gälla harpors ljud.	 
	 Pris vare Jova! Ur sin höga boning	 Af oförvanskligt ljus,	 Hans öga blickat räddande försoning	 Till Jordens låga grus.	 
	 Den helga timman slog i himlens salar	 Och fyldt är Jordens hopp,	 Och öfver hennes nattbetäckta dalar	 Går nådens vårsol opp.	 
	 Ty Gudasonen, mänskan att besälla	 Sig mänskan iklädt har.	 I natt en jungfru, ren som ljusets källa,	 Åt Jorden honom bar.	 
	 Hans segerfot skall ormens hufvud krossa,	 Han syndens tryckta slaf	 Med segerarmar skall ur bojan lossa	 Och bryta dödens glaf.	 
	 Till himlen evigt bönens rökverk stige	 Från jordens laga strand!	 Och brödrakärlek folken sammanvige	 I sämjans rosenband!	 
	 
	 
	 Till Bethlehem I, Herdar, mågen ila,	 Att se, i lindans skrud,	 På låga strån, i modersfamnen hvila	 Er Frälsare och Gud.	 
	 Så himlaskaran sina chörer höjde	 Och, blixtrande, försvann.	 Å nyo Månen öfver skogen dröjde	 Och gyllne stjärnan brann.	 
	 Och herdeparet öfver blomsterängen	 Till låga skjulet drog,	 Där verldsförsonarn, på den gröna sängen,	 Vid Modrens hjärta log.	 
	 De falla ned. Kring Gudasonen brinner	 Högtidligt bönens gärd,	 Och tårens pärla vid dess fötter rinner	 Mot Ofirs sjufallt värd.	 
	 1813	 
	 
	 
	 XI.	 
	 SJUKLINGENS AFTONPSALM.	 
	 
	 Den långa dagen nått sin ända,	 Ur hafvet Månan, gullröd, går,	 Azurens milda bloss sig tända	 Och frid i jordens hyddor rår.	 
	 
	 
	 Allt sig förvandlar – blott min smärta	 Ej skiften underkastad är.	 Allt njuter hvilan – blott mitt hjärta	 Af himlen fåfängt den begär.	 
	 Nu fläktar vinden svettens droppar	 Af skördarn bort, i lindens hägn,	 Nu lifvas rosens brända knoppar	 I daggens tysta silfverrägn.	 Den svett, ifrån min panna rinner,	 Ej någon afton torkar af,	 Och ingen droppe till mig hinner	 Ur Alltets stora glädjehaf.	 
	 Från plogen nu man dragarn spänner,	 På nytt, vid aftonklockans ljud,	 Sig trälen fri och lycklig känner, –	 Han flyr till sömnens milde Gud,	 Och glömmer alla olycksöden,	 I ljufva drömmars blomsterland,	 Då, himmel, himmel! endast döden	 Kan lossa mina träldomsband.	 
	 Ack! sömnens vallmo skall ej kransa	 Den bädd, där plågans törne gror,	 Och kring hvars kuddar spöken dansa,	 Vid Månans sken och ufvars chor.	 Om dvalan fängslar mina sinnen,	 Mig fasan dock ej öfverger:	 Blek, iskall, svept i hvita linnen,	 Jag mig i kistan hvila ser.	 
	 
	 
	 Dock tröst en himmelsk Quinna skänker,	 Som lugn vid jämrens läger står.	 Mot korset hon sitt hufvud sänker	 Och stjärnor brinna kring dess hår.	 Hon lyfter stum den ljusa handen	 Och ögat, dränkt i änglagråt,	 Ur natten mot de blåa landen,	 Dit hopp och kärlek följas åt.	 
	 Hur nattens stjärnor herrligt pråla	 På azurhvalfvets dunkla grund!	 Så äfven jag en dag skall stråla	 I änglars skimrande förbund,	 När uppenbar i molnens zoner,	 Messias, vid basuners skri,	 Har störtat ondskans gamla throner	 Och ändat Dödens tyranni.	 
	 Då skola grafvens skumma häkten	 Med rysligt dunder öppna sig,	 Och alla tider, alla slägten	 Församlas, Domare! kring Dig.	 Som eterblossen fordom quällde	 Ur Kaos’ mörker, Herre! – så,	 Befriade från dödens välde,	 Ur natten helgonen nu gå.	 
	 Likt morgonsolen denne brinner	 I ljusets nya himlakropp	 Mild som en stjärna, denne rinner	 Ur grafvens tysta dimmor opp.	 
	 
	 
	 Och Månans klarhet denne sprider,	 När, en balsamisk sommarquäll,	 Hon fram på molnfri himmel skrider	 Och silfrar vatten, dal och fjäll.	 Mig äfven skall en glans beskruda,	 Som morgonrodnans ljuf och klar,	 Och gyllne vingar silfverljuda	 Där genom rymderna jag far.	 Jag vandra skall i blomsterängar,	 Vid lifvets böljande kristall,	 Och harpan, från dess etersträngar,	 Med segertoner brusa skall.	 
	 1815	 
	 
	 
	 XII.	 
	 LÄNGTAN EFTER DET HIMMELSKA.	 
	 
	 När Månans förtrollande öga	 Nedstirrar på tigande kojor,	 När stjärnor bekransa det höga,	 Och stillhet kring jordkretsen rår;	 Då svingar den smäktande Anden.	 Ur qualet af sinliga bojor,	 Sig upp till de himmelska landen,	 Och kjusningens fullhet där når.	 
	 På gyllne, balsamiska vingar	 Än hänryckt kring etern han dansar,	 I himmelska parker än klingar	 På harpan sitt jublande mod.	 
	 
	 
	 Af himmelska rosor han binder	 Sig alldrig förvissnande kransar,	 Och speglar förklarade kinder	 I lifvets krystalliska flod.	 
	 Hur saligt den frälsade andas,	 Där, högt öfver Solar och stjärnor,	 Hans stämma med Änglarnes blandas,	 Som festligt kring thronerna stå.	 Ej bägar-omblixtrade borden,	 Ej löjet af blomstrande Tärnor,	 Ej glimmande kronor till Jorden	 Att vända hans blick mer förmå.	 
	 Med helgonens hvitklädda skara	 Hvad sällhet däruppe att vandra!	 Där breder ej lasten sin snara,	 Där smilar ej lustans försåt.	 Förtroliga andar där sluta	 I glänsande armar hvarandra:	 De tindrande ögon där gjuta	 Blott glädjens och andaktens gråt.	 
	 Försvinnen, I töckniga stränder!	 Ett quidande dårhus är verlden.	 Jag längtar till sällare länder,	 Till helgonens saliga chor.	 O, rycktes jag fjärran ur gruset,	 Från villorna, ondskan och flärden,	 Dit opp, där i etern och ljuset	 Den himmelska Kärleken bor!	 
	 1814	 
	 
	 
	 
	 
	 
	 
	 
	 
	 
	 XIII.	 
	 TILL ÄRAN.	 
	 
	 Gudinna, som thronar, i bländande glans,	 På bergens åldriga topp,	 Och vinkar, med glimmande stjärnors krans,	 Den unga Täflaren opp!	 
	 Dig, Ära! mitt hjärta sitt offer bär,	 Vid harpans väldiga röst.	 Hur brann Din låga ej, ren och skär,	 I gossens eldiga bröst!	 
	 När ensliga Månen till Jorden gjöt	 Ur vintermolnen sin blick,	 På knarrande snöfällt i skogarnes sköt,	 Om Dig, han, drömmande gick.	 
	 Och svajande fanor i drömmen såg	 Och mäktiga härars gång.	 Såg blodet hvälfva sin frusande våg	 Vid styckens döfvande sång.	 
	 Hell honom, Gudinna! som Du förtror	 Din kärleks eteriska fröjd!	 Så fri och lycklig ej örnen bor	 I fästets lysande höjd.	 
	 
	 
	 Må veklingen rusas af Tärnans blick,	 Af drufvans skummande must,	 Den girige ligge i drakeskick	 Och skåde på guldet sin lust!	 
	 Hvad utan stolthet och fräjdadt namn	 Är människolifvet väl?	 En ros, som förblomstrar i öknens famn,	 Ditt lif, du suckande träl!	 
	 Snart bleknar ungdomens mörka hår	 Och skönhetens purpurkind,	 Snart Lyckans Eden förhärjadt står	 Af Ödets tyranniska vind.	 
	 Men evig är Äran. Ej dyster höst	 Förtar dess blomstrande glans,	 Ej bytes dess lockande silfverröst,	 Ej vissnar dess glimmande krans.	 
	 Ej jag, Gudinna! skall, jublande, nå	 Din stjärn-omglimmade höjd,	 Ej jag skall segrande digna uppå	 Ditt läger, rusig af fröjd.	 
	 Snart ser man ej längre mitt forna rum	 I lifvets grönskande dal,	 Snart dväljes min skugga, blek och stum,	 I dödens nattliga sal.	 
	 
	 
	 Och ingen harpa, i vintrens quäll,	 Mitt lof för ringarne slår,	 Och ingen Flicka till Skaldens häll	 Med offerblommorna går.	 
	 1814	 
	 
	 
	 XIV.	 
	 HÖGTIDSSÅNG.	 
	 
	 Ej klinga längre i min hand	 Må sorgediktens veka luta!	 Ej mer vid aftonstjernans brand	 Mitt hjerta veka suckar gjuta!	 Hvem skulle, Svea! vid ditt väl	 Ej egna plågor rättvist glömma?	 Ej Hjeltens skål med hänryckt själ	 Ur blixtrande pokalen tömma?	 
	 Må kjust af Svenska ärans glans	 Hvart bröst för helig glädje bäfva	 Och Thules mör i festlig dans	 Med pärlbekrönta lockar sväfva!	 Af rätter svigte alla bord,	 Med ljumma vågor bålen svalle	 Och slott och hydda i vår Nord	 Af jubelrop och harpor skalle!	 
	 Hvem tolkar värdigt Ditt beröm	 Du Frälsare, som kom från randen	 
	 
	 
	 Af Seinens tornbekrönta ström	 Och trofast räckte Svea handen?	 I jordens sensta tidehvarf	 Förnyad stråla skall Din ära,	 Och gråhårsmän till heligt arf	 Carl Johans dyrkan barnen lära.	 
	 Mot Eiderns vågor Hämnarn gick	 Från Leipzigs blodfördränkta slätter	 Och hotet af hans ljungeldsblick	 Förskräckte Cimbriens skygga ätter.	 Han går sin trygga segerban –	 Försvunne äro deras leder.	 Så störtar öknens karavan	 För Samums heta ilar neder.	 
	 Ånyo Svenska dundren gå,	 Ånyo ryta Manhems lurar,	 Och häpne Jutlands skaror stå	 Och plötsligt falla deras murar.	 Carl Johan med gigantiskt hot	 Besegrar dvärgars ställda hinder	 Och Dana störtar till hans fot	 Med rifna hår och bleka kinder.	 
	 Där Oden rest en evig thron	 Vid Lögarns friska silfverbölja,	 Ren Svensk och Norrman, en Nation,	 Med rökelser hvarannan följa.	 
	 
	 
	 Så länge dagar täljde bli	 Och Nordens stjerna polen kröner	 Skall Thules halfö, lugn och fri,	 Omarma ärorika söner.	 
	 1814	 
	 
	 
	 XV.	 
	 CARL JOHAN.	 
	 
	 Han föll, som af blixten förkrossad,	 Den hotande Resen – och Jorden,	 Ur bojornas smälek förlossad	 Välsignar Heroërnas dygd.	 Oliven Europa bekransar,	 Och Kungarne, trötte af morden,	 Aflägga sin blodade pansar	 Och samlas i festsalens skygd.	 
	 Hvem röjer mitt öga bland dessa	 Odödliga? – mångfaldig lager	 Beskuggar hans lockiga hjessa	 Och blickarne stråla hans själ.	 I striden, som ljungelden gruflig,	 Hans anblick med fasa betager –	 I friden som maysolen ljuflig,	 Han sprider förkjusning och väl.	 
	 »Carl Johan sig Halfguden kallar.	 Den starke! – vidt famnar hans Snille,	 
	 
	 
	 Omätligt som verldshafvet svallar,	 Omarmadt af stjernornas pol.»	 Så ropa myriader i tjällen,	 I Konungars lysande gille	 Från dundrande Kalpe till fjällen	 Bestrimmad af midnattens Sol.	 
	 Till järnets och frihetens länder	 Kom åter, o Hjelte! – Än röka	 Kring fjäll-landet tvedräktens bränder	 Och Nore ej offrar med oss.	 Än Skandiens trofasta ätter	 Med längtande blickar dig söka	 Som Seglarn i stormiga nätter	 Den vakande nordstjernans bloss.	 
	 Kom åter – Din kosa bevinga! –	 Kom, jula i eviga fester	 Med Svea, som, trygg af din klinga,	 Med stolthet Dig kallar för sin.	 Kom åter – som Åskguden slungar	 Sin blixt ifrån Öster till Vester,	 Som Örnen ur skyarne ljungar, –	 Kom, Segrare! skåda och vinn!	 
	 Som lärkor mot vårsolen trängta.	 Som efter sin maka den unga,	 Den ensliga Bruden – så trängta	 Ock Skandiens barn efter Dig.	 
	 
	 
	 Din åsyn allena hugsvalar	 De sörjande. – Dig vi besjunga	 I fridens hesperiska dalar,	 Dig följa vi kjuste i krig.	 
	 1814	 
	 
	 
	 XVI.	 
	 ÖFVER H. K. H. KRONPRINSENS,	 NUVARANDE KONUNGENS	 HEMKOMST, EFTER FÄLTTÅGET	 I TYSKLAND, ÅR 1814.	 
	 
	 Triumf, o Svea, sjung!	 Omarmar ej Din Kung	 Sin dyre Son?	 Du sjelf din Frälsare?	 Må högtidseldar le,	 Kanoner fröjden te	 Med festligt dån!	 
	 O Segerhjelte! hell,	 På tallbekrönta fjäll,	 I bergig Nord!	 Din arm i helga krig	 Gigantiskt lyfte sig	 Och tacksamt ärar Dig	 En frälsad Jord.	 
	 
	 
	 O hell, från Seinens strand,	 Till Odens helga land	 De frias tjäll!	 I krigisk segerprakt	 Går Sveas kämpamakt	 Kring fanorna i vakt	 Kring charen, – hell!	 
	 I ärorika tåg	 De öfver Elbens våg	 Med hämnarn gått.	 Den stolta Rhein också	 De skådat, klar och blå,	 Kring drufvokullar gå,	 Kring marmorslott.	 
	 Till Nordisk bardalek	 De trängta nu – för vek	 Är Söderns strid.	 Förrn Thule lugnad är,	 O järnbeklädda här!	 Ej hvilan Du begär,	 Ej sömnens frid.	 
	 Än modren sakna skall	 Sin älskling, – viggars fall	 Han trotsar, blind –	 Och ingen mirt än får	 Bekransa Flickans hår,	 Än rinna skall dess tår	 På månblek kind.	 
	 
	 
	 O Hjelte! för oss an!	 Den väg Ditt snille fann	 Till segern bär.	 Hur skönt att fjällens snö	 Med blodets rosor strö!	 Att i din åsyn dö	 Vår himmel är.	 
	 1814	 
	 
	 
	 XVII.	 
	 ÖFVER SLAGET VID WATERLOO.	 
	 
	 Upp, Hjeltar! den heliga kampen att strida,	 Att döpa den syndiga jorden i blod!	 I bojor Lutetia åter må quida	 Och grumla med gråt sin kristallblanka flod.	 Vittorias hjelte till segern Er kallar.	 En hämnande Gud,	 Han glimmar i slagtningens hotande skrud.	 Se, blodfanan svallar!	 Hör, dödens basun med förskräckande ljud	 Kring rymderna skallar!	 
	 Och mordängeln sväfvar från himmelen neder	 Med glödande kinder och sväfvande hår.	 Kring Galliens slätter sig dödstystnad breder	 Och blek som en vålnad Förtryckaren står.	 Allusion till Napoleons verkliga eller föregifna yttrande: »Verlden	 måste döpas i blod för att försona sina synder.»	 
	 I spetsen för Brittiska kämparnes leder,	 Med flammande svärdet, se härjaren går	 Och ljungar och slår.	 
	 Fåfängt mot Wellington åskorna ryta.	 Mäktigt i stormen skallar hans röst	 Och slaktningens vågor mot Hjeltens bröst	 Som hafvets mot hällen sig dånande bryta.	 Europa, o Hjelte! sitt offer Dig bringar	 Albion nämner med stolthet ditt namn	 Och Sonen af Fingal i skyarnes famn	 Ättlingens ära på eldsharpan klingar.	 
	 Snart åskorna tiga,	 Gulltiden kröner jordens hopp	 Och rökelser stiga	 Tacksamt mot Gudarnes boning opp.	 Gyllene skördar vaggas af vinden,	 Hjordarne leka i ostörd fred,	 Och Oskulden sväfvar från himmelen ned,	 Med liljor i håret och rosor på kinden.	 
	 1815	 
	 
	 
	 
	 
	 
	 
	 
	 
	 
	 XVIII.	 
	 VÅRSÅNG.	 
	 
	 På gyllene skyar å nyo Du kommer, o Vår!	 Förbi äro molnen, förbi äro stormarnes dagar.	 Se skördarne knoppas, se fruktträdet blommande står	 Och turturn så ömt i de susande lundarne klagar.	 
	 Med kärlek på Jorden, från himlarnes eviga höjd,	 Guds Dotter, den strålande Solen, nu fäster sitt öga.	 I brudliga smycken Naturen sig kläder med fröjd	 Och möter den kraft, som beströmmar dess sköt från	 det höga.	 
	 Nu lofsjunger skogen, nu ängarne blomstra och le,	 Små Änglar i dälderna leka med fläktande vingar,	 Ljuft lindarne susa och blommorna vällukter ge	 Och frälsade Andarnes chorsång ur böljorna klingar.	 
	 Att kärlekens under, o Människa! fröjda din syn,	 Med vördnad af dig den grönskande marken beträdes!	 De himmelska flyttat till jordrunden neder ur skyn.	 Jehova är sjelf i sitt heliga Tempel tillstädes.	 
	 I Templet, Profeter! med ångande rökelser gån	 För honom, som är, som har varit, som evigt skall blifva,	 Och följde af tusende röster Er gullharpa slån	 Att genljud däraf de odödliga fjällarne gifva!	 
	 1817	 
	 
	 
	 
	 
	 
	 
	 
	 
	 
	 XIX.	 
	 VERLDSFÖRAKT.	 
	 
	 Helga, o Mänska! till Gudomens altar ditt hjerta,	 Sök i den eviga himlen din krona, din skatt.	 Trolös är jorden – dess välluster bytas i smärta,	 Sommarn i vinter, det strålande ljuset i natt.	 
	 Tror du med lekarne, blomstrande hälsan och friden	 Evigt få jula i lyckans förtrollade borg?	 Bäfva! – snart för mot de skälfvande portarne Tiden	 Härar af svarta bekymmer, af plågor och sorg.	 
	 Festliga harpor ej längre i salarne skalla,	 Nöjena stiga ur dansen med fladdrande hår.	 Brännande tårar i tömda pokalerna falla,	 Plågornas vålnad bland tynande lamporna står.	 
	 Väggarne remna och Månen med vemodigt öga	 In genom springorna tittar från midnattens sky.	 Byggnaden svigtar på grunden och plötsligt de höga	 Marmorkolonnerna falla med brakande gny.	 
	 Säg mig den jordiska sällhet, som icke är vorden	 Skördad, o Bröder! af tidens förödande hand.	 Rök äro nöjena – hell den, som redan på jorden	 Äger i himlen sin boning, sitt fädernesland.	 
	 
	 
	 Sväfvar hans bräckliga julle på skyhöga vågor	 Blundar hans öga i ljufliga drömmar ändå,	 Trygg vid hyänernas tjut och vid thordönets lågor	 Färdas han öknar – Serafer vid sidan ju gå.	 
	 Icke han bäfvar, fast slukade mörker opp Solen,	 Urgamla bergen förgingos i rytande haf,	 Stjernornas härar, som brinnande skurar från polen	 Regnade neder, och verlden försjönk i sin graf.	 
	 Eviga hyddor, i trygghet för åskor och ilar,	 Pilgrimmen uppta – därinne vid gullharpors röst	 Abraham spisar med Änglar, och Lärjungen hvilar	 Guldlockig hjessa vid Jesu förtroliga bröst.	 
	 1814	 
	 
	 
	 XX.	 
	 TILL DYGDEN.	 
	 
	 O höga, änglarena Dygd!	 En gång likväl i saligt skygd	 Af Edens palmer skall jag finna	 Dig, mitt begär, min själs Gudinna.	 
	 Jag sett Din bild. En gång Dig sjelf	 Vid lifvets spegelklara elf	 Min blick skall hälsa, ljuft betagen,	 I skenet af den nya dagen.	 
	 
	 
	 Då skall en herrlig jubelsång,	 Ej fjättrad mer af smärtans tvång,	 Från mina rosenläppar ljuda	 Och festligt hyllningen dig bjuda.	 
	 Som Månans ljuft Ditt anlet är.	 Auroras purpurskrud Dig klär.	 Kring kinden evigt blommar våren	 Och stjernor kransa ambrahåren.	 
	 Med namnlös kärlek skådar Gud	 På Dig, o alla själars Brud!	 Hans sferer sjunga till din ära,	 Och helgonen Dig offer bära.	 
	 Serafen stum af kjusning står	 När öfver himlarne Du går.	 Keruber sig till jorden böja	 Vid fläkten af din ambraslöja.	 
	 Tills känslan i de högas bröst	 Försmälter i melodisk röst	 Och löser deras silfvertunga –	 Då börja tusen harpor sjunga.	 
	 Då flamma rökverk till Dig opp.	 Då sväfvar rena Jungfrurs tropp	 I liljedrägt och månskenskransar	 Omkring Din thron i offerdansar.	 
	 
	 
	 Men vi, som bo i Jordens grus,	 Vi smäkta, qualde till ditt ljus,	 Vi skåda med förmörkadt öga	 Upp till ditt stjernpalats, Du höga!	 
	 Se, tänkarn vakar, kysk och mild,	 Från hvarje jordisk glädje skild,	 Vid lampans tysta midnattslågor –	 Martyren trotsar död och plågor.	 
	 Föraktad, misskänd och förglömd,	 I låga dalens skuggor gömd,	 Går denne mödans teg att skära	 Och skyr att lastens purpur bära.	 
	 Hvad lifvar dessas eldbegär?	 Ej kronor dem belöna här.	 Till Dig, o strålande Gudinna!	 De ädles bröst af kärlek brinna.	 
	 En gång Du skall dem kransen ge –	 En gång ditt helga anlete,	 Det gudaglänsande, det ljusa,	 Skall mäktigt deras hjertan kjusa.	 
	 O anderikets Drottning, hör!	 En gång, en gång mig värdig gör	 Att på Odödlighetens stränder	 Ta segerns palm af dina händer.	 
	 1817	 
	 
	 
	 
	 
	 
	 
	 
	 
	 
	 XXI.	 
	 NATURENS SON.	 
	 
	 Lycksalig den, i samma tjäll,	 Där han på vaggans läger hvilat,	 Får dväljas i sin lefnadsquäll,	 Förnöjd med timmarne, som ilat!	 Den guldbegäret aldrig lagt	 I qualet af en neslig boja	 Och ärans glans och lyckans prakt	 Ej bortryckt ur hans låga koja!	 
	 Hans hjerta känner ingen harm,	 Ej brottsligt på Försynen klagar,	 Där vid Naturens modersbarm	 Han jollrar bort sin ungdoms dagar.	 Som Man han barnets oskuld har,	 Och, ljus och glädtig, ungdomsvåren	 I Gubbens hjerta än är quar	 När vintren silfverfärjar håren.	 
	 Med fjäriln, yrande och täck,	 Med näktergalarne i parken,	 Med rosorna på törnets häck	 Och silfverliljorna på marken	 Han skämtar glad, och inget gift	 Den blomsterkrönta bägarn gömmer,	 Som, ledd af hjertats fria drift,	 Han ur Naturens händer tömmer.	 
	 
	 
	 Hans Eden ej förloradt är.	 Vid bäckars sorl och foglars quäden	 I himmelsk oskuld går han där,	 Beskuggad af de gröna träden.	 Han ej af kunskapsträdet än	 Med djerfva händer frukten brutit	 Och ur sin åsyn Skaparen	 Det fromma barnet ej förskjutit.	 
	 Vid stjernors ljus, vid dagens lopp	 Med Gud hans själ förtroligt talar	 På trädbeväxta klippors topp,	 I sommarns tysta blomsterdalar,	 Och änglar vid hans sida gå	 På berg, i skogar och kring slätter,	 Och änglar kring hans läger stå	 På vakt i stjernbesådda nätter.	 
	 När krigarn trotsar åskors hot	 Och blodig öfver likfält ilar,	 Han sträckt vid ekens spridda rot	 På blommor trygg och sorgfri hvilar.	 När sent i höstens mörka quäll	 Mot storm och vågor seglarn strider,	 Han drömmer makligt i sitt tjäll	 Vid skenet som hans lampa sprider.	 
	 Så glad förbidar han den stund	 Då dödens klockor honom kalla	 Till Andars heliga förbund	 Och kroppens nötta bojor falla.	 
	 
	 
	 Hur lycklig ur sin hamn af larf	 Förskönad sväfvar han ur gruset	 Till salighetens rika arf,	 Till det ovanskeliga ljuset.	 
	 1814	 
	 
	 
	 XXII.	 
	 AFTON PSALM.	 
	 (Efter Claudius.)	 
	 
	 Sin skugga natten målar,	 Af gyllne stjernor prålar	 Det mörkblå fästets grund.	 Ur jorden dimman stiger,	 I helig stillhet tiger	 Det vida fält, den skumma lund.	 
	 Naturen är så rolig –	 Hur stilla, hur förtrolig	 Hon ler, i skymning klädd!	 En kammar lik, hvarinne	 Den tunga dagens minne	 Vi slumra bort på hvilans bädd.	 
	 Se, Månen vänligt myser!	 Till hälften blott han lyser	 Och är dock rund och skön.	 
	 
	 
	 Ack! i vår blindhet fräcka,	 Vi mången sanning gäcka	 För det han undflyr ögats rön.	 
	 Vi stolta barn af gruset	 Från helgelsen och ljuset	 I öknar fjerran gå.	 Vi mycket veta vilja	 Och oss från målet skilja	 Ju mer vi tanke målet nå.	 
	 O Herre! mot det höga	 Oss vända lät vår öga	 Med tillförsigt och ro!	 På jorden re’n beskär oss	 En strimma ljus, och lär oss	 att älska, hoppas och att tro.	 
	 1816	 
	 
	 
	 XXIII.	 
	 TROSBEKÄNNELSE.	 
	 
	 Jag tror på ett Förnuft, som vidt kring Alltet tänker,	 Mer långt än luften når, än ljusets stråle blänker,	 En Gud, som varit har, som är och blifva skall,	 I trotts af verldars dom och solsystemers fall.	 Det bloss oss dagen ger, de stjernor Natten kröna	 Som gnistor utgå från hans ljus,	 Och allt det ädla, allt det sköna	 Af honom är en skänk åt Jordens låga grus.	 
	 
	 
	 Jag på en Kärlek tror, som från Olympens throner	 I tidens gryning steg till jordens mulna zoner,	 Från verldens början re’n till offer utsedd var	 Och mänskan till sin Brud för sekler kårat har.	 Af Isis ömsom född och Venus och Maria	 Hans gudom sväfvar kring oss än.	 Från dödens våld han vill oss fria	 Och till vårt fosterland mildt föra oss igen.	 
	 Jag tror en bildningsdrift som herrskar i Naturen	 Kring jorden blommor sår och stjernor kring Azuren,	 På själarne dock mäst sin allmakt plär bete	 Och viger mänskans bröst till himlens altare.	 Han tröstar och hugsvalar Bruden,	 Han jordens rop till himlen för.	 Ve den, som fräckt bespottar Guden,	 Som blundar för hans glans och ej hans stämma hör.	 
	 Jag tror att ingen död min varelse kan ända,	 Att detta hjertas lif skall evigt återvända,	 O Kärlek, vid din röst, din milda andedrägt,	 Som blomstren höja sig för vårens ljumma fläkt.	 Jag på en samling tror af ljusets sälla Andar,	 Jag tror att segrande en dag	 Min Ande sig försonad blandar	 Vid Skaparns helga thron i deras brödralag.	 
	 1818	 
	 
	 
	 
	 
	 
	 
	 
	 
	 
	 XXIV.	 
	 NATT-TANKAR.	 
	 
	 När skuggor jorden hölja,	 När dagens buller dör,	 Och blott af flodens bölja	 Ett dunkelt brus jag hör,	 Från bädden jag mig höjer	 Och Zionsharpa tar.	 Ditt lof min själ förnöjer,	 O Skapare och Far!	 
	 Och stjernorna, som tindra	 I himlens blåa hus,	 Och vågorna, som glindra	 I Månans helga ljus,	 Och asparne, som bäfva	 Med sakta suckars ljud,	 Och skuggorna, som sväfva, –	 Allt prisar Dig, o Gud!	 
	 Och paradisiskt stänker	 En glädjedagg min hy.	 I själen Ro sig sänker	 Och sorg och smärtor fly.	 Likt regnbegjutna stänglar	 Mitt hjerta lyfter sig	 Och alla mörkrets Änglar	 Förmå ej mer mot mig.	 
	 1818	 
	 
	 
	 
	 
	 
	 
	 
	 
	 
	 XXV.	 
	 
	 Den sälle, i hvars kyska bröst	 Vestalisk ljusets kärlek brinner,	 Som i det eviga sin tröst	 Vid lifvets alla smärtor finner,	 Ej verlden honom räcka kan,	 Han ler åt dödarne och qualen.	 I lejonkulor gästar han	 Och tömmer oskadd giftpokalen.	 
	 Nyss då vid foten af ett berg,	 Som hjessan, krönt af furor, gömde	 I himlahvalfvet blåa färg,	 Om Gud och helgonen jag drömde,	 Bröt rasslande ur dunkla snar	 En huggorm fram. Af gift han svällde.	 Mer rysligt ej det monster var,	 Som Delierns gyllne båga fällde.	 
	 I tusen ringlar böljade	 Hans långa kropp på Jordens yta:	 Omkring de öppna käftarne	 Sågs gröna etterskummet flyta.	 Re’n öfver mig hans gadd var sträckt.	 Men Änglar Dygdens fjät bevaka.	 Af ett osynligt svärd förskräckt	 Han vände darrande tillbaka.	 
	 
	 
	 Om Libyens Solar bränna mig,	 Om Polens isberg jag beträder,	 Tungt flämtande på öknens stig,	 Kring hafven vräkt af bistra väder,	 Skall glansen dock af dina Bud,	 O Fader! i min natt mig trösta	 Och hjertats luta, stämd af Gud	 All verldens missljud öfverrösta.	 
	 
	 
	 
	 
	 
	 
	 
	 
	 
	 
	 
	 
	 ANDRA BOKEN.	 
	 VISOR, ROMANSER OCH IDYLLER.	 
	 
	 I.	 
	 SERENAD.	 
	 
	 Dagen	 Förlåter	 De mörknande zoner.	 Klagen	 Då åter,	 I smäktande toner!	 Ljuft skake er röst	 Min Olympias bröst.	 
	 Härligt	 Azuren	 Af eldar besjälas.	 Kärligt	 Naturen	 Och natten förmälas.	 Dock vakar din själ,	 Du Olympias träl!	 
	 Häcken	 Tycks sörja	 Att Solen är gången.	 
	 
	 
	 Necken	 Hörs börja	 Den klagande sången.	 Mer klagande gå	 Mina toner ändå.	 
	 Dvalan	 Kring lundar	 Och ängar sig sprider.	 Svalan	 Hon blundar	 Och turturn ej quider.	 Dock quider din vän	 Min Olympia! än.	 
	 Rusad	 Af glansen	 Ej fjärilen ilar	 Kjusad	 I dansen –	 Hos Rosen han hvilar.	 När hvilar jag varm	 Vid Olympias barm?	 
	 Ljuder	 Förgäfves	 Ej cittran min smärta,	 Sjuder	 Och häfves	 Ej fåfängt mitt hjerta,	 Förkjusning och lif	 Med en vink mig då gif!	 
	 
	 
	 Zonen	 Med löje	 Du lossar och tiger.	 Thronen	 För nöje	 Och sömn Du bestiger.	 Med daggiga hår	 Ner i dalen jag står.	 
	 Månen	 Beströmmar	 Med silfverljus famnen.	 Lånen,	 I drömmar!	 Af älskaren hamnen.	 Till hjertat en stig.	 Gån och bedjen för mig.	 
	 
	 
	 II.	 
	 FLODGUDEN.	 
	 
	 I poppelskuggor, tätt vid flodens rand,	 En Flicka satt vid middagssolens brand.	 Zefiren smekte barmens nakna klot	 Och silfvervågen kysste hennes fot.	 
	 Så underbart hon var till mods i dag.	 Det lilla hjertat slog med ökta slag	 Och tåren sakta ur dess öga rann	 På kinden ned, som het och eldröd brann.	 
	 
	 
	 Men se ur böljan med ett stilla ljud	 Af säf bekransad höjer sig en Gud.	 Af skum ett bälte kring hans länder går	 Och pärlor regna ur hans gröna hår.	 
	 Hans växt är ädel och hans panna klar,	 Det blixtrar vällust ur hans ögonpar.	 Nu talar Guden och hans silfverröst	 Med ljufva känslor skakar Flickans bröst.	 
	 »Kom, sköna Flicka!» ropar han, »att bo	 I mina riken, mina salars ro.	 Kör hvarje trånad, som ditt hjerta tär	 En salig lisa dig skall gifvas här.	 
	 Med vårens blommor länge nog Du lekt	 Och ängens lam med fromma händer smekt.	 De re’n försvunnit, dina barndomsdar –	 Till högre fröjder nu Du mognat har.	 
	 Förgäfves skaptes ej din barm så rund,	 Förgäfves blomstrar ej din rosenmund,	 Är ömheten så läsbar i din blick,	 Din kind så röd, så vällustfullt ditt skick.	 
	 Ack! månget under jag dig lära skall –	 Kom ned till mig i grottor af kristall	 Af veka mossor grönskar bädden där	 Och sådd med pärlor baldakinen är.	 
	 
	 
	 Här skall Du nöjd, vid silfverurnans ljud,	 I mina armar slumra in, o Brud!	 Af mina kyssar festligt väckas opp	 Och herrska purpurklädd bland Nymfers tropp.»	 
	 Han teg, och Flickan mot Förförarn log.	 En magisk kraft åt djupet henne drog.	 Om Flickans höfter, yr och älskogsvarm,	 Den sälla Guden lindade sin arm,	 
	 Och djupt i floden ryckte henne ner.	 Ej Flickan binder ljufva kransar mer,	 Ej smeker kärligt sina hvita lam	 Och lätt i ringdans far kring almens stam.	 
	 
	 
	 III.	 
	 DET VARNANDE EXEMPLET.	 
	 
	 Ren aftonens stjerna	 På himmelen står:	 En darrande Tärna	 Ur hyddan går.	 
	 Tyst glimmar af tåren	 Dess rosiga hy:	 Ur kransarne håren	 Kring skullrorna fly.	 
	 
	 
	 I nattliga stunden	 Vid syrsornas sång,	 Hon ställer åt lunden	 Sin vacklande gång.	 
	 O Flicka! vänd åter	 I moderligt tjäll!	 Räds! evigt begråter	 Du annars din quäll.	 
	 I tårar förvändas	 Ju lekar och fröjd	 Och sällheten ändas	 I sällhetens höjd.	 
	 Men ack! Du försvinner	 Bland ekarne re’n	 Och Hesperus brinner	 Med klarare sken.	 
	 Och Fullmånans kärliga	 Anlete ser	 Så mildt i de härliga	 Parkerna ner.	 
	 Hans trollsilfver hoppar	 Likt irrbloss i dans	 På vågornas toppar	 Med underbar glans.	 
	 
	 
	 Från susande krona	 Från ormande ström	 Hörs kärleken tona	 Sin himmelska dröm,	 
	 Tills morgonen träder	 På klippornas topp	 I rosiga kläder	 Ur vågorna opp,	 
	 Och släcker de strålande	 Lampornas ljus	 I Andarnes prålande,	 Eviga hus.	 
	 Ack! åter den bäfvande	 Flickan jag ser,	 Ej kransen i sväfvande	 Lockarne mer.	 
	 Af ånger betagen	 I darrande skick	 Hon gömmer för dagen	 Sin tårade blick.	 
	 O! vakten Er, Tärnor,	 Ur hyddan att gå,	 När tindrande stjernor	 På himmelen stå.	 
	 
	 
	 
	 
	 
	 
	 
	 
	 
	 IV.	 
	 DIALOG.	 
	 
	 »Älskade Vän!	 Vakar Du än?	 Hör Du min röst?	 Skänk då ur fenstret en blick till min tröst.	 Ute står älskarn i parken och skickar	 Upp till din kammar försmäktande blickar.»	 
	 Sagtare då!	 Kan Du förstå.	 Solgudens ljus	 Flyktade knappt, och än vakar vårt hus.	 Mamma nyss handen till afsked mig räckte	 Nyss Thestylis elden i köksspisen släckte.	 
	 »Aftonens tår	 Radar mitt hår.	 Kärlekens glöd	 Fräter mitt hjerta och vållar min död.	 Quällarne fåfängt Olympen förgylla –	 Skall min förhoppning då aldrig sig fylla?»	 
	 Eviga tal	 Om lågor och qual!	 Säj hvad du vill!	 Skynda! snart stänger jag fensterna till.	 
	 
	 
	 Häftigt i nattvinden flaxar min hufva.	 Quällen är kulen – jag fruktar för snufva.	 
	 »Quällen är skön.	 Dunkel och grön	 Boklunden står.	 Gullröd ur vågorna fullmånen går.	 Liljorna dofta och foglarnes quäden	 Lockande ljuda från bugande säden.»	 
	 Stjernornas här	 Med glitter beklär	 Himmelens rund –	 Inne är midnattens sorgliga stund.	 Vandra, o Herman! till hyddan tillbaka	 Och kärlekens griller för hvilan försaka.	 
	 »Grufliga Mö!	 Bjud mig att dö,	 Bjud mig ej gå!	 Segra jag måste i afton ändå.	 Mins Du, o grymma! det löfte Du gifvit?	 Må grafven mig sluka om narrad jag blifvit!”	 
	 Herman, o hör!	 Grufligt Du stör	 Oskuldens frid,	 Väcker passionernas eviga strid.	 Sömnen jag hittills hvar afton fått smaka –	 Snart kommer väl liden alt sucka och vaka.	 
	 
	 
	 
	 
	 
	 
	 
	 
	 
	 V.	 
	 MONOLOG.	 
	 (Rimes Couronnées.)	 
	 
	 Ned från himlarunden Blunden	 Far med vallmoquist i hand	 Och med silfverstrålar målar	 Nattens Konung haf och land.	 
	 Sofgemak är jorden vorden.	 Djupt beherrskar tystnaden	 Gatorna och torgen: Sorgen	 Vakar blott och Kärleken.	 
	 Lampan i min kammar flammar:	 På en vid och gästfri bädd,	 Skuggad af gardiner, skiner	 Strålen flämtande och rädd.	 
	 O, när får mitt öra höra	 Älskarn lätt i trappan gå?	 När, o tysta läger! äger	 Du omarmande oss två?	 
	 Klockan slår i tornet: hornet	 Repar opp dess hemska slag.	 Ängsligt räknar Bruden ljuden.	 »Midnatt re’n och ensam jag!»	 
	 
	 
	 Våldsamt hjertat svallar – Skallar	 Nöjets klockslag icke snart?	 O! hvad qual mig sårar! Tårar	 Fukta kinden underbart.	 
	 Hänger ej på stolen kjolen?	 Fängslar shawlen väl min barm?	 Ack! i slummerskruden Bruden	 Sträcker fåfängt dock sin arm.	 
	 Hvar kan älskarn vara? Svara,	 Nattens älskogsbleka ljus!	 Månn’ han mig förskjuter? njuter	 Med en annan känslans rus?	 
	 Nej, han kommer. Hjertat smärtadt	 Länge af begärets ve	 Lämna vill mitt sköte, möte	 Göra med den kommande.	 
	 Bort, o sorg och smärta! Hjerta	 Käns mot hjerta hänryckt slå.	 Fritt må lampan slockna! Tjockna,	 Skymning! kring de sälla två.	 
	 
	 
	 
	 
	 
	 
	 
	 
	 
	 VI.	 
	 ANNA.	 
	 
	 Lilla Anna i sitt fenster står.	 Svala väder hennes kind förfriska,	 Fläkta vänligt hennes långa hår	 Och förtroligt hviska:	 »Kom, o Flicka! kärlek, vår och hopp	 Ute herrska. Kom, o sköna Flicka!	 Träden blomma, alla rosor spricka	 Ur sin knopp.»	 
	 Dagens bloss sitt varma middagssken	 Öfver lundar, öfver ängar gjuter.	 Anna träder utom hyddan re’n.	 Vårens prakt hon njuter.	 Bäcken sjunger i sin blomsterdal:	 »Kom, o Flicka! mellan gröna kullar,	 Under lindar jag i gullsand rullar,	 Tyst och sval.»	 
	 Anna vandrar. Månget skuggrikt träd	 Öfver henne ljuft sin krona hvälfver.	 Purpurblomman, lockande och späd,	 Vid dess fötter skälfver.	 Hviskar sakta: »Stanna, sköna Mö!	 En minut allena värdes stanna.	 Bryt mig, bryt mig! På din barm, o Anna!	 Vill jag dö.»	 
	 
	 
	 Anna lyssnar och till blomman ned	 Att den bryta leende sig böjer,	 Då en huggorm, hväsande och vred,	 Sig ur gräset höjer.	 Anna dignar. Flydd är kindens glöd.	 Lifvets värma hennes kind förlåter.	 Lunden sörjer, mulnad himlen gråter	 Hennes död.	 
	 
	 
	 VII.	 
	 FÅNGEN.	 
	 
	 Fången, på sin låga bädd,	 Låg i häktets hvalf:	 Nattens Måne, blek och rädd,	 Mellan stormmoln skalf.	 
	 Knarrande för vädrens lek	 Tornets flagga ljöd.	 Ugglan i en hålig ek	 Sjöng om qual och död.	 
	 Fången glömde allt sitt ve.	 Löst ur sina band,	 Han i drömmen vandrade	 Genom blomsterland.	 
	 
	 
	 Foglarne från hvarje häck	 Hördes quittra där.	 Mellan liljor dalens bäck	 Löpte, blå och skär.	 
	 Rankorne af klasars mängd	 Tyngdes vänligt ned.	 Rosen kring den stilla ängd	 Himmelsk vällukt spred.	 
	 Vännen med en fylld pokal	 Mildt i skuggan log.	 Älskarinnan i en dal	 Glad sin luta slog.	 
	 Men af tunga riglars gny	 Fången snart blef väckt.	 Ljus var redan Österns sky,	 Månens lampa släckt.	 
	 Och han fördes till sitt mål,	 Böjde hjessan ned	 För den lyfta bilans stål,	 Drömde aldrig mer.	 
	 Arma fångar äro vi	 Här på verldens Ö.	 Drömma städs att sälle bli	 Vakna opp och dö.	 
	 
	 
	 
	 
	 
	 
	 
	 
	 
	 VIII.	 
	 DEN SVARTSJUKE.	 
	 (Idén ur en Tysk Folkvisa.)	 
	 
	 Ren dag och färgor tyst försvunno,	 Det mörknade, blef natt.	 På fästet klara stjernor brunno	 Och Månen lyste matt.	 Till Agnes kom en Ryttare.	 Det hennes Vilhelm var.	 
	 »Välkommen, Vilhelm! bind din fåle	 Vid höga linden där	 Och dröj i Månans bleka stråle	 Hos mig på bänken här.	 Jag haft så ledsamt efter dig.	 Kom, muntra mig en stund.»	 
	 »Jag har ej ro att länge töfva,	 Ej skämta jag förmår,	 Ty sorger grymt min själ bedröfva,	 Och hemskt mitt hjerta slår.	 O Agnes, Agnes! det är Du,	 Som dessa qual mig gör.»	 
	 En dolk i Månans strimma blänker.	 O ve! med lyftad arm	 
	 Den grymma älskarn honom sänker	 I Flickans sköna barm.	 Ur såret frusar hennes blod	 Och stänker Vilhelm ned.	 
	 Till jorden sjunker nu den arma	 Och ropar i sin nöd:	 »O Herre Jesu! dig förbarma!	 Det är en bitter död.»	 Så bleknar hennes rosenmund	 Så flyktar hennes själ.	 
	 En dyrbar gullring Vilhelm tager	 Af bleka fästemön,	 Och med en blodig tår den tvager	 Och kastar den i sjön.	 »Nu har jag ingen Agnes mer,	 Nu är min Agnes död.»	 
	 Slikt händer när en älskarinna	 Kan trolöst älska två,	 Ty falskheten sin lön skall finna,	 Hur den sig akta må.	 O Flickor! älsken ej en man	 Med halfva hjertat blott.	 
	 
	 
	 
	 
	 
	 
	 
	 
	 
	 IX.	 
	 ABELARD OCH HELOISA.	 
	 Växelsång.	 (Efter de la Motte Fouqué.)	 
	 
	 1.	 
	 Öfver dälder, öfver vallar	 Quällen sina rosor strör.	 En man Heloisa kallar	 Men i klostrets park hon dör.	 Henne grymma	 Murar skymma –	 Ej hon fägnar vandrarn mer.	 Kan ej flyga	 Måste smyga	 Trånande till jorden ner.	 
	 2.	 
	 Ljufligt spelar näktergalen,	 Stjernan tändes, mild och klar,	 Aftonskuggor hölja dalen –	 Ack! det tiden förr ju var.	 Fly, o Minne,	 Nunnans sinne!	 Klostrets hemska klockor gå.	 Lyran tiger,	 Dödssång stiger	 Ensamt nu mot himlens blå.	 
	 
	 
	 1.	 Heloisa! kom att vira	 Kransar åt din hjessa än.	 2.	 Kom, o Abelard! att fira	 Våren, hoppet, kärleken.	 
	 1. 2.	 Nej den låga	 Jordens plåga	 Jordens vällust ej oss rör.	 Ett af smärta	 Krossadt hjerta	 Till de lefvande ej hör.	 
	 2.	 Ljud från skogens kronor bäfva –	 Suckar, Abelard, ditt bröst.	 
	 1.	 Toner öfver hafvet sväfva –	 Är det Heloisas röst?	 
	 1. 2.	 Nej! i dalen	 Näktergalen	 Afskedsdrill åt våren slår.	 Tårar, quällen!	 I och cellen	 Ensamt läka hjertats sår.	 
	 
	 
	 
	 
	 
	 
	 
	 
	 
	 X.	 
	 TALISMANEN.	 
	 
	 »O Clara, Clara! långt från dig	 Jag tågar bort i blodigt krig.	 
	 Tag denna ringen, ömma vän,	 Och svär att troget gömma den.	 
	 Du ser i ringen en rubin,	 Som blodet röd, som drufvans vin.	 
	 Så länge stenen än är röd	 Din Fredrik lider ingen nöd.	 
	 Men när Du honom hvitna ser	 Då andas ej din Fredrik mer.»	 
	 Han for. Sin kammar jungfrun slöt,	 Sjönk på sin bädd och tårar gjöt.	 
	 Ren hade året gått förbi.	 Ej Clara ville tröstad bli.	 
	 »O Dotter! hvarför sörja så?	 Tag krans och högtidskläder på.	 
	 
	 
	 Din Fredrik kommer väl igen.	 Rubinen har ej bleknat än.	 
	 I afton komma gäster hit.	 Gack nu att pryda dig med flit.»	 
	 Och Clara fram till spegeln går.	 Hon virar blommor i sitt hår.	 
	 En klädning skimrande, likt snön,	 Omböljar lätt den ädla mön.	 
	 Ren salen full af gäster var,	 I taket kronan brann så klar.	 
	 Af harpa, flöjter och cymbal	 Genljudade den höga sal.	 
	 Och dansen re’n begynte gå	 Och Claras bröst att högre slå.	 
	 Förföriskt skön som Kärleken	 Till henne kom en ungersven.	 
	 »O Jungfru! blott en dans med Er!	 Jag dansar annars icke mer.»	 
	 Af harpa, flöjter och cymbal	 Genljudade den höga sal.	 
	 
	 
	 Och skön som Astrilds väna Mor	 Steg Clara upp i dansens chor.	 
	 Dess Yngling log. Med känslig brand	 Han tryckte hennes mjuka hand.	 
	 Musiken teg, och Flickan såg	 På ringen ned med sorglös håg.	 
	 Flydd var rubinens rosenglöd.	 Till golfvet nedsjönk Clara död.	 
	 
	 
	 XI.	 
	 SKYDDSÄNGELN.	 
	 
	 Sjungande, förnöjd och säll,	 Herman kom en sommarquäll	 Till sin hembygd åter.	 Tänkte: »snart jag ser min Mor	 Där i hyddans lugn hon bor	 Och sin Herman gråter.»	 
	 Tänkte: »snart jag ser igen	 Dig mitt hjertas ömma vän –	 Snart, i hänryckt möte,	 Jag din tår vill kyssa bort,	 Slumra fridsamt innan kort	 I ditt hulda sköte.»	 
	 
	 
	 Högt af längtan sjöd hans blod.	 Re’n vid Modrens tjäll han stod	 Och vid låsen rörde.	 Mäktigt klappade hans bröst,	 Då sitt namn med hålig röst	 Doft han hviskas hörde.	 
	 Herman såg sig om, och se!	 Dyster, blek och sörjande,	 Stod hans trogna flicka.	 Bytt i grafdok var dess krans,	 Och ett öga utan glans	 Sågs ur tåren blicka.	 
	 »Herman,» sade hon, »farväl!	 Domarn ropar nu min själ –	 Smädom ej hans lagar.	 Grafven lämnar ej sitt rof,	 Tack för alla ömhetsprof,	 Alla glada dagar.	 
	 De juveler, som Du bär,	 Herman! i din ficka där	 Skola mig ej kröna.	 Inga spännen åt min arm!	 Inga pärlor att min barm	 Att mitt hår försköna!	 
	 Länge se’n man bort mig bar,	 Länge se’n jag bäddad var	 
	 
	 
	 I den svarta mullen.	 Gräset växer på min graf	 Men ej själen fängslas af	 Bräderna och kullen.	 
	 Ack! med rädda böneljud	 Bad jag gråtande till Gud	 Att på hafvets bölja	 Att i ödemarkers famn	 Till din resas trygga hamn	 Troget dig få följa.	 
	 Min blef denna sälla lott –	 Re’n ett år min Ande gått	 Stadigt vid din sida.	 Mången varning jag dig gaf	 Böjde mången fara af,	 Skänkte kraft att lida.	 
	 Nu farväl, o ömma vän!	 Mäktigt ropar Domaren,	 Himlens klockor ringa.»	 Långsamt såg man natten fly,	 Dagen re’n begynte gry,	 Lärkans röst att klinga.	 
	 Modren ut ur hyddan gick –	 Hvarför öppna hennes blick,	 
	 
	 
	 Gyllne morgontimma?	 Herman död vid tröskeln låg,	 Dock på kinden öm man såg	 Tårens pärla glimma.	 
	 
	 
	 XII.	 
	 MATHILDA.	 
	 
	 Med tårfullt öga	 Ifrån det höga	 Det öppna fenstret Mathilda såg	 Bedröfvad bort öfver hafvets våg.	 När dagen grydde,	 När dagen flydde,	 I Solens strålar, i stjernprydd natt,	 Hon tyst och sorgsen i fenstret satt.	 
	 Mot himlaranden,	 Mot fjerran landen	 Hon sträckte ögats och själens blick,	 Men ej sin Ludvik hon återfick.	 Ack! mången flagga	 Sågs hafvet vagga,	 Ack! mången snäcka i hamnen lopp	 Men Ludvik steg ej på bryggan opp.	 
	 Och långsamt dödde	 Den ros, som glödde	 
	 
	 
	 På jungfrukinden, så mild och skön.	 En graf blef trohetens enda lön.	 Och klockor rördes	 Och Flickan fördes	 Till kyrkogården på svartklädd bår.	 Men ro i mullen dess stoft ej får.	 
	 Hvar gång då Natten	 Kring jord och vatten	 Sitt däfna töckniga flor har sträckt,	 Då blir till vandring Mathilda väckt –	 Hör! dörren knarrar.	 Se! hvitklädd darrar	 Mathildas skugga igenom den.	 I fenstret ställer sig Flickan än.	 
	 Åt hafvet ser hon,	 Än hoppfullt ler hon	 Än tyst hon gråter och suckens röst	 Framsväfvar doft ur dess tomma bröst.	 Vid stjernors glitter	 Hon stum där sitter,	 Tills hanen sjunger på nytt i byn	 Och strålen leker på morgonskyn.	 
	 
	 
	 
	 
	 
	 
	 
	 
	 
	 XIII.	 
	 SKRIDSKOFARTEN.	 
	 Sann Berättelse.	 
	 
	 Klädd i vintrens liljeskrud	 Jorden ler mot Dagens Gud.	 Himlen myser, klar och blå.	 Nakne Hildurs lindar stå.	 Från sin frostbeklädda gren	 Hälsar sparfven Solens sken,	 Och i bojor af kristall	 Glimma haf och vattenfall.	 
	 Hildur i sitt lugna rum	 Sitter väntande och stum,	 Nystar vid Kaminens brand	 Purpurtrå med snöhvit hand.	 Ängslan i dess hjerta rår.	 Ofta hon till fenstret går,	 Andas från dess rutor bort	 Frostens blommor innan kort,	 Ser med oro i sin håg	 Öfver insjöns frusna våg,	 Kan ej lära sig förstå	 Hvarför Albert dröjer så.	 
	 Dock, o Sällhet! nu hon ler.	 Glädjen i dess blick sig ter.	 
	 
	 
	 O! dess älskling kommer re’n,	 Lätt som morgonstrålens sken,	 Som en pil från bågen snar	 Öfver sjöarne han far.	 Se! han nalkas till sitt mål,	 Ty med vingar utaf stål	 Har han fötterna beklädt.	 Se hur vig och skön och lätt,	 Se hur glad han kommer där!	 Se hur lekande han skär	 I Kristallen Flickans namn,	 Ilar mot dess öppna famn!	 
	 Re’n han blickar, full af hopp,	 Till det höga fenstret opp.	 Vaken vaken han ej ser –	 Gudar! ack, förbarmen Er!	 Fåfängt! ner i afgrunden	 Hjelplös störtar älskaren.	 
	 Hildur klaga vill. Ett skri	 Kan dess smärta icke bli.	 Rysligt vill hon smäda Gud,	 Men hon får ej fram ett ljud.	 Modern ropar: »Hildur, kom!»	 Hildur bryr sig ej därom.	 Modern in i rummet går,	 Ropar: »Hildur!» Hildur står	 Vid det höga fenstret quar,	 Ger sin Moder ej ett svar.	 
	 
	 
	 Harmsen närmar Modern sig:	 »Flicka! säg, hvad fattas dig?»	 Intet svar. Där Hildur stod	 Står hon än med stelnadt blod,	 Krossadt hjerta, flyktad själ.	 Död för smärtor och för väl.	 Än i svarta vaken ner	 Hennes brustna öga ser.	 
	 
	 
	 XIV.	 
	 DET FÖRFÄRLIGA BRÖLLOPPET	 
	 Romans.	 
	 
	 En sorglig visa vill jag sjunga	 Om Riddar Asmund och hans Brud.	 O, lären tidigt Er, I unga!	 Att tillbe och att frukta Gud	 Om han ej brölloppsfacklan tänder	 Er fröjd i jämmer sig förvänder.	 
	 Fru Agnes bort i Schwaben bodde,	 En ädel Enka, mild och from.	 Man öfverallt lycksalig trodde	 Och afundsvärd dess ålderdom –	 Med rikdom henne Gud benådat,	 Men ingen än ens inre skådat.	 
	 
	 
	 En Dotter hon i lifvet ägde,	 Som Fröken Bertha kallad var,	 Dess fägring allas öfvervägde,	 För landets Mör hon kronan bar.	 Så ser man Rosen skönast vara	 Bland tusen fagra blommors skara.	 
	 »Rank var dess växt, som unga lindens,»	 Sora Neckens harpa ljuf dess sång,	 Lätt hennes dans som västanvinden	 Och stolt som krigarns hennes gång.	 Täckt flöt dess hår i gyllne vågor,	 Skönt brann dess kind af purpurlågor.	 
	 Men af Naturen dock ett hjerta	 Som marmorn känslolöst hon fått.	 Ej rörde henne likars smärta,	 Ej vällusten att göra godt.	 Med hårdhet alla hon bemötte,	 Om Modrens grå hår knappt hon skötte.	 
	 När andra fromt i mässan gingo	 Tapeter Bertha virkade	 Och sällan hennes Tärnor fingo	 Åt Gud en stund till offer ge.	 För Prestens tal hon slöt sitt öra	 Och ville ingen varning höra.	 
	 
	 
	 Mångtornadt sig ett fäste höjde	 Mot skyarne i samma nejd,	 Där bjudande Herr Asmund dröjde	 Så ofta han ej var i fejd.	 Ung, rik och frejdad af idrotter,	 Men lik i ondska Agnes* dotter.	 
	 Så hårdt han sina Bönder tryckte –	 Döf för de Faderlösas rop,	 Från Enkorna han gudlöst ryckte	 Den sista skärf de sparat hop.	 Ej qualets tårar honom rörde,	 Kallsinnigt nödens bön han hörde.	 
	 Själf frossande han bägarn tömde:	 Vid harpors ljud och frillors sång	 Han Gud och evighet förglömde –	 I blodig härnad mången gång	 Han gräsligt våld i landet öfvat	 Och Prester dräpt och kyrkor röfvat.	 
	 En långlig ofrid mellan huset	 Af hvilket Asmund framfödd var	 Och det som gett åt Bertha ljuset	 Ägt rum från gråa forntidsdar.	 Det hat sig mellan husen rotat	 På helig arfskapsrätt var fotadt.	 
	 
	 
	 Vid en tornering sig dock hände	 Att Riddar Asmund Bertha såg.	 Straxt kärleken försåtligt tände	 Med vilda flammor upp hans håg,	 Ty sympati och kärlek alla	 Härnere, ond som god, befalla.	 
	 Ej blott han rönte älskogssmärta,	 Han girigt längtade också	 Med Berthas hand, med Berthas hjerta	 Dess skatter och dess borg att få.	 Ej våldsamt kunde han med vapen,	 Med godo ej för ovänskapen.	 
	 Men äfven Berthas hjerta kände	 För Asmund lika ömma slag	 Och till sin fromma Moder vände	 Hon sig med dessa ord en dag:	 »Af kärlek är mitt hjerta såradt.	 En man jag redan åt mig korat.	 
	 Jag för den tappre Asmund flammar,	 Han brinner lika ömt för mig.	 Rik, från ett ädelt hus han stammar	 Och fräjdad är i månget krig.	 För honom blott, för ingen annan	 Med brölloppskrans jag smyckar pannan.»	 
	 
	 
	 När Modren hörde dessa orden	 Af djupa qual dess hjerta sved,	 Hon suckade och stum till jorden	 Det våta ögat sänkte ned.	 Till slut, som uppväckt ur en dvala,	 Begynte hon till dottern tala:	 
	 »Mitt barn! Du till fördärfvet hastar,	 Du af din vreda stjerna drifs.	 Du i ett afgrundsdjup dig kastar	 Ur hvilket ingen räddning gifs.	 Du Asmund ej till man kan äga.	 Nej, nej! därtill de döde säga.	 
	 Stamfadren till det hus dig födde	 Med Asmunds Stamfar ovän var.	 Det grymma hat, hvaraf han glödde	 I sjelfva döden lefde quar.	 Kort innan än han uppgaf Anden	 Han tog sin äldsta Son vid handen.	 
	 Och honom nödgade att svära	 En helig outplånlig ed,	 Att hat till Asmunds ättmän bära,	 Att aldrig göra med dem fred,	 Att, om han kunde, Fadren hämna,	 Att barnbarn fejden öfverlämna.	 
	 
	 
	 Och Sonen lydde. Snart han lade	 Sin fiende i blodigt grus,	 Och ofrid sinsemellan hade	 Alltsedan ständigt dessa hus.	 Om tröttade af strid de slöto	 Ett kort förbund, de snart det bröto.	 
	 Den sista arfvingen, o Bertha!	 Du är af dina fäders ätt.	 O! lät ej rösten af ditt hjerta	 Förnärma deras helga rätt.	 Om blott ditt uppsåt nu de kände	 I grafven harmsna de sig vände.»	 
	 Af vrede Berthas kinder brunno,	 Hemskt skälfde hon af raseri,	 Än tårar från dess ögon runno,	 Än ljungeld strålade däri.	 Döf var hon för sin Moders smärta,	 Snart brast af sorg den frommas hjerta.	 
	 På borgen alla tjenarena	 Begräto bittert hennes död.	 Den hårda Bertha log allena,	 Var som en törnros frisk och röd.	 Knappt var en vecka slut af sorgen	 Förr’n bröllopp firades på borgen.	 
	 
	 
	 Och re’n det ädla paret dignat	 För altaret högtidligt ned.	 Re’n Presten heligt dem välsignat	 Och bägge svurit trohetsed.	 Snart hundra ljus i salen brunno	 Och harpan ljöd och viner runno.	 
	 Snart Bruden vandrat, trött af dansen	 Till sängs med Tärnor i sitt spår.	 Re’n var hon afklädd, redan kransen	 Var lossad ur dess blonda hår.	 På svandun, mellan hvita linnen,	 Hon låg med kärleksdruckna sinnen.	 
	 I kronan, som från taket lyste,	 Man redan utsläckt ljusens mängd.	 Re’n samma bädd de sälla hyste	 Och brudgemakets dörr var stängd.	 Men utanför i höga salen	 Småsvenner tömde gullpokalen.	 
	 Hemskt lyste Manens dunkla stråle,	 Bland spridda moln en stjerna brann,	 Då på en hög och becksvart fåle	 Till borgen kom en Riddersman.	 Så lätt han svängde sig af hästen,	 I salen steg den sena gästen.	 
	 
	 
	 Anherrens konterfey, som hängde	 På muren där, han liknade.	 Blott vildare hans öga blängde	 Och askgrått var hans anlete.	 Hans hufvud räckte upp i taket.	 Så gick han in i brudgemaket.	 
	 Och efter honom kom en annan.	 Af blod hans rustning fläckad var.	 Hans hjelm var klufven, likså pannan	 Men hämnden i sin blick han bar.	 Hans hufvud räckte upp i taket.	 Så gick han in i brudgemaket.	 
	 Och alla snart med bäfvan hörde	 Ett skri af jämmer därifrån.	 Nu släcktes Månen, åskan körde	 I skyarne med gräsligt dån,	 Och blixtar himmelen förgyllde,	 Och svafvelångor rummet fyllde.	 
	 Och tjenare och gäster flydde	 Med quäfda rop åt skogen bort,	 Tills rosenröda dagen grydde	 På östra bergen innan kort.	 Till borgen alla återvände.	 Sitt blod af skräck de isas kände.	 
	 
	 
	 Ej Riddar Asmund, ej hans maka	 Man återfann se’n denna natt.	 Brudtäcket kastadt var tillbaka	 Och blod på golf och väggar satt.	 Från denna tid står borgen öde,	 Ty rysligt spöka där de döde.	 
	 När därför vintergatan flammar	 Och vandrarn förbi stället går,	 Han sakta korsar sig och stammar	 Ett fromt, andägtigt Fader Vår,	 Och beder tyst för Satans snara	 Gud nådelig hans själ bevara.	 
	 
	 
	 XV.	 
	 KONUNGENS VREDE.	 
	 Ur Herders Volkslieder 6 B. Lieder der Wilden N:o 8.	 
	 
	 O! hvar är Du, arma Flicka?	 Ur sin dvala Kungen vaknar,	 Sträcker efter dig sin famn.	 O! hvar är Du? – dystre blicka	 Herrskarns ögon – han dig saknar.	 Ropar, Usla! vred ditt namn.	 
	 
	 
	 Ack! i lekar, himmelskt ömma,	 Till din älsklings hjerta sluten	 Yrar du i skuggan där.	 Hasta nöjets kalk att tömma,	 Njut den flyende minuten –	 Flicka! han din sista är.	 
	 Vrede Kungens hjerta tänder	 Och han ropar: »Vakter, hören!	 Gripen straxt de fräcka två.	 Sliten dem med kopparhänder	 Ur hvarannans famn och fören	 Dem till mig i kedjor så.»	 
	 Re’n de komma. Vilde sväfva	 Kring de armas skullror håren –	 Obetäckte komma de.	 Se, de nalkas! dödligt bäfva	 Deras lemmar och i spåren	 Rysligt slamra kedjorne.	 
	 Vild som dundrets röst från polen.	 Ryter Herrskarn: »Dödens smärta	 Utan miskund väntar Er.	 Dö, o brottslingar! I skolen.	 Yngling! stöt i Flickans hjerta	 Detta kastspjut jag dig ger.»	 
	 
	 
	 Hemskt far Ynglingen tillbaka	 Och med sina bägge händer	 Täcker han sitt anlete.	 Fasor vildt hans lemmar skaka	 Men hans Flicka icke vänder	 Ögat från den älskade.	 
	 Dödsblek står Du, arma Quinna!	 Stänkt af himlens gråt om våren	 Liljan står och darrar så.	 Pärlor från ditt öga rinna,	 Men gudomligt genom tåren	 Skimrar kärleken ändå.	 
	 Fradgande af vrede Kungen	 Nu sig höjer, och till morden	 Väpnar, ljungande sin arm.	 Och af lansen genomstungen	 Sjunker Flickan blek till jorden –	 Blodet frusar ur dess barm.	 
	 Och ett skri af namnlös smärta	 (Hvarför skulle jag det höra?)	 Tolkar älskarns raseri.	 Evigt från mitt rörda hjerta	 Återskallar, – i mitt öra	 Evigt ljuder detta skri.	 
	 
	 
	 Lansen blixtrar och på liket	 Af sin dyra älskarinna	 Blodig sjunker älskarn ned.	 Gå i tysta Anderiket,	 Usla par! att tillflykt finna,	 Slumra nu i ostörd fred!	 
	 
	 
	 XVI.	 
	 KONUNGEN UNDER TRÄDET.	 
	 Efter en Visa hos Vildarne på Madagascar.	 Se Herders: Volkslieder.	 
	 
	 Än Solen högt på blåa fästet dröjer,	 Och blomman, tvinande, sitt hufvud böjer.	 I trädets svala skygd jag här vill bida	 Tills aftonvädren ljuflig kyla sprida.	 
	 O, kommen Quinnor! kommen att förnöja	 Monarkens öron och hans blick, – att höja	 Er röst till sånger! – skynden och förjagen	 Med lek de tröga stunderna af dagen.	 
	 På nytt de ömma kärleksvisor quäden	 Som Flickan sjunger, då hon vaktar säden	 Och då till mattor hon med späda fingrar	 Snabbt om hvarannan säfvens trådar slingrar.	 
	 
	 
	 Ty sångens röst mitt öra mäktigt kjusar,	 Likt kyssar dansens trollbehag mig rusar.	 I dansar, Quinnor! långsamt mig omsväfven,	 Af glädje springen och af vällust bäfven.	 
	 Men re’n kring fälten susar aftonvinden,	 I källor Månen speglar röda kinden,	 Och daggens tårar fukta brända heden –	 O Quinnor, gån! en måltid mig bereden! –	 
	 
	 
	 XVII.	 
	 ÅSKNATTEN.	 
	 
	 Stjernor blicka	 Ned från luftens tjäll:	 Herden smyger till sin Flicka,	 Bäfvande och säll.	 
	 Svarta skyar	 Månens lampa släckt.	 Natten öfver fält och byar	 Tunga vingar sträckt.	 
	 Blixtar korsa	 Himlens mörka sky.	 Våldsamt regnets skurar forssa,	 Storm och åskor gny.	 
	 
	 
	 Skogen böjer	 Trötta kronor ned.	 Böljan sig mot stranden höjer,	 Hotande och vred.	 
	 Herden hvilar	 Roligt hos sin Brud.	 Ej förskräckt af stormens ilar,	 Ej af åskans ljud.	 
	 Väder! bjuden	 All er fasa opp!	 Lugn och rolig kröner Bruden	 Herdens blyga hopp.	 
	 Kyssar bytas,	 Hviskningar och namn.	 Nöjets blyga rosor brytas	 Tyst i nattens famn.	 
	 Inget öra	 Ha de älskande,	 Ingen syn att åskan höra	 Eller blixten se.	 
	 Fåfängt fölle	 Himlahvalfvet ned.	 Fångne dem i döden hölle	 Nöjets rosenked.	 
	 
	 
	 
	 
	 
	 
	 
	 
	 
	 XVIII.	 
	 FLICKAN OCH JÄGAREN.	 
	 
	 Mamma sagt mig hundra gånger:	 »Svär, o Flicka att åt skogen	 Dina blickar ens ej vända,	 Ty af bergsrå är han full.	 Mången Flicka där med ånger	 Önskat, att, förbudet trogen,	 Hon ej lupit från sin slända,	 Sina kardor och sin ull.»	 
	 Rosig morgonen sig höjde,	 Hjul och quarnar hördes bullra.	 Jag åt skogen såg och tänkte	 På hvad Mamma förr mig sagt.	 Kom så jägarn, kom och dröjde	 Utför hyddan – på hans skullra	 Herrligt eldgeväret blänkte	 I den röda Solens prakt.	 
	 Och han började att locka	 Och han sade: »Bästa Flicka!	 Kom att mig till skogen följa.	 Se hur ljuf och grön han är.	 
	 
	 
	 Kom att purpursmultron plocka	 Under ekarne och dricka	 Källans friska silfverbölja,	 Kom att bryta rosor där.	 
	 Gyllne äpplen träden kröna,	 Underbara foglar sjunga,	 Harpor ner i berget tona,	 Skogsfrun på dess kullar går.	 Mellan buskar i det gröna	 Frasar den af pärlor tunga	 Silfvermanteln och en krona	 Strålar kring den högas hår.»	 
	 Och hans ord min åtrå väckte –	 Allt hvad Mamma mig förmanat	 Jag, min toka! straxt förglömde	 Och till skogs med jägarn gick.	 Mörka skuggor snart oss täckte –	 Hvad min tanke aldrig anat,	 Hvad mitt hjerta aldrig drömde	 Innan kort jag röna fick.	 
	 Bästa Flickor! mig ej frågen	 Hvilka under det kan vara.	 Inga ord min tunga äger	 Som dem riktigt nämna kan.	 
	 
	 
	 Varen stilla och på hågen	 Läggen detta rådet bara:	 »Misstron allt hvad jägarn säger.	 Blott med falskhet umgås han.»	 
	 
	 
	 XIX.	 
	 VAGGVISA.	 
	 
	 Lilla Calle, med ett svärd	 Vid sin vänstra sida,	 Hastar ut i riddarfärd	 Att mot trollen strida.	 Hvit är hans häst,	 Gullprydd hans väst,	 Fjädrarne svaja på hatten.	 
	 Minna för sin spegel står,	 Som en stjerna blänker,	 Flätar pärlor i sitt hår	 Och på Calle tänker.	 Skön är hans Mö,	 Hvit som en snö,	 Röd som en törnros i dalen.	 
	 Lilla Calle i galopp	 Rundt kring verlden trafvar,	 Öfver branta klippors topp,	 Ängar, berg och grafvar.	 
	 Präktig han far,	 Borgar han tar,	 Städer och byar han vinner.	 
	 Minna jämt till dagens slut	 Sitter i sin kammar,	 Spänner silkesväfven ut	 Mellan bågens rammar.	 Stickar därpå	 Hvita och blå,	 Röda och gullgula rosor.	 
	 Lilla Carl i kungasal’n	 Dricker söta viner.	 Pärlor bubbla i pokal’n,	 Klara som rubiner.	 Tapper han är:	 Stjernor han bär,	 Stjernor och band uppå rocken.	 
	 I sin faders park ibland	 Lilla Minna vankar,	 Med en blomma i sin hand,	 Carl i sina tankar.	 Röd är dess kind,	 Lätt som en hind	 Minna i buskarne sväfvar.	 
	 
	 
	 Lilla Calle, vig och snar	 På sin häst sig kastar,	 Öfver berg och backar far	 Och till Minna hastar.	 Flickorna se	 På ridten och ge	 Anskri vid trafvarens satser.	 
	 Lilla Calle, hög och stor,	 In i salen stiger.	 Minna står bredvid sin Mor	 Och för Riddarn niger.	 Eldig och kär,	 Hon tänker så här:	 »Christ gifve att Riddarns jag vore!»	 
	 
	 
	 XX.	 
	 BEKÄNNELSEN.	 
	 
	 Att min Vilhelm möte göra	 I en björklund nyss jag gick.	 Ville blott hans stämma höra,	 Endast se hans ljufva blick,	 Tänkte på sin höjd att ge	 Ett par kyssar eller tre.	 
	 Ack! jag kände ej hvad fara,	 Ej hvad öfverdåd det är	 
	 
	 
	 Att i lundens skymning vara	 Ensam med en karl så där.	 Systrar! lyden I mitt råd!	 Skyn för sådant öfverdåd.	 
	 Ingen helig slöja motar	 Älskarns fräcka segerarm.	 Fåfängt be vi – fåfängt hotar	 All vår jungfruliga harm.	 Tårar eller våld ändå	 Öfver oss till slut skall rå.	 
	 Fåfängt mot en man att strida	 Allt hans trolldomsmakt förmår	 Och vårt hjerta på hans sida	 Under kampen öfvergår.	 Sansen flyktar, tanken dör	 För vårt blod, som uppror gör.	 
	 Hårda Systrar! hvarför blicka	 På den fallna med förakt?	 Veten att en dödlig Flicka	 Än ej motstått Amors makt.	 Veten att i dylikt krig	 Er det säkert gått som mig.	 
	 
	 
	 
	 
	 
	 
	 
	 
	 
	 XXI.	 
	 SPINNERSKAN.	 
	 
	 Från morgonsolens möte	 Till’s aftonstjernan brann,	 Jag satt i hyddans sköte	 Så oskuldsfull och spann.	 
	 Tyst allting var som muren –	 En katt, ett kärligt par	 Af steglitsor i buren	 Mitt enda sällskap var.	 
	 En quäll, vid slutad spånad	 Till sängs jag ville gå.	 Då hörde jag förvånad	 En hand på rutan slå.	 
	 Ett mörker som i grafven	 Naturen öfvergjöt.	 Kring slätterna och hafven	 En kulen stormvind röt.	 
	 Jag mig ej neka torde,	 Jag lät för gästen opp.	 Han kom, mitt hjerta gjorde	 I barmen yra hopp.	 
	 
	 
	 Glad husrum jag beskärde,	 Men knappt han detta fått	 Förr’n han en säng begärde	 Och en jag hade blott.	 
	 Man öfver hela verlden	 Sig hjelper som man kan.	 Ack! samma hufvudgärden	 Vi brukte, jag och han.	 
	 Hvad sväfvar mig för sinnet?	 Hvad aning mig betar?	 Månn’ något mer än minnet	 Hos mig han lämnat har?	 
	 Ack! åtta gånger redan	 Har Månan skiftat om	 Emellan Ny och Nedan	 Se’n Vandringsmannen kom.	 
	 Ack! och ej längre kjolen	 Vill framtill räcka ner.	 Knappt bär mig furustolen,	 Knappt kan jag andas mer.	 
	 Den skälmen var ej ensam,	 Nu först jag märker det.	 En hogkomst, oss gemensam,	 Hos mig han stanna lät.	 
	 
	 
	 Må snart han åter klifva	 Inom min hyddas dörr.	 Sjelftredje vill jag blifva,	 Får ingen hvila förr.	 
	 
	 
	 XXII.	 
	 DEN ÖFVERGIFNA.	 
	 
	 Undra ej att tårar löga	 Mina kinder, att mitt öga	 Än på molnen i det höga,	 Än mot jorden ser:	 Att ej mer i högtidskläder	 Jag bland Folkets ringar träder,	 Aldrig dansar, aldrig quäder	 Mina visor mer:	 
	 Att vid Månans bleka strimma	 Jag i dalens silfverdimma	 Vandrar mången enslig timma	 Förr ej trädda spår.	 Att mot himlarandens blånad	 Stum jag ser med namnlös trånad	 Och en suck af qualfull brånad	 Då från hjertat går.	 
	 Han som all min ömhet njutit,	 I hvars famn min själ jag gjutit,	 Trolöst, ack! han mig förskjutit,	 Känner ej mitt namn.	 
	 
	 
	 Öfvergifven, lik en blomma,	 Som förvissnat, står hans fromma	 Brud och smäktar i den tomma	 Ödemarkens famn.	 
	 Evigt tycker sig mitt öra	 Ljudet af hans stämma höra,	 Hvart mig fjäten långsamt föra	 Målad står hans bild.	 Ljuft till mötes han mig smilar	 Där i drömmens band jag hvilar;	 Men jag vaknar – tåren ilar,	 Barmen svallar vild.	 
	 Trygg mitt hjertas bud jag följde,	 Hvarje slöja som mig höljde	 Bort han lyfte, – svekfullt döljde	 Ingen larf min själ.	 Barmens suckar, kindens lågor	 Svarade hans ömma frågor,	 Min förkjusning, mina plågor	 Kände han så väl.	 
	 Ymnigt molnets tårar svalla,	 Höstens lurar mäktigt skalla,	 Blad och blommor sorgligt falla –	 Allt förvandlar sig.	 Vänner! minnens dessa orden –	 Snart en kulen vind från Norden	 Blek och darrande till Jorden	 Lägger äfven mig.	 
	 
	 
	 Dödens klockor! snart I ljuden.	 Snart i hvita svepningsskruden	 Hvilar den förgråtna Bruden –	 Gudar! ej mot hans	 Skall mitt hjerta slå dess sista	 Jämmerfulla slag och brista.	 Ej han pryda skall min kista	 Med en tårad krans.	 
	 
	 
	 XXIII.	 
	 TILL EN BLOMMA.	 
	 (Efter Rist.)	 
	 
	 Att i morgonens gyllne strimma	 Daggens pärlor din skrud omglimma,	 Guld och purpur den yppigt måla	 Kan min Rosa gärna tåla.	 
	 Att din fägring, din ånga gläder	 Lätta fjärlar och västanväder,	 Att af Läkarn berömd du blifver	 Ingen harm åt Rosa gifver.	 
	 Må af brokiga örters skara	 Du, o blomma! den första vara,	 Men i Skapelsens vida rike	 Ser min Rosa ej sin like.	 
	 
	 
	 Hvarje vandrare lätt dig bryter.	 All den fägring, hvaraf Du skryter,	 Snart förgås och i grafven sänker	 Ofta läkdomen Du skänker.	 
	 Hvad är skönhet, som ej kan tala?	 Ack, som dömd till en evig dvala	 Ej kan sucka och ej kan brinna,	 Ej som Rosa hjertan vinna?	 
	 Blickar, ljufva som stjernans strålar,	 Purpurglans, lik den Rosen målar,	 Och en röst, som i mirtendalen	 Ljuft förstummar näktergalen:	 
	 Och en dygd, som till vördnad tvingar,	 Och en godhet, som kjusning bringar,	 Och en skönhet, som öfverväger	 Allas, allas, Rosa äger.	 
	 
	 
	 XXIV.	 
	 GUBBEN.	 
	 
	 »Njut den flydda ungdomsvåren,	 Gubbe! än en dag.	 Krön med rosor silfverhåren	 Och pokalen tag.	 
	 
	 
	 Drick och glöm den bleka Drotten	 Vid Cocytens våg.	 Drick och säg oss hvad i botten	 Af din kalk du såg.»	 
	 »Ack! min Lotta såg jag åter,	 Min försvunna vän.	 Glädjens tårar stum jag gråter	 Vid dess hjerta än.	 Blomsterkrönt hon kring mig sväfvar,	 Suckar ömt mitt namn.	 Varm af kjusning än jag bäfvar	 Mot dess öppna famn.	 
	 Nattens Måne ser jag stiga	 Ur krystallisk sjö.	 Alla foglar hör jag tiga	 Alla toner dö.	 Endast Lottas cittra klagar	 Med harmonisk röst.	 Hviskar ömt: »för tvångets dagar	 Skänke natten tröst.»	 
	 Vidt kring Staden slockna ljusen	 I hvarenda gård.	 Mäktigt hålla re’n om husen	 Stängda portar vård.	 Blott i Lottas boning flammar	 Silfverlampan skär.	 Blott till hennes lugna kammar	 Dörren oläst är.	 
	 
	 
	 Oläst, – men för mig allena.	 Se, i aftondrägt	 Möter mig den änglarena	 Lik en västanfläkt.»	 »Gubbe! skjut till rätta kransen	 I ditt bleka hår.	 Drick, o Gamle! drick till sansen	 Evigt dig förgår.»	 
	 
	 
	 XXV.	 
	 SJÖMÄNNERNAS VISA I HAMNEN.	 
	 
	 När Eos, Bröder! ses i morgon hasta	 Ur vågens famn,	 Vi få ej längre här vid bägarn rasta	 I stormfri hamn.	 
	 Och innan nästa aftonrodnad glimmar	 Vår brödrahär	 Förbytt i spridda lik måhända simmar	 Kring öde skär.	 
	 Ty denna afton, när den gyllne Solen	 Till hvila gick,	 Med blodrödt skimmer omgaf hela polen	 Vår häpna blick.	 
	 
	 
	 Välan! vår dom har Nornan redan ristat	 I kopparen	 Och ingen kufvat, ingen öfverlistat	 Sitt öde än,	 
	 Det må som Hjelte svärdets blixtar svinga	 Med stålklädd arm,	 Det må som orm bland rosorna oss stinga	 Vid Flickans barm.	 
	 Hvad morgondagens förlåt ock må hölja	 Vi kunna ju	 Med nöje suga vinets purpurbölja	 I quäll ännu.	 
	 Ty den sin framtid dunkelt genom tåren	 Till mötes ser,	 För honom ila utan njutning åren	 Till Orkus ner.	 
	 Ej lyran kjusning i hans hjerta skallar	 Och sorgfritt mod.	 För honom Tärnans änglabarm ej svallar,	 Ej drufvans blod.	 
	 O sköna Flicka! Du som bland oss sväfvar	 En ängel lik,	 Hvars barm i slöjans lätta fängsel bäfvar,	 Så vällustrik,	 
	 
	 
	 Hvars kinder strös af yppig ungdomsvärma	 Med rosenfärg,	 Hvars runda lemmar drifvans skimmer härma	 På Grönlands berg,	 
	 Med kärleksstrålar fäst ditt blåa öga,	 Lisett! på mig.	 Förrn morgonstjernan brinner i det höga	 Jag lämnar dig,	 
	 Och far min väg, fast hjertat skulle brista	 Af älskogsve.	 Nu af din sockermund en kyss! den sista	 Jag får kanske.	 
	 Ty fjerran bort från kyssar, glam och Tärnor	 Min grymma lott	 Till hafs mig för, – snart ser mitt öga stjernor	 Och vågor blott.	 
	 Ack! tusen faror mot en Sjöman strida	 I vildt förbund.	 På honom klippor, grymma stormar bida	 Och dolda grund.	 
	 Bär till min hågkomst hvad jag nu dig skänker,	 En gyllne ked.	 O! tänk på mig, när blicken tyst Du sänker	 I barmen ned.	 
	 
	 
	 Hvarhälst jag fäller snäckans tunga ankar	 I hamnens dy,	 Hvarthän jag far, – din bild för mina tankar	 Är evigt ny.	 
	 
	 
	 XXVI.	 
	 VÄNTAN.	 
	 
	 Ej kransad mer af stålarnes tiar,	 På Thetis’ bädd sitt hufvud Solen böjer,	 Och dimmans flor sig öfver fälten drar	 Men älskarn dröjer.	 
	 Olympiskt nattens gyllne stjernor le,	 Latonas Dotter silfvermolnen plöjer,	 Och himmelsk vällukt andas ängarne	 Men älskarn dröjer.	 
	 Mathildas hjerta klappar af begär,	 Dess barm af längtan vällustfull sig höjer.	 Mathilda vakar, suckande och kär,	 Men älskarn dröjer.	 
	 Hvad ser jag skymta där på fältens plan?	 Hvad sagta buller nu mitt öra röjer?	 O träd, o skuggor! grymt I mig bedran!	 Min älskling dröjer.	 
	 
	 
	 Jag vill teorbens milda strängar slå.	 Dess röst elysiskt lugnar och förnöjer.	 Så längtansfulle silfverljuden gå,	 Men älskarn dröjer.	 
	 Dock sagta öppnas dörren. Ur min hand	 Teorben faller klingande till Jorden.	 Det är min älskling. Ljuft i kyssars brand	 Förquäfvas orden.	 
	 
	 
	 XXVII.	 
	 
	 DEN 1STA MAY.	 
	 (Efter Milton.)	 
	 
	 Nu dansar Fosforos, vid facklans brand	 I Öster fram och leder vid sin hand	 Den friska May, som öfver grönklädd hed	 Gullvifvor strör och bleka sippor ned.	 Hell, sköna May! Du glad oss bär	 Ungdom, fröjd och varmt begär.	 Skog och mark Du herrligt kläder	 Berg och dal ditt anlet gläder,	 Ty fire vi din fest med tidig sång	 Och önske din regering lång.	 
	 
	 
	 
	 
	 
	 
	 
	 
	 
	 XXVIII.	 
	 VANDRARENS VISA.	 
	 
	 Hur skön går ej Solen ur böljorna opp!	 Hur skimrar ej guldet på klippornas topp!	 Hur myser ej kring mig, hvart ögat jag vänder	 Elysiska parker, förtrollade länder!	 
	 Jag kan icke trifvas i dälderna här.	 Hvar blomma, hvar buske jag känner ju där.	 Nej! ut i det vida med brinnande ifver	 En underbar trånad, en trollkraft mig drifver.	 
	 Ty fattar jag stafven med längtande hand	 Att vandra en främling i aflägsna land	 Och ömkar den arme, som dömdes af Ödet	 Att dricka i stillhet det hembrygda mjödet.	 
	 Jag Rhenflodens vinrika stränder vill se,	 Mig Galliens drufva sin nektar skall ge	 Och hon som på Mallaga-rankorna sitter	 Och portdrufvan, älskad af handlande Britter.	 
	 Fritt andra må dväljas i hembygdens tjäll	 Från lefnadens morgon till lefnadens quäll,	 Fritt smeke de hustrun, som upphört att smila	 Och vagge den gråtande ungen till hvila!	 
	 
	 
	 Iberiens Mö i en glimmande krans	 Skall dansa för mig sin förföriska dans,	 Skall löna med sällhet min diktade smärta	 Och svartsjukans dolkar ej träffa mitt hjerta.	 
	 Lutetias Dotter vid kronljusens brand	 Skall trycka i valsen min bedjande hand,	 Skall kämpa med Hjelten den ensliga striden	 På soffor, betäckte af frasande siden.	 
	 När dagen sig svalkar i vågornas bad,	 Från vandrarens cittra en öm serenad	 Skall kjusa Ausoniens lyssnande Tärna,	 Vid skenet af quällens olympiska stjerna.	 
	 Så går jag i stillhet min fredliga gång	 Men skulle mig vägen till slut bli för lång,	 Välan till min hembygd jag vänder tillbaka	 Och bygger en hydda och tar mig en maka.	 
	 
	 
	 XXIX.	 
	 BÖNHÖRELSEN.	 
	 
	 Ren granens korp sig till hvila satt	 Och tjädern bjudit sin vän: god natt!	 
	 
	 
	 Den ömma dufvan, af kyssar trött,	 Vid makens sida nu slumrar sött.	 Naturen hvilar, jag vakar än,	 Jag täres fridlös af kärleken.	 
	 O Emma! blicka till älskarn ner,	 Som till ditt hjerta med tårar ber!	 O, stig till fenstret i nattlig skrud	 Vid lutans klagande silfverljud,	 Och mildt i skenet af Månan te	 Ditt väna, himmelska anlete!	 
	 Af våta dimmor är rymden full,	 Fördunkladt stjernornas klara gull.	 Snart kalla stormar kring jorden gny	 Och Luna sjunker i bister sky.	 Utför din boning jag likväl står	 Med nattens droppar i rifna hår.	 
	 O sköna Flicka! till fenstret stig	 Och vinka älskaren upp till dig!	 Jag nyss vid muren en stege fann,	 Han mig till himmelen föra kan.	 O, lifva, Ängel, mitt djerfva hopp	 Och lätt som tanken jag sväfvar opp.	 
	 »O Yngling! darra att tro mig svag!	 Mitt hjerta vördar Dianas lag.	 
	 
	 
	 Ej falska löften, bedrägligt tal	 Och tvungna suckar och diktadt qual,	 Ej lutans klagande silfverröst	 Förmår att dåra mitt fria bröst.	 
	 Ack! som en orm på violers bädd	 Gör blotta kärlekens namn mig rädd.	 Mig roar idka med färdig hand	 Minervas konster, vid lampans brand,	 Och höja leende någon gång	 Bland muntra Tärnor min röst till sång.	 
	 De ord jag noga på hjertat lagt	 Som mig om kärleken Mamma sagt.	 Väl kjusar mäktigt hans första lust,	 Men leken ändas med sorg och pust.	 Han fagra blommor om våren bär	 Men frukten bitter om hösten är.»	 
	 O Emma! darra att tala så!	 Mot Amors Gudom dig ej förgå.	 Han envåldsspiran kring verlden för,	 Han Jordens fröjd och Olympens gör,	 Sin dyrkan lönar med salighet	 Men ock föraktaren straffa vet.	 
	 Se, blek som liljan min hy ju är.	 Din kärlek, Emma, mitt lif förtär.	 
	 
	 
	 Snart kall jag hvilar på svartklädd bår.	 Förbi ditt fenster min likfärd går,	 Och under klockornas hemska dån	 Tar jorden åter sitt korta lån.	 
	 Dock skall vid stjernornas bleka ljus	 Min Ande sväfva kring detta hus.	 Af klagotoner Du väckas skall	 Ur nattens hvila, – som marmorn kall	 En hand dig fatta, och grifteklädd	 Min vålnad stå vid din lena bädd.	 
	 »O tala, Ludvig, ej mer så grymt	 Ren sorgens tår mina blickar skymt.	 Nej, goda Ludvig, mitt öga ej	 Skall se din sorgliga likfärd, nej!	 Hvi flyr Du, Ludvig, min sträckta famn?	 Kom åter, Yngling! i Amors namn!	 
	 O Du som herrligt i etern far	 Med silfvervingade dufvors par,	 Som allt besällar med gifmild hand	 Och knyter hjertan i rosenband!	 O! bistå, gyllene Venus, mig!	 Och i mystèrerna sjelf mig vig.»	 
	 
	 
	 
	 
	 
	 
	 
	 
	 
	 XXX.	 
	 SOLEN OCH BÄGAREN.	 
	 
	 Ej fursten på den gyllne stolen	 Ej grannlåtsdockan på en bal	 Så mycken likhet har med Solen,	 O Bröder! som en vinpokal.	 
	 Kall, själlös, stum Naturen hvilar	 Så länge än kring Söderns pol	 Du på en lägre himmel ilar	 Och sneddad blickar hit, o Sol!	 
	 Men knappt igen mot höga Norden	 Du farten af din eldvagn sträckt,	 Förr’n, löst ur vintrens svepning, Jorden	 På nytt sig klär i hoppets drägt.	 
	 Då börjar lärkan sina quäden,	 Då klingar bäckens melodi,	 Då kyssas dufvorna i träden,	 Då dansar hjorden, säll och fri.	 
	 Så molnet allas panna målar,	 I allas hjertan vinter är,	 Tills bägaren i laget strålar	 Och tänder glädje och begär.	 
	 
	 
	 Dess ånga, ljuf som västanvinden	 Elysisk väcker sångens röst	 Och rosor spricka ut på kinden	 Och vällust andas hvarje bröst.	 
	 Då närmar skämtet sig, och löjet	 Tätt följer i dess muntra spår,	 Ur allas blickar strålar nöjet	 Och hvarje barm af längtan slår.	 
	 Då börja händer trycka händer,	 I öga öga kärligt ser	 Och älskarn djerfva blickar sänder	 Emellan Flickans gaser ner.	 
	 Tungt natten hvilar kring Naturen,	 Ej skönjas ljud, ej färjor mer.	 Blott dunkla stjernor från azuren	 Emellan stormmoln blicka ner.	 
	 Men knappt i rosenröda kläder	 Aurora Solen bådat har,	 Knappt denna fästet sjelf beträder	 Förr’n allt sin skapnad återtar.	 
	 Af dunkel grönska skogen lyser	 Och stadens torn i gullglans stå,	 I brokig fägring ängen myser,	 Med purpur flodens böljor gå.	 
	 
	 
	 Så mörker djupt vår själ betäcker,	 Så herrskar i vårt hjerta sorg	 Tills vinets ånga farten sträcker,	 Idéer! mot Er gudaborg.	 
	 Ju högre dagens Konung skrider,	 Det ljusnar ock kring rymderne,	 Så i vår själ ju mer det lider	 Åt bottnen på vår bägare.	 
	 Den Gud, som Zodiaken plöjer,	 Är hvarken Ande eller kropp:	 Likså den Spiritus sig höjer	 Ur vinet i vår hjerna opp.	 
	 Hvar afton Solen bakom fjällen	 Tycks dö, men uppstår snart igen.	 Den bägare jag tömt om quällen	 Må den stå full om morgonen.	 
	 O Dionysos! lät i qualen	 Mig evig tröst af drufvan få.	 Om Ödet nekar mig pokalen	 Må Solen nekas mig också.	 
	 
	 
	 
	 
	 
	 
	 
	 
	 
	 XXXI.	 
	 MIDSOMMARSNATTEN.	 
	 
	 Retande Flicka! och alltså Du skänker	 Icke en kyss åt din älskare mer!	 Sorglös i handen din panna Du sänker,	 Blundar vid älskarens sida och ler.	 Räds, o förkjuserska! timmarne ila.	 Tagom i flykten de skyndande fatt!	 Lång blir i griften vår ensliga hvila –	 Hvarför ej vaka en midsommarsnatt?	 
	 Öppna ditt blåa förtroliga öga!	 Lyssna till vaktelens högljudda sång.	 Skåda hur Cynthia ställer bland höga	 Vandrande skyar sin drömmande gång	 Kalkarne öppnar ju ambrafiolen.	 Nattfjäriln glädtigt kring kjuserskan far.	 Fritt var, o Flicka! min törnros i Solen,	 Ack! men i månsken min Hesperis var!	 
	 Dagrandens strimma i Öster jag röjer,	 Vakna, o älskade! Natten är kort.	 Guldlockigt hufvud snart morgonen höjer,	 Jagar den rodnande kärleken bort.	 Hesperis tristis, Nattfiol.	 
	 Natten i silfver förbyter sin svärta,	 Stjernorna blekna kring himmelens rund.	 Läppar mot läppar och hjerta mot hjerta	 Firom den rosiga morgonens stund.	 
	 
	 
	 XXXII.	 
	 KYSSARNE. TILL CHLOË.	 
	 
	 Ve att mina	 Läppar dina	 Bäfvande rörde, o älskade Flicka!	 Kärlekens eldkalk där gafs mig att dricka.	 
	 Söfd och vaken	 Eftersmaken	 Af din förföriska lockmat jag känner.	 Evig, o Chloë! är törsten mig bränner.	 
	 Lik en gädda	 På förklädda	 Hållfasta kroken mitt hjerta känns spritta.	 Faste de retande kyssarne sitta.	 
	 Vinets bölja	 Kan ej skölja	 Bort deras kraft med sin pärlande nektar.	 Kyssa dem bort ingen kjuserska mäktar.	 
	 
	 
	 Mägtigt dragen,	 Ljuft betagen,	 Honung lik biet jag tänkte att suga,	 Drack så merkurium, lik sommarens fluga.	 
	 
	 
	 XXXIII.	 
	 FLICKAN TILL SIN ÄLSKARE.	 
	 
	 Till ända dagen skrider,	 Åt natten snart det lider,	 Kring fästet quällen sprider	 Sin bleka stjernehär.	 Naturen är så dyster –	 Jag suckar, nyss så yster.	 Mig fåfängt sofva lyster –	 Dröj, o min älskling, här!	 
	 Åt hvilan allt sig viger.	 All verlden kring mig tiger,	 Allt högre natten stiger,	 Det mörknar ständigt mer.	 Kring polen norrsken sväfva,	 Ur sjön sig töcken häfva –	 Hur grufligt jag skall bäfva	 Om Du mig öfverger!	 
	 Din eld mig genomglöde!	 Jag skälfver för mitt öde,	 Jag darrar för de döde	 Som grafvarne bebo.	 
	 
	 
	 Må nöjets fackla brinna!	 Kom, bönhör din slafvinna.	 O! lät den svaga finna	 I dina armar ro!	 
	 
	 
	 XXXIV.	 
	 DIALOG.	 
	 
	 Sköna Flicka! nöjets altar,	 Prydt af rosor, vinkar re’n.	 Utanför i Månans sken	 Sällsamt dimman sig gestaltar,	 Och kring Jordens krets förvaltar	 Nattens Gud, till dagens skymf	 Värfvet af en Paranymf.	 
	 »Hvarför, o min älskling! trängta	 Till det tysta lägret så?	 Nöjena som rök förgå.	 Det är ljufvare att längta	 Att i varma, nektarstänkta	 Kyssar ana sällheten,	 Än att redan njuta den.»	 
	 Flicka! skyndom oss att hinna	 Önskningarnas gröna strand.	 O! hur länge på din hand	 Skall den tomma kyssen brinna?	 Kom, o älskade Corinna!	 Lät mystèren för mitt hopp	 Gå i rosenskimmer opp!	 
	 
	 
	 »Ack! hvad båtar väl att sträfva	 Mot vårt eget hjertas brand?	 Redan mina lemmars band	 Af en vällustrysning bäfva –	 Barmens glober vildt sig häfva,	 Alla pulsar ropa: njut!	 Kom! men först släck lampan ut.»	 
	 Hvarför hennes stråle släcka?	 Flicka! hvarför önskar Du	 Att i segertimman nu	 Mörka skuggor dig betäcka?	 Ack! där känslans blickar sträcka	 Sin förkjusning, hvarför fa	 Synens äfven dit ej nå?	 
	 »Dåre! ögonen som njuta	 I ditt anlet du ej bär.	 Hjernan deras hembygd är.	 Klarast de sin eldblick gjuta	 När dem skuggor innesluta	 Och den yra kärleken	 Sällast är med bindelen.»	 
	 
	 
	 
	 
	 
	 
	 
	 
	 
	 
	 TREDJE BOKEN.	 
	 EROTISKA SÅNGER.	 
	 
	 I.	 
	 VISA.	 
	 
	 Dröm ej, o Yngling! sekunderna gå,	 Timglaset rinner.	 Evigt din rosiga lefvernestrå	 Parken ej spinner.	 
	 Hälsad af Vårens föryngrande Gud,	 Smekt af hans väder,	 Ser Du hur jorden i mayblommors skrud	 Festligt sig kläder?	 
	 Moden sig kastar från klippornas topp.	 Ljuf är hans brusning.	 Lärkorna sväfva i skyarne opp,	 Quittra sin kjusning.	 
	 Snöhvita hjordar i lekar och språng	 Hvimla kring marken.	 Dufvornas kyssar och orrarnes sång	 Ljuda i parken.	 
	 
	 
	 Kärlek, o Yngling! förljufve din vår	 Kärlek och dansar!	 Häng i ditt mörka ambrosiska hår	 Doftande kransar!	 
	 Sommarn af glödande rosor betäckt	 Jorden förlåter.	 Straxt hon sig klär i förgängelsens drägt,	 Himmelen gråter.	 
	 Tystnaden graflik kring ängarne rår,	 Dimmorna stiga.	 Eken, förhärjad, på klipporna står,	 Foglarne tiga.	 
	 Yngling! din höst skall ock komma en dag,	 Regnig och kulen.	 Kransen ur frostiga lockar då tag,	 Dyster och mulen.	 
	 Häng då på spiken med darrande hand	 Kärlekens lyra.	 Banna vid eldstadens husliga brand	 Ungdomens yra!	 
	 
	 
	 
	 
	 
	 
	 
	 
	 
	 II.	 
	 EN ANNAN.	 
	 
	 O Yngling! blomsterkrön din panna	 Och sug en bräddad festpokal!	 Hvar omsorg från din själ förbanna	 Och söf i nektar hvarje qual!	 På ljungeldsvingar hastigt rymmer	 Din glada rosenålder bort.	 O! räds att mörda med bekymmer	 En tid, så ljuflig och så kort.	 
	 Det båtar till din sällhet föga,	 Om i ett skyhögt marmorslott,	 Hvars prakt förbländar vandrarns öga	 Din boning Du af lyckan fått,	 Om dina hundra tegar gjuta	 Kring fältens vidd sitt gyllne svall,	 Om rika vattenkonster spruta	 I dina parker sin kristall.	 
	 Ett Peru fåfängt ses förgylla,	 Förgäfves harpors gälla chor	 Och kronors sken de salar fylla.	 Där Orons svarta Demon bor.	 Att utestänga Eumeniden	 Ej kungars hela makt förslår	 Och hjertat under guld och siden	 Dock blöder än af samma sår.	 
	 
	 
	 För dig, o Yngling! jorden prålar	 I höstens guld, i vårens krans.	 För dig af stjernor himlen prålar	 Och Eos ler i purpurglans.	 För dig de blomstra fältets tufvor	 Och parkens häckar, – se för dig	 Hur Backi ranka, tyngd af drufvor,	 Om almen trofast lindar sig.	 
	 Ja, rik och gifmild är Naturen –	 O! hasta i dess sköte ned	 Och under hvälfvande Azuren	 Ett yppigt läger dig bered,	 Där täckt af blomsterrika lindar	 I dalens famn den klara ån	 Sig mellan krumma stränder vindar	 Med stilla musikaliskt dån.	 
	 Här för din åsyn allt församla	 Hvad skönt och ädelt jorden har,	 Och vet, när lyckans Tempel ramla	 Att dock Naturens än stå quar.	 Lät sången ljuda, bägarn fraggas,	 Och vid en älskvärd Flickas barm	 Ditt hjerta mildt i drömmar vaggas	 Från verldens sträfvande och larm.	 
	 Försvinna skall hvar dag, som randas –	 Snart purpurrosen flyktat har	 Med fjäriln, som dess vällukt andas,	 Med biet, som dess honung drar.	 
	 
	 
	 Lät ögat vandra öfver Jorden –	 Hvem herrskar där? – Förgängelsen. –	 Du sjelf är endast skapad vorden	 Att sucka och att hylla den.	 
	 Gläds! vore ock din dag förliden	 I vårens glädje – snart ändå	 Af den försvunna rosentiden	 Blott nakna törnen återstå.	 Ur hvita lockar dock skall falla	 Den krans din stolta hjessa bär	 Och Venus på sitt dufspann kalla	 Och fly med lekar och begär.	 
	 O! darra för de mulna dagar,	 Som ängsligt ända hvarje lust,	 Då Flickans kyss ej mer behagar,	 Ej lyrans klang, ej drufvans must.	 Till dess må känslan silfverljuda	 I glada hymner från din mund,	 Och Amor prisas, bålen sjuda	 I vänners skämtande förbund.	 
	 
	 
	 
	 
	 
	 
	 
	 
	 
	 III.	 
	 TILL AFTONSTJERNAN.	 
	 
	 Dagens strålande Gud hos Thetis hvilar.	 Skrid på himmelen fram, o aftonstjerna!	 Att till Kärlekens Tempel	 Viga en suckande Jord.	 
	 Se! Du kommer så mild: din gyllne lampa	 Leder älskarens gång ur hyddans sköte	 Mot den rodnande Flickans	 Möte i björkarnes skygd.	 
	 Nu af trohetens ed, förbundets kyssar,	 Gyllne Hesperus! du till vittne tages	 Och i ångande gräset	 Digna de saliga ned.	 
	 Trygge fira de här på blomstermattor	 Nöjets himmelska fest, ty Du allena,	 Quällens glimmande stjerna!	 Ser deras menlösa ro.	 
	 O! de nöjen, som blott af dagens strålar	 Hemta färgor och lif, af hopens ögon,	 O! hvad äro väl dessa?	 Skimmer och brokiga moln.	 
	 
	 
	 Undfly, älskande själ! i öknar verldens	 Glädjemördande blick. Vårt lif besälla	 Blott de fröjder, som mäktigt	 Höljas af tystnad och natt.	 
	 
	 
	 IV.	 
	 
	 
	 
	 Där källan mellan rosor dansar	 Och häcken hviskar Amors namn.	 Din stämma Du till sånger höjer,	 I stum förvåning Jorden dröjer,	 Olympens portar öppna sig	 Och gudaskaror omge Dig.	 
	 Men gömmer Luna frusna kinden	 I molnets dok, en stormig höst	 Ur bäddens famn på midnattsvinden	 Vi sagta lyssna, bröst vid bröst.	 För seglarn på de bistra hafven,	 För honom som vid pilgrimsstafven	 I öknar sig förirrat har	 Vi bedja då till stoftets far.	 
	 Men drömmar blott försona Parken –	 Ur dvalan väckt jag åter står	 Förlåten, ack! i ödemarken	 Och fasans mörker kring mig rår.	 
	 
	 
	 Som flodens böljor utan hvila	 Till Oceanen fly, – så ila	 Min lefnads mulna dagar bort	 Och glädjen är som blixten kort.	 
	 
	 
	 V.	 
	 MINA ÖNSKNINGAR.	 
	 
	 Om himlen mina böner hörde	 Och biföll mina nöjens val,	 Mitt obemärkta lif jag förde	 I en af skogar kransad dal,	 I skuggan af de gröna träden	 Min låga hydda skulle stå	 Och rundt omkring den gyllne säden	 I vågor för Zefiren gå.	 
	 Amanda här min vandring glädde –	 Behagen sväfva i dess spår.	 En enkel slöja henne klädde	 Och rosor hennes mörka hår.	 När stjernan brann i nattens svärta,	 När Eos purpurflammor gjöt,	 Jag Flickan till mitt druckna hjerta	 Med outsäjlig ömhet slöt.	 
	 Vår ära vi ej dårligt sökte	 I sybaritiska kalas.	 
	 
	 
	 Ej silfverfat på borden rökte,	 Ej Kapvin fyllde våra glas.	 Ej gyllne vagnar till oss foro	 Att bringa gäspningar och tvång.	 Blott valda trogna vänner voro	 Vår sällhets vittnen, mången gång.	 
	 Och skulle för vår husdörr stanna	 En arm, föraktad vandrare,	 Med silfverlockar, fårad panna,	 Af år och mödor lutande,	 Vi honom in i tjället ledde,	 Vi gifmildt delade vårt bröd,	 Och på den veka bädd vi redde,	 Han drömde bort sin långa nöd.	 
	 När drifvan smält på våra klippor	 Och svalan hälsat Manhems strand,	 I gröna dalen, mellan sippor,	 Vi troget gingo, hand i hand.	 I skumma lundar än vi lågo –	 Ett löftak sommarn återhöll –	 Med glada blickar än vi sågo	 Hur skördens gull för lian föll.	 
	 Låg snö kring slätterna och fjällen	 Och Nordan öfver Jorden hven	 Vi lungt förnötte vinterquällen	 I hyddans famn vid brasans sken.	 
	 
	 
	 Vi då, i mild förkjusning sänkte,	 Omsvuro aldrig bruten tro,	 På flydda dar med glädje tänkte	 Och på de kommande med ro.	 
	 Så gladt vi skulle banan vandra	 Tills dödens natt sitt töcken gjöt,	 Vi hade lefvat med hvarandra,	 Vi dogo i hvarannans sköt.	 En brudsäng, trygg för alla skiften	 Vårt mängda stoft i jorden fann,	 Och tvänne lindar öfver griften	 Symboliskt famnade hvarann.	 
	 Hvi stiger tåren i mitt öga?	 Hvi darrar så mitt klämda bröst?	 Hvi sväfvar sucken mot det höga	 Och återvänder utan tröst?	 Förgäfves mina böner låga –	 När fyllde Ödet hjertats kraf?	 Allena skall jag öknen tåga,	 Allena sofva i min graf.	 
	 
	 
	 
	 
	 
	 
	 
	 
	 
	 VI.	 
	 IDEALET	 
	 
	 På gyllene vingar, o Minne! tillbaka	 I diktens förtrollade dalar mig för!	 Olympiska nektarn mig åter lät smaka	 Och saligt mitt suckande hjerta än gör!	 Du hör mina böner ... jag friare andas.	 Se kinden är fuktad af kjusningens tår.	 Hesperiska ångor med vindarne blandas	 Och klarare Solen på himmelen går.	 
	 Här gick hon i oskuldens snöhvita kläder	 Med kransar i håret den blomstrande Mön.	 Ej skönare Eos, ej Cynthia träder	 Med lågande anlet ur krusiga sjön.	 Här räckte hon däjlig som Kärlekens Moder	 Till festliga dansar sin glänsande arm.	 Här sof hon vid randen af kyliga floder,	 Här krönte hon glädtigt med rosor sin barm.	 
	 I grönskande lunden, där Ekarne gjuta	 På liljorna neder sin härmande natt,	 Med kransar i håret, i famnen sin luta,	 På blomstertapeten hon sjungande satt.	 Där borta i susande skygd af den höga	 Romantiska linden, förtroligt hon låg	 Vid älskarens hjerta – dess fuktade öga	 I älskarens öga försmäktande såg.	 
	 
	 
	 I helig triumf jag till altaret förde	 Den rodnande Flickan med segrande hand.	 I brudsalen redan man harporna rörde	 Förjagades natten af kronljusens brand.	 Men snart de melodiska strängarna tego	 Och ljusen i kronorna slocknade re’n.	 Till kärleksasylen de lyckliga stego,	 Beglänste af Månans erotiska sken.	 
	 På leende slätter, af mayblommor prydda,	 I lönnarnes skygd, vid en ormande å,	 Sig höjde vår låga, vår fredliga hydda	 Och änglar där sågos i parkerna gå.	 Här tittade stjernornas bleka Prinsessa	 Om aftonen in på ett älskande par	 Och höjde sig Eos med guldlockig hjessa	 Hon vittne till våra omarmningar var.	 
	 Hvart flydde så fjerran min älskade Flicka?	 Då lärkorna vakna, förkjusande vän!	 Jag söker dig redan – då stjernorna blicka	 Från himmelen neder, jag söker dig än.	 O! säj hvar ditt strålande anlet Du döljer!	 Förgäfves jag ropar i skogen ditt namn,	 Förgäfves den buktande floden jag följer	 Och hemskt mig fördjupar i klyftornas famn.	 
	 O! lät mig din himmelska röst dock få höra!	 Din saliga anblick mitt öga beskär!	 Som gullharpan kjusar din stämma mitt öra,	 Som Fullmånans ljufligt ditt anlete är.	 
	 
	 
	 Men rysliga Öden!... Du kommer ej åter,	 I suckar förtäres min lågande själ.	 Åt döden Du trolöst din älskling förlåter	 Och hör ej hans darrande sista farväl.	 
	 
	 
	 VII.	 
	 TILL SÅNGGUDINNAN.	 
	 
	 O himmelska Sångmö! din gullharpa tag	 Och döfva med gälla, förtrollande slag	 Min frätande oro, – kom, bönhör en svag!	 
	 Som blomstrande plantan i middagens brand,	 Som vandrarn i Libyens glödgade sand,	 Så quäljes mitt hjerta i kärlekens band.	 
	 När Solen på zenith förbländande står,	 När Månen i nattliga skyarne går,	 Af bäfvande oro mitt hjerta än slår.	 
	 Höj, strålande Sångmö! din ljufliga röst!	 Du milda! Du äger mot smärtorna tröst	 Och läkande balsam åt sårade bröst.	 
	 Du sjunger – då fröjdar sig bojornas slaf.	 I spira förvandlar sig tiggarens staf	 I brudläger uslingens bäddade graf.	 
	 
	 
	 Sjung, himmelska Sångmö! vid gullharpans ljud	 Om Hjelten, som nedsteg i blixtrande skrud	 Från Skandiens klippor en hämnande Gud,	 
	 Och krossade väldigt med viggarnes brand	 Napoleons Örnar och gaf åt vårt land	 Gigantiska hvalarnes boning till strand.	 
	 
	 
	 VIII.	 
	 TILL ZULIMA.	 
	 
	 Olympiska Flicka! ej bönernas makt,	 Ej brinnande sucken din genkärlek tänder.	 Från älskarens kyssar med iskallt förakt	 Ditt strålande anlet, o grymma! Du vänder	 Och skjuter tillbaka hans flämtande bröst	 Och unnar hans qual ej en droppa af tröst!	 
	 Med frasande siden ej Skalden förmår	 Din runda förbländande kropp att betäcka,	 Du stolta! och ej åt ditt korpsvarta hår	 En blixtrande krans af demanter att räcka.	 Men Sångmön är evigt sin älskare huld –	 Långt mer det betyder än pärlor och guld.	 
	 Förgäfves i ungdomens blomstrande glans.	 Lik Solen till alla förkjusning Du sprider.	 
	 
	 
	 Föraktad lik högtidens vissnade krans	 Du enslig skall tråna, i stundande tider,	 Din lutande hjessa skall höljas af snö,	 Ditt öga skall brista, ditt hjerta skall dö.	 
	 Åt Skalden, sin älskling, dock himmelen ger	 Förmåga att Skönheten rädda från döden.	 Af Naso förgudad Corinna ju ler	 I retande fägring åt tider och öden,	 Och Laura, Petrarkas förkjuserska! Du	 Klart strålar i Skönhetens himmel ännu.	 
	 Ja, älskade Flicka! ej dårligt försmå	 Den gudabelöning dig Sångaren bjuder.	 Ej vintrarnes makt på hans kärlek skall rå,	 Hans ömma teorb genom åldrarne ljuder.	 O! vika dock gif för hans lågande bön!	 En krona af stjernor skall blifva din lön.	 
	 
	 
	 IX.	 
	 VINTERAFTONEN.	 
	 
	 Se! Dagens Gud försvinner	 Bland Vesterns snöbetäckta berg,	 Och aftonrodnan brinner	 I svarta moln, med blodig färg.	 Af bleka stjernor, här och där,	 Den mörka Polen upplyst är.	 
	 
	 
	 Sin vinge stormen höjer –	 I fåfängt motadt tordönslopp	 Han skogens toppar böjer	 Och retar hafvets vrede opp.	 I tjocka virflar utaf snö	 Han sveper himmel, jord och sjö.	 
	 Och Luna, hemsk och frusen	 Sig höljer i en bister sky.	 De gyllne himlaljusen	 I rysligt mörker alla fly.	 Hör vädrens tjut – olycklig den	 Som plöjer skogens drifvor än!	 
	 Må vintren ute rasa.	 O Bröder! Sättom oss i ring	 Kring spiselns lugna brasa	 Och låtom bägarn gå ikring.	 Hvad gör oss vädrens raseri?	 Kling! klang! i trygghet äro vi.	 
	 I fridens tysta koja	 Den Vise makligt dväljes så	 Och låter dåren stoja	 Och Ödets stormar ute rå.	 Om himlens stjernor falla ned	 Han tömmer dock sin mugg i fred.	 
	 
	 
	 
	 
	 
	 
	 
	 
	 
	 X.	 
	 TILL DÅRSKAPEN.	 
	 
	 Höga Dårskap! starka Trollgudinna!	 I hur många växlande gestalter	 Du mitt hjerta satt i rök och lågor!	 Mig att fånga af Olympens hela	 Gudaskara hamnarna Du lånat.	 Än som Venus, krönt af nöjets myrten,	 I den stilla blomsterdalens sköte	 Du befallde dansande Chariter,	 Amuretter, fjärilar och dufvor.	 Än som Vingud, rosenröd och frodig,	 Purpurdrufvor om de gyllne håren,	 Satt Du glad vid blomsterkrönta skålar.	 Än vid Månens bleka ljus från Pindens	 Lagerkullar steg Du som Camena	 Till din älskling med teorben neder.	 Fräcka! ja, Du blygdes ej att iklä’	 Dig Minervas ljusa hamn och tala	 Idel vishet med bombastisk tunga.	 
	 Grymma Dårskap! o, hur skall jag undfly	 Dina snaror, dina blomsterbojor?	 Dig jag dricker ur den fulla bägarn,	 Dig jag kysser i hvar rosig Flicka,	 Dig jag läser i hvar bok jag öppnar.	 O! hur slippa dina trollband, häxa?	 
	 
	 
	 
	 
	 
	 
	 
	 
	 
	 XI.	 
	 ÅTERBLICK PÅ BARNDOMEN.	 
	 
	 Barndomsminnen! församlens än	 Vid min klagande lutas röst!	 Ack! som dagg på brända rosor	 Vederquicken I själen!	 
	 Hvisken sagta hur säll jag var,	 Då, i menlösa fröjders sköt,	 Inga qual mitt hjerta fyllde	 Inga tårar mitt öga.	 
	 Sol och Måne med himmelsk frid	 Nederblickade då på mig.	 Och omkring mig Jorden myste	 I romantisk förtrollning.	 
	 Mina bröder och Systrar då,	 Hårda Människor! voren I,	 Och i eterns blåa länder	 Bodde allas vår Fader.	 
	 Honom lyftes min fromma blick	 I den stjerniga nattens lugn,	 Honom brann ett heligt rökverk	 T mitt skuldfria hjerta.	 
	 
	 
	 Fri som tanken om dagen jag	 Lopp kring ångande blomsterfält,	 Blef hvar natt af Herrans Ängel	 Söfd i gyllene drömmar	 
	 Ljuflig slummer vid källors rand	 Och i feiska land en färd,	 Paradisisk dygd och glädje,	 Så jag tänkte mig lifvet.	 
	 Då mitt öga i Rosens prakt	 Såg den kommande Flickans bild,	 Hennes lena röst jag hörde	 I den hviskande bäcken,	 
	 Och åt mystiska framtidsdar	 Sträckte glödande armar ut –	 O! hvi kjusar mig ej längre	 Hoppets jordiska himmel?	 
	 Ej jag visste att verlden blott	 Guld och purpur sin dyrkan ger,	 Ej att öfvermodet rysligt	 Trampar likar i stoftet.	 
	 Hårda Öde! hvi tog jag med	 Ur min ljufliga barndomsdal	 Samma hjerta, samma oskuld	 I den brottsliga verlden?	 
	 
	 
	 Kan jag hycklade offers skatt	 Ge åt målet för mitt förakt?	 Kan jag väl med rökverk hylla	 Jordens låga Idoler?	 
	 O! när randas den gyllne dag,	 Då för sorger och mödor fri,	 Jag, Natur! får åter hvila	 I ditt blomstrande sköte?	 
	 Då i susande bokars skygd	 Mig besöker en trofast vän,	 Och ur Evighetens drömmar	 Flickans kyssar mig väcka?	 
	 Aldrig! aldrig! Kring Ödets haf	 Oupphörligt jag vräkas skall	 Och en störtvåg jullen sänka	 Snart i fradgande djupet.	 
	 
	 
	 XII.	 
	 DRÖMMEN.	 
	 
	 I en dal, vid sorlande källans rand,	 Sömnen slöt mitt öga med vänlig hand.	 Lifvets bittra plågor jag straxt förglömde	 Och till Cyperns himmelska strand mig drömde.	 
	 
	 
	 Där ur myrtenskogarne för min syn	 Marmortemplet höjdes mot blåa skyn.	 Harpors silfverljud ur dess salar trängde	 Och kring fälten döende sig förlängde.	 
	 Där, i helga blommiga dalars sköt,	 Bäckens våta, glittrande silfver flöt,	 Mildt från hvassen ljudade svanors quäden,	 Turturdufvor smektes i rosenträden.	 
	 I en dunkel grotta af vinref klädd	 Venus sjelf, på doftande rosors bädd	 Sågs, beglänst till hälften af brutna strålar	 Dricka sömnens ljufva papaverskålar.	 
	 Floret röjde himmelska lemmars glans,	 Vänligt log om tinningen vårens krans,	 Ambralocken höjdes med barmens vågor	 Och på kinden flämtade rosenlågor.	 
	 Jag från grottans öppning med kjusad håg	 På Gudinnans leende hvila såg,	 Men som lyrans toner, som fläktens susning	 Flydde äfven hastigt min himlakjusning.	 
	 Drömmens taflor rullades plötsligt hop	 Och jag väcktes – Ufvarnes hesa rop	 Mängde sig med stormarnes tjut i öknen –	 Blodröd glänste blixten i midnattstöcknen.	 
	 
	 
	 Ofta se’n vid sorlande källans våg	 Jag i sömnens döfvande armar låg,	 Men ej lifvets plågor jag mer förglömde,	 Blott om grafvar, åskor och natt jag drömde.	 
	 Är det afgjordt, Gudar! att aldrig mer	 Cyperns helga stränder jag återser?	 O! mitt korta sorgliga lif då tagen	 O! så sluten evigt min blick för dagen!	 
	 Lyd mitt råd, o Yngling! var glad, var öm!	 Blott en gång han drömmes, din rosendröm.	 Snart Du skall i rysliga öknar vakna	 Och med bittra tårar din villa sakna.	 
	 
	 
	 XIII.	 
	 TILL VENUS.	 
	 
	 O gyllne Venus! hvilken tallös här	 Af sköna Flickor i din sold ej är!	 Som blomster skifta mot hvarannan alla	 Men lika mäktigt hjertan dock befalla.	 
	 Den ena ler, af lif och värma rik,	 En daggig ros, en morgonstjerna lik.	 Den andra bleknar för den stilla trånan,	 Som ängens lilja, som den blyga Månan.	 
	 
	 
	 Se denna fladdrar, under lek och ras	 Med barmen ohöljd, kroppen svept i gas	 Och hjessan smyckad af juvelers glitter –	 Vid Modrens sida denna ärbar sitter.	 
	 Här står en Flicka, smal och reslig, opp,	 Diana lik, bland Oreaders tropp –	 Kort trippar där, den lilla väna Bruden,	 En älskvärd lekkamrat åt Kärleks Guden.	 
	 Förföriskt dennas blåa öga ler,	 I dennas bruna stoltheten sig ter,	 Af guldets skimmer dessa lockar pråla,	 Och dessa åter korpens färg ses måla.	 
	 Hur länge, Venus! skall jag Flickor se	 I ombytt skönhet för mitt öga le	 Och ingen ingen bland de vänas skara	 Min suck, min kyss, mitt famntag ömt besvara?	 
	 Hur länge skall jag i din sköna verld	 Af fåfäng trånad långsamt bli förtärd?	 Som mellan frukter, mellan silfvervågor,	 Af hunger Tantalus, af törstens lågor?	 
	 O gyllne Venus! mig en Flicka gif,	 En bland de många! – om dess änglalif	 Med trofast kärlek skall jag linda armen	 Och dö i kyssar på den hulda barmen.	 
	 
	 
	 
	 
	 
	 
	 
	 
	 
	 XIV.	 
	 AMANDA.	 
	 
	 I blomman, i Solen	 Amanda jag ser.	 Kring jorden, kring polen	 Hon strålar, hon ler.	 I rosornas anda,	 I vårvindens pust,	 I drufvornas must	 Jag känner Amanda.	 
	 När gullharpan klingar,	 När Västan sig rör	 Med susande vingar,	 Amanda jag hör.	 Allt, Ängel, bestrålar	 Din himlagestalt,	 Lik Skaparns i allt	 Din gudom sig målar.	 
	 Se! själarne ila,	 Vid dödängelns bud,	 Till gyllene hvila	 I famnen af Gud.	 Se! floderna hasta	 Med skummande fart.	 I hafvet de snart	 Sig dånande kasta.	 
	 
	 
	 Men aldrig min trånad	 Till målet skall nå.	 Blek, suckande, hånad,	 Jag enslig skall gå,	 Skall evigt, Gudinna!	 Lik stjernan dig se	 Högt öfver mig le	 Och aldrig dig hinna.	 
	 
	 
	 XV.	 
	 INBJUDNINGAR.	 
	 Epikuréern och Platonikern.	 
	 
	 Epikuréern.	 
	 Kom, o Flicka! Ljuft med Kapvin bräddad	 Är pokalen, – svandunssängen bäddad.	 Tyrisk purpur lågar skönt däröfver,	 Sidenhimlar pråla ofvanför.	 
	 Platonikern.	 
	 Kom i lunden, ömma älskarinna!	 Löfvens skuggor magisk natt där spinna,	 Källans sus i drömmar hjertat söfver	 Och bland rosor Västan långsamt dör.	 
	 Epikuréern.	 
	 Kom när Solens eld, som Jorden bränner	 Ner till njutning dina nerver spänner,	 
	 
	 
	 Kom när, tynande for middagsglansen,	 Dufne blommorna i parken stå.	 
	 Platonikern.	 
	 Kom när mörkret rodnaden betäcker,	 Månans anlet himmelsk trånad väcker,	 Kom, när stjernorna till fackeldansen	 Kram i hvita andeskrudar gå.	 
	 Epikuréern.	 
	 Sväfva kring oss skola Pafias dufvor,	 Kärleksgudar, kransade med drufvor,	 Gå i Tempelsalen fram och tända	 Nöjets helga offerflammor an.	 
	 Platonikern.	 
	 Glimmande i klara stjerneskruden	 Från sin borg den stora himlabruden	 Skall till oss sitt milda anlet vända	 Och den Amor, som för Psyche brann.	 
	 Epikuréern.	 
	 Gyllne kedjor vill jag festligt vinda	 Om din hals, – vill pärlekransar binda	 Åt de svarta silkeslena håren.	 Lofva blott att intet neka mig.	 
	 Platonikern.	 
	 Minnesblommor, fostrade vid bäcken,	 Nardusrosor, vinkande från häcken, –	 Tusen barn af ängarne och våren	 Vill jag räcka offrande åt dig.	 
	 
	 
	 Epikuréern.	 
	 Blott en högtid skall vår lefnad vara.	 Jublande, som vårens lärkor fara	 Opp i etern, så vi sväfve båda	 Nöjets empyré oändligt mot.	 
	 Platonikern.	 
	 Ömt hos Dig jag vill försucka lifvet.	 Kärlek vare värfvet, tidsfördrifvet.	 Döende jag i din blick vill skåda,	 Lik en hymn förklinga vid din fot.	 
	 
	 
	 
	 
	 
	 
	 
	 PASTORALA DIKTER.	 
	 
	 
	 
	 
	 I.	 
	 KÄRLEKEN OCH LANDET.	 
	 
	 Från stadens buller skiljd, i bygdens stilla gömma,	 Där hjärtat endast lär att älska och att drömma,	 Där bäckens silfvervåg framsorlar Amors namn	 Och Fröja slumrar sjelf i dunkla grottors famn.	 Alexis! glädtigt här vid Hilmas sida flyta	 Din vän, Lysanders dar: Ej ville han förbyta,	 Mot alla Kungars makt och alla Kronors glans,	 Sin oskuldsfulla ro, sin blyga herdekrans.	 O gyllne Frihet! här mitt hjärta rätt Dig njuter,	 Ej höga murars tvång mitt ögas utsigt sluter.	 Det sväfvar fritt kring skyn, kring blomsterrika fält	 Och i min lugna väg sig dårars flock ej ställt.	 I ljufva känslor dränkt jag går vid Hilmas sida:	 Vid krumma floders rand på liljor fram vi skrida	 Den verld af harmoni och skönhet kring mig ler	 Ur flickans anlete jag återstråla ser	 Och henne till mitt bröst med eldad känsla trycker	 Och sällare än Gud i denna stund mig tycker.	 Ack! konstens rikedom, Alexis, intet är	 Mot all den Gudaprakt Naturen slösar här.	 Med tusen milda lån hon mina sinnen kjusar,	 Och ur sin nektarbål mig lifvets sällhet rusar.	 
	 
	 
	 Omätligt öfver mig en molnfri himmel ler,	 Han gjuter fruktbar dagg på mina tegar ner,	 Han bjuder västans fläkt att vagga sädens vågor	 Att rosenångor strö och svalka dagens lågor.	 Och stundom tordönsmoln i fasans mörka skrud	 Den glada polen klä och hölja dagens Gud,	 Om blixten härnad för mot hundraåra tallar	 Om dundrets hemska röst från bergen återskallat.	 Snart klarnar himlen dock, snart tystnar vädrens ras:	 Den gyllne Solen strax i vågens lugna glas	 Sin bild med stolthet ser, af pärlor fälten glimma	 Och foglarne på nytt i trädens kronor stimma.	 Ja, milda Gudar här, i våra parker rå:	 När allt blott andas fröjd jag skulle sorgsen gå:	 Jag skulle nöjet fly? jag skulle brottsligt glömma	 Att vällustens pokal i Hilmas armar tömma?	 
	 O, nej! till Kjuserskan jag hör med själ och kropp:	 O, gåfve i dess famn jag ock min anda opp!	 När himlen öfverges af Stjärnornas Prinsessa	 Och Eos tittar fram med rosenkransad hjässa,	 Då vaknar jag förnöjd vid morgonfogelns larm	 Med friden i mitt bröst och Hilma på min arm	 Med blygsamhetens eld på veka rosenkinder	 Besvarar hon min kyss och, lös från hvarje hinder,	 Dess himlaljufva barm i vågor häfver sig –	 O Eos! till hvad fest din fackla vinkar mig!	 Så hänryckt ej Anchis i parkerna af Ida	 Gudinnans famntag njöt, att Amors härnad strida,	 Ej Hektor störtat har, vid dagens slut, så glad.	 I Andromakes famn, på nöjets lägerstad.	 
	 
	 
	 Vid sängen mäktigt quar förtrollerskan mig håller:	 Så jagas timmar bort af kyssar, ras och joller,	 Och Solen redan högt på firmamentet står	 Förrn jag ur Flickans famn att slita mig förmår.	 
	 Men nu med kinden smekt af friska östanväder	 På blomsterrika fällt ur hyddans sköt jag träder,	 Af daggens pärlor strödd föryngrad jorden ler	 Och rika taflors mängd af lif och skönhet ter.	 I solbeglänsta ån af vällust fisken spritter	 Och blåa etern fylls af lärkans muntra quitter,	 I gräset stimmar gällt cikaders lätta tropp	 Och trastens visa hörs från björkens höga topp.	 I mörka klyftors famn, bland ålderstegna tallar	 Med ömma klagorop sin maka turturn kallar,	 På rosens unga barm af vällust fjäriln dör	 Och örnen ett besök hos ljusets Herre gör.	 Från bygdens kupor hit sig biens svärm begifver,	 Och med en rask musik som eldar deras ifver,	 I blombehängda träd, kring flodens rika strand,	 De sina flockar strö att plundra Floras land.	 Med långsamt bölande som bergens grottor svara	 Den vilda tjuren hörs sin kärlekseld förklara,	 Till stoet i galopp sin kosa fålen tar	 Och festligt kring dess hals den spridda manen far.	 På klöfversådda fält den späda hjorden dansar,	 Då Herden medlertid i skuggan virar kransar,	 Än eko trötta hörs med flöjtens muntra röst,	 Än lutar sig förnöjd mot Tärnans ömma bröst.	 Ej ärelystnans törst och guldets vilda hunger	 Förtära Herdens lif: han älskar och han sjunger.	 
	 
	 
	 Ej honom flärdens hand i gyllne bojor lagt	 Och sällheten han valt för lyckans glitterprakt.	 Om mänskan alltid så i helig oskuld lefvat,	 Ej brottsligt efter guld i bergens afgrund trefvat	 Och tornade palats ej höjt mot himlens sky –	 Ej verlden skallat då af vapenbrak och gny.	 Ej Moskwas rika slott gått opp i rök och lågor,	 Kossackens djärfva häst ej druckit Seinens vågor,	 Med stafven i sin hand och rosor kring sitt hår,	 Napoleon gått i vall på Korsika med får.	 
	 Men snart på zeniths höjd den gyllne Solen prålar	 Och bränner jordens bryn med lodrätt sänkta strålar.	 I dunkla törnens skygd den gröna ödlan flyr	 Och till en skuggrik flod sin kosa hjorden styr.	 I täta granars hvalf förstummad Herden rastar,	 Vid närmsta trädets rot sig trötta vandrarn kastar	 Och lian sjunker ned ur åkermannens hand.	 Man allt försmäkta ser i sommarhettans brand.	 Ej långt ifrån det tjäll där med en älskad maka	 Jag lefver sälla dar, där Gudars fröjd vi smaka	 På Hymens rosenbädd, i nattens ömma krig,	 En mörk och åldrig skog högtidligt öppnar sig.	 Här Jofurs helga trän med sänkta kronor hvälfva	 Ett skjul mot dagens eld hvars brutna strålar skälfva	 Och än för ögats blick i löfvets skymning dö,	 Och än, vid fläktars sus, med stjärnor mossan strö.	 Hur lycklig jag mig här i fridens boning gömmer,	 Om bättre tidehvarf, om bättre verldar drömmer	 Och Sångmön åt min fröjd betalar trogen skatt.	 Bland dunkla skuggor här i magiskt härmad natt	 Den hulda Fantasin en troll-lanterna tänder.	 
	 
	 
	 Från Hellas’ lagerbygd, från Tiberns helga stränder	 Af mången åldrig Skald jag hit ledsagad är	 Och i hans gudaverk mig lifvets sällhet lär.	 Jag gullfantomer ser i yppig dans sig svinga	 Och kring mitt läger hör antikens lyror klinga.	 O ålderdomens verld! o diktens gyllne dar,	 Då skönheten ännu på Jorden dyrkad var!	 Då himmel, skogar, haf, då källor, träd och floder	 Af Gudar hvimlade, då Amors väna Moder,	 Kring daggbeströdda fält, vid aftonrodnans glans,	 Eteriskt fladdrade med Gracerna i dans.	 Än Solens gyllne spann i höjden Febus körde,	 I myrtendalen än sin ömma harpa rörde,	 Än systern gjöt ur skyn sin vemodsfulla blick,	 Med kograd skullra än på fjällarna hon gick	 Och fängslade sitt lif med dubbla jungfruzoner.	 Kring hafvets rymder, följd af blåsande Tritoner	 Neptun i pärlsatt char med treudds-spiran for	 Och hafvet tystnad bjöd vid snäckors gälla chor.	 Man skogens Dryas såg ett gyllne äpple kasta	 På Faunen vid sitt krus och bortom träden hasta,	 Najaden enslig satt i grottans dunkla sköt	 Och urnans silfvervåg på klippans mossor gjöt.	 Narcissus trånande sig än mot Jorden sänkte,	 Adonis’ unga blod på Anemonen blänkte,	 I ödemarkens djup fick älskarns klagoröst	 Ett sorgligt återsvar ur Ekos tomma bröst	 Och Filomela än i bleka aftonstunden	 En röfvad oskuld grät bland ekarna i lunden.	 
	 Men icke själen blott behof af näring har,	 Mig kroppens hunger snart åt hemmet mägtigt drar	 
	 
	 
	 Där Hilma medlertid sig klädt för hyddans spegel	 Och i sin prydnads val föraktat modets regel.	 Naturens enfald sjelf i hennes klädsel rår:	 Ett yppigt diadem ej strålar i dess hår,	 Ej siden i dess fjät med sagta frasning simmar	 Och ej dess stolta barm af guld och pärlor glimmar.	 Nej, i en slöja, hvit, lik svanens silfverdrägt	 Som vädret lätt och fri, sin änglakropp hon täckt.	 Omkring dess smala lif ett ljusblått skärp sig lindar.	 Hvars ändar gå i dans för ljumma sommarvindar,	 I hennes mörka hår man liljor blomstra ser,	 Och ljuft i barmens däld en purpurblomma ler.	 Så klädd på afstånd ren hon skyndar till mitt möte	 Och öppnar åt sin vän det kärleksfulla sköte	 Där himlens sällhet bor: en välkomstkyss jag får:	 Så dansar hon förut, jag ilar i dess spår.	 I famnen af den park vi helgat åt Pomona	 Där fruktens gyllne klot försköna appelns krona	 Och skogar höja sig med Cerasontis bär,	 Vårt enkla middagsbord i skuggan dukadt är.	 Ostindiens fogelbon man här förgäfves söker,	 Och ingen gödd kapun för sybariten röker,	 Af rika vaser ej man bordet glimma ser –	 En duk af snöhvitt lärft från hörnen sväfvar ner,	 I skålar af kristall den friska mjölken flyter,	 Ett fat af rosigt ler med purpursmultron skryter,	 Och, att ej skämt och glam vid bordet tryta må	 En flaska gammalt Franskt sin nektar ger också.	 Hur oskattbar den fröjd, att med en älskad Flicka	 Förnöta bordets tid, få äta, jollra, dricka!	 Blixt af Olympens fröjd, o glädjedruckna stund,	 Då Ceres, Amor sjelf och Bachus, i förbund,	 
	 
	 
	 Att lyckliggöra oss hvarannan handen räcka!	 Men vinets ångor re’n min quäfda låga väcka,	 Jag ömt på Hilma ser, med frågor henne bryr –	 Hon stiger rodnande från bordet opp och flyr.	 Det är en instängd plan i skymningen af parken	 Där tusen blommor strö i färgors skiftning marken,	 Af täta häckars mur dess omkrets sluten är	 Och tvänne lindar stå med ymnig skugga där.	 I deras kronors höjd man hör en vingad skara	 Vid symfoniers ljud sin kärlekseld förklara,	 Med frid och svalka här en magisk halfdag rår	 Och ljufva ångor strös i västanvädrens spår.	 Förvirrad Hilma dit med glödda kinder hastar	 Och under trädens hvalf på gräsets bädd sig kastar,	 Men vid dess sida strax jag som en blixt mig ter	 Och störtar gammen lik på skogens dufva ner.	 Från Tärnans marmorhals dess lätta duk jag rycker	 Och mången eldig kyss på barmens glober trycker,	 Men snart med dristig hand ur mantelns skumma natt	 Jag sagta vecklar ut dess mäst fördolda skatt.	 Ej mera retelser fick Paris fordom röja,	 Som tre Gudinnor såg på Ida utan slöja,	 Mer skön ej Danaë på soffans kuddar låg	 Och i sitt öppna sköt ett gullrägn falla såg.	 Ej nektarns första kalk förmår att branden släcka,	 Till nya fröjder snart mig Hilmas kyssar väcka	 Och lång vår yra är, till dess [af] segrar trött	 Vid Hilmas änglabarm jag somnar in så sött.	 
	 Snart längtar Febus sjelf att njuta sömnens hvila,	 Hans fålar utan rast mot himlens gränsor ila	 
	 
	 
	 Och Tetis väntande, bland sina nymfers tropp,	 Ur grottor af kristall mot honom blickar opp.	 Kring himlens västra hvalf sin purpur quällen stänker	 Och aftonsolens guld på bergets toppar blänker,	 I rosenfärjadt ljus den gröna dalen ler,	 Gigantiskt växande man trädens skuggor ser,	 Till nästet svalan far att hvilans nöje smaka,	 Från betel hjorden går vid hornens skall tillbaka,	 Man vakteln sjungande i gyllne rågen hör	 Och öfver Floras land sig daggens pärlrägn strör.	 Ren Hesperus i skyn med blida strålar glimmar,	 Och Månan gullröd fram ur Oceanen simmar.	 Vid randen af en å, där gyllne aftonskyn	 Sig målar, prunkande, i vågens lugna bryn,	 Och, anande sin död, försvunna, sälla dagar	 Apollos milda svan med silfvertoner klagar,	 I popplars skugga här, invid en hvassrik strand	 Jag och min Hilma gå på blommor hand i hand.	 Då vidgas våra bröst dem himlakänslor fylla:	 Med stilla böners eld den Gudamakt vi hylla,	 Som andas öfver oss sin kärlek och sin fred,	 Hvars stjärnor, milde, se till våra dalar ned.	 En ren, eterisk suck ur våra hjärtan stiger:	 Jag trycker Hilmas hand, hon svarar mig och tiger	 Och på dess rosenkind en helig andaktstår	 Som Gangens pärla skön och tyst som daggens går.	 Den Gud som kärleksfullt till lif och sällhet väckte	 En tallös här af lif dem Intets natt betäckte	 Fördömmer ej den eld han sjelf i stoftet tändt	 Och ingen afund än vid jordens nöjen kändt.	 Nej! blott för stoltheten som trampar sina bröder,	 För hårdhet, våld och list hans vigg i molnet glöder,	 
	 
	 
	 Att smekt och klappad bli han rundat Tärnans barm	 Och mognat drufvans saft att skölja ned vår harm.	 
	 
	 
	 Till hyddans sköte nu vi glädtigt återvända	 Där med ett landtligt mål vi dagens nöjen ända.	 Men lyft i stjärnors krets den väna Månan ren	 Kring fällt och dalar strör sitt bleka silfversken.	 Ren Morfeus fattat har sin vallmokrönta spira	 Och tystnans stora fest Naturens skaror fira.	 Blott näktergalen än i parken drilla hörs	 Och källans dofva sorl till våra öron förs.	 Nu på den veka bädd där Amuretter kriga	 Med sömnens dunkla här förtroligt upp vi stiga.	 Ack! i gardiners hägn hur fritt vi leka här,	 Ty Hilmas blygsamhet med slöjans aflagd är,	 Och mången hemlig konst hon lärt af sjelfva Fröja	 Att öka älskarns eld och njutningen förhöja.	 Hon åt förtrollningen en ny förtrollning ger	 Och Amor sjelf sitt verk med glad förvåning ser.	 Af mer än jordisk eld jag i dess armar sjuder,	 Af vällust sängen rörs, af kyssar rummet ljuder,	 Och leken ändas först när Sömnens milde Gud	 Oss med papavern rör vid midnattsklockans ljud.	 
	 
	 
	 
	 
	 
	 
	 
	 
	 
	 II.	 
	 DAMON.	 
	 
	 Ren floden sig kastar från klippornas topp	 Och sipporna titta i gröngräset opp.	 Nu vårvädren leka i blomstrande dalar	 Och dufvan om älskog i klyftorna talar.	 
	 Hur myser ej kring mig en helig Natur,	 Elysiska parker, en molnfri azur!	 De snöhvita lammen i väplingen dansa	 På brokiga ängar, dem skogar bekransa.	 
	 På välljud den grönskande lunden är rik	 Gällt klinga i skyarna lärkors musik,	 I häckarna hviska melodiska vindar,	 Och biena surra i blomstrande lindar.	 
	 Ja, skön är Naturen. Men Kloë, min Brud,	 Gör himlar af Jorden och Damon till Gud.	 Ack! tryckt till dess hjärta ej byta jag ville	 Med Jupiters höga, olympiska gille.	 
	 Hon följer så troget min lockande röst –	 Med sväfvande lockar och klappande bröst,	 Hon vacklar sin eldiga brudgum till möte,	 Vid middagens lågor, i parkernas sköte.	 
	 
	 
	 I mystiska, hoppande skuggor vi två	 Omslingrade sitta: så dagar förgå.	 Här doftande blommor åt Kloë jag plockar	 Och kransar förtroligt dess svartbruna lockar.	 
	 Men njutningens timma mig vinkar – jag ser	 På Kloë med smäktande öga, jag ber.	 Förvirrad hon tiger men blickarne svara	 Och mana den blyge att djärfvare vara.	 
	 Ren ligger den hulda på segrarens arm,	 Med lågande kinder och gungande barm,	 Åt älskarens famntag sig roligt förlåter	 Och håller den smekande handen ej åter.	 
	 Må alldrig, o Gudar! jag skåda den dag	 Då hjärtat ej klappar för Kloës behag!	 Må Eros beskydda de älskande tvenne	 Och döden mig finna i famnen på henne!	 
	 
	 
	 III.	 
	 DAFNE.	 
	 
	 Hvad känsla, Gudar! fyller nu mitt bröst,	 En magisk blandning utaf fröjd och smärta?	 Hvi finner, sorgsna näktergal, din röst	 Ett återsvar i djupet af mitt hjärta?	 Hvi, himlamakter! älskar jag att så,	 Allena, här i skumma parker gå?	 
	 
	 
	 När dufvan klagar djupt i skogens natt	 Och foglar smekas i den höga linden,	 En sällsam åtrå tar mitt hjärta fatt	 Och barmen suckar, tårar bränna kinden.	 Osäjlig är han, oron i min själ	 Och, ack! så ömt jag älskar den likväl.	 
	 Ej längre jag, bland vana systrars tropp,	 I uppfäst slöja vårens blommor plockar	 Ej dansar mer i zefyrvingadt lopp	 Med rosig hy och blomsterkrönta lockar –	 O Gudar, Gudar! kärlek mig förtär	 Och efter Damon suckar mitt begär.	 
	 Ack! röd som vallmo är hans fulla kind	 Och svarta lockar om hans panna sväfva.	 Hans suck är mild som västans ömma vind,	 Hvars andetag i trädens kronor bäfva.	 Hans röst är harpoklang, hans blick är huld	 Som Månans strimma eller stjärnans guld.	 
	 Ja, skön är Dafnis. Hvarför suckar jag?	 Hans ädla hjärta troget för mig brinner.	 Kring fällt och parker, sommarns långa dag,	 Han tröstlös irrar tills han Dafne finner.	 Ack! mången eldkyss röfvar han och ger –	 Men kan ej Dafnis ge sin Dafne mer?	 
	 I går vi sutto här vid källans rand	 Som under trädens sänkta hufvun kryssar,	 
	 
	 
	 Mer fritt att leka började hans hand	 Och mera häftigt rägnade hans kyssar.	 Jag flydde hastigt med förvirrad håg –	 Med tårfullt öga efter mig han såg.	 
	 Sen denna stunden jag ej honom sett	 Och sömnens frid ej skänktes åt mitt läger.	 Måhända vredgad han mig öfvergett	 Och ingen tillflykt då mitt hjärta äger.	 O Dafnis! Dafnis! komme Du igen	 Ej fly jag skulle från min bästa vän.	 
	 Så sjöng Herdinnan. Aftonrodnans sken	 Nu sagta dödde bakom glesa alar.	 I azurn blänkte Fröjas stjärna ren	 Och festligt sjöngo skogens näktergalar.	 Emellan träden Dafnis fram då kom,	 Men Dafne vände ej till hyddan om.	 
	 Min Dafnis! klingar hennes silfverröst	 Och straxt är älskarn åter i dess sköte.	 Nu bröst förtroligt häfver sig mot bröst	 Och kyssar brinna i elektriskt möte.	 Med afund Luna som i molnen gick	 Från deras sällhet vände bort sin blick.	 
	 
	 
	 
	 
	 
	 
	 
	 
	 
	 IV.	 
	 IRIS.	 
	 
	 O himmel! hvad jag lycklig är!	 Af högre grönska jorden lyser	 Och trädet bättre äpplen bär	 Och dalens ros, förskönad, myser.	 Den vällust i mitt hjärta bor	 Besjunges gällt af lundens chor.	 
	 Blott nöjets röst och nöjets bild	 Mig gränslöst möter i Naturen –	 Hör fålen gnäggar, kär och vild,	 Sin älskogsflamma brummar tjuren	 Och dufvorna i Jofurs ek	 Ej höra opp med ras och smek.	 
	 Åt Febus, nerom himlens bryn	 Sin dunkla brudsäng Tetis reder	 Och Luna skådar ömt från skyn	 På dalens kyska Herde neder.	 Ja, nattens bleka stjärnor se	 Med ömhet på hvarann och le.	 
	 Allt prisar Amors gudamakt,	 Allt ökar hjärtats tysta lågor,	 Till kärlek manar lundens prakt	 
	 
	 
	 Och Västans suck och källans vågor,	 Som glittrande och silfvergrå	 Med tonfullt sorl bland hvassen gå.	 
	 Jag känner Dina lagar nu,	 Natur, allsvåldiga Gudinna!	 I Lycis’ ömma sköte ju	 Jag invigd blef till Din Prästinna.	 O! lät mig vandra, rörd och from	 Med rökvärk i Din helgedom.	 
	 Af alla väsens sälla lott	 Är Iris ock delaktig vorden –	 Om älska, Gudar! är ett brott,	 För mina fötter remne jorden	 Och hämnarns blixt mig störte ner!	 Min kärlek jag ej öfverger.	 
	 När Solen fram ur böljan går,	 I böljans famn sitt eldklot sänker,	 För Lycis blott mitt hjärta slår,	 På Lycis blott mitt sinne tänker	 Och dagens stunder innan kort,	 Vid bäckars sorl jag drömmer bort.	 
	 O Systrar! gärna trög och dum	 Må Iris i er tanke vara,	 För det hon sitter, marmorstum,	 När bergen era löjen svara.	 
	 
	 
	 O! visste ni min salighet!....	 O! visste ni hvad Iris vet!....	 
	 Ur sängens famn, i nattens stund,	 från Mammas sida jag mig smyger	 Och till en stilla myrtenlund	 Med lätta fjät i daggen flyger.	 Violer dofta på min stig	 Och näktergalar hälsa mig.	 
	 I lundens famn en grotta är	 Och murgrön smyckar hennes sköte:	 Här bidar Herden, öm och kär,	 Vid flöjtens quitter på mitt möte:	 Emellan glesa buskar ser	 I grottan Månans öga ner.	 
	 O! dit jag mina rädda spår	 I daggens våta pärlor hastar,	 Med glödgad kind och lösa hår,	 I Herdens armar jag mig kastar.	 Till rosenbädden han mig för	 Och sinnet där i vällust dör.	 
	 Ack! ifrigt där hans djärfva arm	 Den lätta slöjan undanrycker!	 Hvad brånad häfver då min barm!	 Hvad älskad börda straxt mig trycker!	 Men tystnom! ord förråde ej	 Den heliga mysteren! – Nej!	 
	 
	 
	 
	 
	 
	 
	 
	 
	 
	 V.	 
	 HYLAS.	 
	 
	 »Se, blek och dyster Månan irrar	 Bland molnen – vemodsfull hon stirrar	 I töckensvepta dalar ned.	 Hur sorgligt polens stjärnor brinna!	 Hur floderna med dödssång rinna	 Och stormen far kring öde hed!	 
	 Nu skakar nattens kulna vindar	 Förblekta löfven af de lindar	 Som grönskade så festligt nyss.	 Och ufvar tjuta i den krona	 Där näktergalen hördes tona	 Och turturn njöt sin makas kyss.	 
	 Ack! prålen aldrig mer, I dalar,	 Af vårens grönska! näktergalar!	 Besöken alldrig mer vår lund.	 Ej Hilda binder flere kransar,	 Ej längre, zefyrlätt, hon dansar	 I systrars skämtande förbund.	 
	 Där borta, vid den stilla bäcken	 Som under rosenkrönta häcken	 Med klara silfvervågor flöt,	 
	 
	 
	 Jag henne fann, en dag, om våren,	 Med liljor kring de svarta håren,	 I sömnens moderliga sköt.	 
	 På Cyperns stränder jag mig tyckte –	 Med runda lemmar Flickan tryckte	 Sin nardusrika blomstervall.	 Ack! utsträckt låg den hulda armen –	 Melodiskt flöt den kyska barmen	 I afmätt stigande och fall.	 
	 En himmel genom drömmen lyste	 Och milda gudalöjen myste	 Kring veka rosenkinders brand.	 Hvem kan mot hjertats kjusning strida	 Jag nedsjönk vid Charitens sida	 Och fattade dess liljehand.	 
	 Hon öppnade sitt ljusa öga	 Så blickar mot det azurhöga	 I Öster dagens stjerna opp.	 Förvirrad, rodnande, förlägen	 Hon ville fly – jag stängde vägen	 Och sade, full af rusigt hopp:	 
	 »Hör opp att vredgas, sköna Flicka!	 Ditt öga lät kring jorden blicka,	 Kring hafvet, ängarne och skyn.	 
	 
	 
	 Allt kring oss firar Amors välde,	 I alla varelser han ställde	 Oss af sitt väl en föresyn.	 
	 I blåa luften lärkan kallar	 Sin ömme make, göken skallar	 Kring fält och lundar brudens namn.	 För älskog böljans ätter leka	 Och dufvorna hvarannan smeka	 Bland klyftors djup, i skogens famn.	 
	 Lät älskarn hela dagen bida	 I stilla kjusning vid din sida	 Och lyssna till din silfverröst.	 O! lät den suck mitt hjerta gjuter,	 Den ingen våldsmakt innesluter	 Ett genljud finna i ditt bröst!»	 
	 Där borta i den skumma lunden,	 Vid orrars lek i aftonstunden,	 Jag Flickans hårdhet öfvervann.	 Af perldagg blänkte liljans knoppar,	 På bergens furukrönta toppar	 I Vester himlens purpur brann.	 
	 En lutas matta ljud jag hörde –	 Dess milda toner bort mig förde	 Som källans fart sin blåa våg.	 
	 
	 
	 I grottan, endast sedd af stjernan,	 Med lutan i sitt sköte, Tärnan	 I lätta aftonkläder låg.	 
	 Ej längre motstod hennes hjerta	 Min bön, min gråt, min kärlekssmärta,	 Hon sjönk besegrad i mitt sköt.	 Af vällust skälfde blomstersängen	 Och Luna rodnade och ängen	 Kring rymden himmelsk vällukt gjöt.	 
	 Hvad sälla dar! i helig yra	 Jag rosenkrönte då min lyra	 Och sjöng den änglalikes lof.	 Straxt teg af kjusning näktergalen,	 Napéer viste sig i dalen	 Och Fröja lämnade sitt hof.	 
	 Nu bor i denna elf min Hilda –	 En flodgud röfvade den milda	 Från mina famntag bort, o ve!	 Då hon vid middagssolens lågor,	 En gång i kalla silfvervågor	 Med aflagd slöja badade.	 
	 I flodens grotta nu hon sitter,	 Med håret krönt af perlors glitter,	 Och tänker ej på Hylas mer.	 
	 
	 
	 I brudsäng, glömsk af Hylas’ smärta	 Hon hvilar nu vid brudens hjerta	 Och vika för hans kyssar ger.	 
	 Ack! biltog från sin ärfda koja	 Man tröst dock finna kan – din boja	 Dock tiden mildrar, usle träl!	 Men ungdomslågor, som förbrunnit,	 Men Amors kjusning, som försvunnit,	 Dem gäldar inget jordiskt väl.	 
	 Som Febi svan i vågen gungar,	 Som Jofurs Örn mot Solen ljungar,	 Så mänskan trifs i kärlek blott.	 Den Flicka[ns] öga har förkjusat,	 Den nöjets kalk en gång berusat,	 Den söker ej en annan lott.	 
	 Ej längre skall jag öfvergifven	 Mig klaga och af oro drifven	 Kring jorden sväfva, lik en hamn.	 Till Er jag flyr, I kalla vågor!	 Där Hilda sofver – mina plågor	 Begrafven i Er mörka famn.	 
	 Där skall ej saknad mig förtära,	 Ej hemska drömmar mig förfära,	 I evig sömn, i nattlig fred.»	 
	 
	 
	 Så talte Hylas – snabb som pilen	 Från Cynthierns bågsträng, vild som ilen	 Han for i vågens sköte ned.	 
	 
	 
	 VI.	 
	 DET HEMLIGA VITTNET.	 
	 
	 Stum, darrande af kjusning, nyss	 Jag såg ett herdepar i ängen	 Ömt byta mången trofast kyss	 Vid almens rot, på blomstersängen.	 Af buskar dold jag stod och brann –	 Hur månget kärligt ord de sade!	 Hur ljuft om halsen på hvarann’	 De sina armar lindat hade!	 
	 Jag såg en blomsterkransad Mö –	 Dess anlet brann af purpurlågor,	 Och barmen skimrade, likt snö,	 Likt fradgan utaf elfvens vågor.	 I hennes sköte Herden drack	 Med eldtörst lifvets gudanektar	 Och ljufva suckar, brutna ack!	 Är allt det språk, hans kjusning mäktar.	 
	 Mer säll i mythens gyllne dar	 Ej Myrrhas Son, den sköna Jägarn	 I mörka skogen druckit har	 Vid Fröjas hjerta vällustbägarn.	 
	 
	 
	 Mer säll i grottans dunkla sköt	 Endymion ej, i Gudadrömmen,	 Den höga Lunas kyssar njöt,	 Som rusig lämnat silfvertömmen.	 
	 Af löfvet dold jag länge stod,	 Då sved af ömma qual mitt hjerta.	 På kinden rann en tåreflod	 Och själen fylldes opp af smärta.	 Ren klädde purpurn Vesterns fjäll	 Sin gyllne lampa Cypris tände.	 Allena till mitt öde tjäll	 Af åtrå quald jag återvände.	 
	 
	 
	 VII.	 
	 KYSSEN.	 
	 
	 En kyss, förtrollande Herdinna!	 Jag af din rosenmund begär.	 För lågor, som i själen brinna	 Det en balsamisk lindring är.	 O Flicka! mörkna ej så där.	 
	 På blombeklädda linden titta!	 I kronan där bland löfven, se!	 Två ömma turturdufvor sitta	 Och kyss på kyss hvarannan ge.	 Ack! afundsvärde äro de.	 
	 
	 
	 Till almens kyssar troget sträfvar	 Lyäi späda ranka opp.	 För västanvädrets kyssar bäfvar	 Af hemlig vällust poppelns topp	 Och under fjärilns, blommans knopp.	 
	 Tro icke att Dianas lagar	 Du med en menlös kyss har kränkt.	 Gudinnan sjelf i forna dagar	 Sig ned i herdens grotta sänkt	 Och honom kyssar tallöst skänkt.	 
	 Tro ej att dessa stulna fröjder	 Fördunklat hennes majestät.	 I molnens famn, på bergens höjder,	 Med hundra Tärnor i sitt fjät	 Hon vandrar lika stolt för det.	 
	 Ditt välde du tyranniskt öfvar,	 Herdinna! låt beveka dig.	 En kyss dig intet ju beröfvar,	 Till Gudars rang han lyfter mig.	 Med vrede ej tillbaka stig!	 
	 Så ljuf ej aftondaggens nektar	 För ängens brända lilja är,	 Så ljufva icke vindens fläktar	 För Odlarn, då han kornet skär,	 Som kyssar, Flicka! för en kär.	 
	 
	 
	 Ja, tro mig, Syster af behagen!	 Om nu en hjertlig kyss du ger,	 Du af hans sötma ljuft betagen	 Skall sedan säkert ge mig fler.	 En enda kyss, jag ber, jag ber!	 
	 
	 
	 VIII.	 
	 HÖSTEN.	 
	 
	 Themira! fälten ligga öde.	 En sorglig höst kring nejden rår.	 De röda blomstren äro döde	 Och gulnad ekens krona står.	 Kring nakna slätter ån sig kröker	 Och mumlar, fradgande af harm.	 En ros mitt öga fåfängt söker	 Till prydnad åt din unga barm.	 
	 Se! naken är den höga linden	 Där, ack! din första kyss jag fick.	 Hur skön Du stod med eld på kinden	 Och ljufva tårar i din blick.	 Se! Nordan härjar nu de toppar	 I skuggan af hvars gröna hvalf,	 En fjäril lik på rosenknoppar	 Af vällust i din famn jag skalf.	 
	 I Oceanen svalan dröjer	 Och näktergalen flyttat re’n.	 
	 
	 
	 Blott skatan än sitt gapskratt höjer	 Och sparfven quittrar på sin gren.	 Af gråa dimmor öfverdragen	 Kaotisk ligger ängen där,	 Och bakom regnmoln hela dagen	 Den gyllne Solen bortgömd är.	 
	 Att födas, lysa och försvinna	 Är hvarje blommas vissa lag	 Och höstens grymma makt skall hinna	 Till dig, Themira! ock en dag.	 Din ljusa panna ock skall mulna	 Som nu den vida himmelen,	 Och dessa kinder sorgligt gulna	 Där vårens rosor blomstra än.	 
	 I hyddan skiljd från bygdens dansar	 En knarrig matmor snart du går.	 Natthufvan, ack! för Hebes kransar	 Betäcker dina silfverhår.	 Då skall mot lifvets glada nöjen	 Du oförsonligt föra krig,	 I sura miner dina löjen,	 Ditt skämt i snäsor byta sig.	 
	 Då skall din mund ej längre reta	 Till kyssar ... ej i slöjans natt	 Skall älskarns djärfva händer leta	 Med ifver en förborgad skatt.	 
	 
	 
	 O! svärjom då att trogne vara	 Cupidos lockande befäl.	 Hur dårligt att de blommor spara	 Dem hösten skördar likaväl.	 
	 
	 
	 IX.	 
	 NATTBESÖKET.	 
	 
	 O Systrar! tadlen mig ej så	 Att jag Dianas lagar brutit –	 Hvem kan väl mot de känslor stå,	 Som i vårt bröst Naturen gjutit?	 Hvem är väl alltid på sin vakt	 Mot Amors list och gudamakt?	 
	 Än förd i Modrens gyllne char	 Bland ras och löjen Guden ilar,	 Med facklans sken vår syn betar	 Och trottsigt kastar sina pilar.	 Än värnlös, darrande och blek,	 Han står förklädd och andas svek.	 
	 O hören! re’n kring jord och haf	 Sin mantel natten hunnit sträcka.	 Jag redan lagt min slöja af	 Och färdig var att lampan släcka.	 I skogens furor stormen hven	 Bland skurars fall och blixtars sken.	 
	 
	 
	 »Maria!» ropade en röst.	 En hand på rutan klappa hördes.	 Hjelp! af hvad känslor då mitt bröst,	 Som böljan för en stormvind rördes!	 Jag kände Gustafs röst igen.	 Ack! skulle jag ej känna den!	 
	 »Maria!» ömt han ropade,	 »Släpp in mig i din lugna kammar.	 Det är ett Herrans väder, se!	 I nattens skyar blixten flammar,	 Och viggen störtar klippans tall,	 Och jorden dränks i skurars fall.	 
	 Jag gick vid Månans sken i quäll,	 Med suckar på min kärlek tänkte	 Och såg hur ljuset från ditt tjäll	 På afstånd mellan träden blänkte.	 Då sönk i molnet Lunas kind,	 Då röt en plötslig Nordanvind.	 
	 Vid Gudarne jag dig besvär!	 Barmhertighet mig dock bevisa.	 Min kind af haglet gisslad är	 Och kalla väder blodet isa.	 Maria! är ditt bröst af sten?	 Jag faller död till marken re’n.»	 
	 
	 
	 »O Gustaf!» gaf jag då till svar,	 »Kan jag väl mer än dig beklaga?	 Min slöja re’n jag aflagt har –	 Skall jag den åter på mig taga?	 Att gå till sängs jag färdig är –	 Betänk hur mycket Du begär.»	 
	 »Välan!» förtviflad brast han ut,	 »Att skyndsamt ända mina plågor,	 Jag går där sjön med gräsligt tjut	 Mot stranden krossar sina vågor.	 Farväl Maria! aldrig mer	 Min bön Du hör, mitt qual Du ser!»	 
	 O Systrar! om jag låtit så	 Den vilda gossen från mig ila,	 O! dömmen om jag kunnat då	 Med roligt samvet gå till hvila.	 Jag släppte in min frusna gäst	 Och lång och rolig var vår fest.	 
	 
	 
	 
	 
	 
	 
	 
	 
	 
	 X.	 
	 GUBBEN.	 
	 
	 Till jordens dalar sväfvar våren ner	 Och kring Naturen sprides lif och värma,	 På molnfri himmel Dagens Konung ler	 Och lugna haf dess gyllne anlet härma.	 Bland gula blomster silfverbäcken går	 Och Västan fläktar aspens gröna hår.	 
	 Ej Flickan spinner mer vid lampans sken	 Ej Herden fåfäng sitter vid sin brasa.	 På ängens tufvor betar hjorden re’n,	 I dalen kärligt bygdens skaror rasa,	 Och skogens Eko härmar Flickans namn,	 Och kyssar ljuda ner i grottans famn.	 
	 För mig, o Himmel! tar ej vintren slut	 Af gikten plågad jag vid fenstret sitter,	 Åt blomsterfälten ser med tårar ut	 Och lyssnar rörd till lärkans muntra quitter.	 Ack! tidens rimfrost har min hjessa täckt –	 Den smälter ej för Västans ljumma fläkt.	 
	 O ljufva Minnen! äfven jag en gång	 Af hälsa glödde och af ungdomslågor.	 
	 
	 
	 Till Amors ära höjdes ock min sång –	 På flickans mund, vid änglabarmens vågor	 Jag lif och vällust oupphörligt sög	 Och timman, dagen, rosenvingad flög.	 
	 Mer skön ej Nattens blyga Måne står	 På firmamentet i en krets af stjernor,	 Mer skön Diana ej på bergen går	 Med jaktens lätta kogerprydda tärnor.	 Mer skön ej Venus Nymfrens dansar för,	 Än min Themira log bland dalens mör.	 
	 Af bygdens söner, tätt som myggors dans,	 En väldig skara sig kring Flickan trängde,	 Och mången frisk, af tårar fuktad krans	 Vid morgonstrålen hennes dörr behängde.	 I hvarje Yngling ägde hon en slaf,	 Åt mig allena hon sin kärlek gaf.	 
	 Kring fällt och byar rådde helig fred	 Och djupt i hafvet sof den gyllne Solen –	 Från himlen sågo bleka stjernor ned	 Och saligt rökverk spreds af nattviolen.	 Då kom Themira, ledd af Hespers blick.	 Min famn tillmötes hon i lunden gick.	 
	 Ej kunde Flickan mot sitt hjerta stå.	 Vid björkens rot hon låg besegrad redan.	 
	 
	 
	 Hvad brölloppsfester firades ej då!	 Ack! tusen gånger vi dem firat sedan,	 På hyddans läger och i dunkel skog,	 När Solen brann, när Månan fridsamt log.	 
	 För evigt slocknad är den offerbrand	 Som förr så skön på Amors altar glödde.	 Ack! vidrörd blott af åldrens kalla hand	 Hvar sällhetsros förbleknade och dödde.	 Knappt vårens minnen lefva i min höst.	 Knappt slår ännu ett hjerta i mitt bröst.	 
	 Vid aftonrodnan af mitt sjunkna lif	 På grafvens rand jag, stum och ensam bäfvar.	 Af forna nöjen, forna tidsfördrif,	 En dunkel hogkomst endast kring mig sväfvar.	 Hvad sannt och verkligt finns på jorden här?	 Se! sjelfva Kärleken en skuggbild är.	 
	 
	 
	 XI.	 
	 DEN SOFVANDE HERDINNAN.	 
	 
	 »På blomstersådda kullen här,	 Kamilla! sömnens ro du njuter,	 Där bäcken, silfverblå och skär	 På glatta stenar vågen gjuter,	 Och gröna bokar öfver dig	 Med åldrig skugga luta sig.	 
	 
	 
	 Förvirrad vid din bädd jag står,	 Hur sakta darrar ej för vinden	 Kring pannans snö ditt mörka hår!	 Hvad purpurflammor måla kinden!	 Tyst vaggas barmen, ljuft Du ler –	 Hvems är den rosenbild du ser?	 
	 I Cyperns mirtenskogar så	 På grottans läger Venus hvilar.	 På vakt kring henne barnen stå	 Med tända bloss och hvässta pilar,	 Och rundt omkring i skuggrik trakt	 Kariter sig till hvila lagt.	 
	 Kamilla! i din blomsterdal	 Af sömnen famnad du ej känner	 En gnista af det afgrundsqual	 Som Atis’ ömma hjerta bränner.	 Hvi står han som en brottsling än	 Vid porten blott till himmelen?	 
	 En herde i vår blomsterbygd	 Som Atis ömt för dig ej brinner.	 I sorgeliga granars skygd	 Hans kärlekstår förlorad rinner,	 Och källor, trän och klippor blott	 Sin ömma låga han förrådt.	 
	 Åt dig hans trogna hjerta re’n	 Vid morgonstrålen offer tänder,	 
	 
	 
	 Till dig vid Månans bleka sken	 Han suckar med Favonen sänder	 I hyddans tvång, i skogens famn,	 Han följes af din ljusa hamn.	 
	 O! tro ej, grymma! att han fick	 Ett bröst af stål mot lifvets smärta.	 Snart slocknar hans förgråtna blick,	 Snart stannar hans förblödda hjerta	 Och modren rifver vid hans bår	 Förtviflad sina gråa hår.	 
	 I trädets krona öfver dig,	 Kamilla! foglarne sig para.	 Till bröllopps klär Naturen sig.	 Vill du ej med på festen vara?	 O! dröm ej Vårens dagar bort!	 Hans glädje liflig är, men kort.»	 
	 Så Atis klagade en stund,	 Och hvarje ord han talat hade	 En kärlig dröm med rosenmund	 I Flickans öra eftersade.	 Sitt blåa öga upp hon slog	 Och rodnande mot Atis log.	 
	 
	 
	 
	 
	 
	 
	 
	 
	 
	 XII.	 
	 CITTRAN.	 
	 
	 Med cittran i min hand jag låg	 I skuggan af den höga linden.	 Re’n Månan gick ur hafvets våg,	 Balsamisk lekte aftonvinden	 Och stjernan ned från himlen såg.	 
	 I famnen af den tysta skog	 Mitt öga hastigt Ludvik röjde,	 Han sorgligt mot sin Flicka log	 Och hjässan mot en trädstam böjde,	 Den gullgul mossa öfverdrog.	 
	 Skön stod han där! Hans svarta hår	 För Vestan flögo, lätt förströdde,	 Och på hans kind der lifvets vår,	 Der hälsans purpurrosor glödde	 Rann vid min sång en känslotår.	 
	 En magisk fruktan mig betog.	 Af vällust mina pulsar sjödo.	 Förvirrad cittran än jag slog,	 Men Ludviks namn dess strängar ljödo	 Och rösten, ack! i suckar dog.	 
	 
	 
	 Nu gossen i förälskadt skick	 Till mig i löfvets skuggor trängde.	 Mot honom tårfull steg min blick	 Och cittran stum på armen hängde –	 Ett ord min tunga fram ej fick.	 
	 Hvem djärfves bjuda Amor tross?	 Hvem kan för sakens utgång” svara?	 Jag låg besegrad – eterns bloss	 Som brölloppsfacklor lyste klara,	 Med gullrödt skimmer öfver oss.	 
	 Af mitt exempel, Flicka! lär	 Att gränsor för din godhet sätta.	 Min Ludvik, nyss så öm och kär,	 Sig re’n af njutning hunnit mätta	 Och från en slaf min Herre är.	 
	 Men, ljufva cittra! Du min tröst!	 I mina armar kom tillbaka!	 Må ljudet af din silfverröst	 Än för en öm och trogen maka	 Med känslor glödga Ludviks bröst.	 
	 
	 
	 
	 
	 
	 
	 
	 
	 
	 XIII.	 
	 SELIM.	 
	 
	 Fram ur hafvet Månen skrider	 Vid Zefirers sus.	 Ensam Filomela quider	 Vid dess bleka ljus.	 Dalens herde längesedan	 Hemgått från sin äng.	 Vallmokrönta drömmar redan	 Gyckla kring hans säng.	 
	 Men ej Selim hvilan smakar –	 I cypressers hägn	 Han på Mirzas grafhäll vakar	 Under tårars rägn.	 Minnet af försvunna dagar	 Fyller herdens bröst	 Och i öknarne han klagar	 Så med bruten röst.	 
	 »Grymma Orkus! hvilken Tärna	 Du mig röfvat har!	 Mildt som himlens aftonstjerna	 Hennes öga var.	 
	 Herrligt fladdrade för vinden	 Under vårens krans	 Hennes svarta hår och kinden	 Brann i morgonglans.	 
	 Ingen köld förmåtte hämma	 Elden af dess blick.	 Ljudet af dess silfverstämma	 In i själen gick.	 Troget hennes sköna hjerta	 Gaf min suck igen	 Och på mig i dödens smärta	 Såg dess öga än.	 
	 I den gyllne morgonstunden,	 Ack! hur mången gång	 Möttes vi i rosenlunden	 Under lärkors sång!	 Ack! vid sidan af hvarandra	 Ofta lägrade	 Nattens Gud vi sågo vandra	 Öfver tallarne.	 
	 Men vid middagssolens lågor	 Under lönnars natt	 Vid en tonfull källas vågor	 Vi en dag oss satt.	 
	 Då en orm, o afgrundsöden!	 Hastigt viste sig	 Ack! och gaf åt Mirza döden –	 Hvarför ej åt mig?	 
	 För min syn min unga maka	 Sig i dödsqual vred.	 Hennes hjessa sjönk tillbaka	 På vår gräsbädd ned.	 Dödlig blekhet kinden täckte,	 Sorgligt än hon log,	 Famnen åt sin älskling sträckte,	 Suckade och dog.	 
	 Fåfängt västanvädren susa	 Mellan löfven mer.	 Fåfängt vårens floder rusa	 Ifrån bergen ner.	 Aldrig mer i lätta kläder	 Och med spridda hår,	 Mirza dina fält beträder,	 Blomsterrika vår!	 
	 Intet nu min själ förnöjer –	 Skördad är min vän.	 Gamle Karon! hvarför dröjer	 Du med båten än?	 
	 För mig till de sälla dalar,	 I hvars lugna famn	 Mirza än om Selim talar,	 Suckar än hans namn.»	 
	 Detta Selim tärd af smärta	 Quad vid stjernors brand.	 Hastigt grep om herdens hjerta	 Dödens kalla hand.	 Ned till skuggors boning Anden	 Genast kosan tog.	 Mirzas skugga där på stranden	 Mot sin älskling log.	 
	 
	 
	 XIV.	 
	 DE TÄFLANDE SKALDERNA.	 
	 Konungen i Thessalien. Menalkas.	 Moschus.	 
	 
	 Kungen.	 
	 Barn af de ängar, där med skyndsamt lopp	 Sig Peneus hvälfver under lagerträden	 Och Cynthiern sjelf på diktarbergets topp	 Med väna Sångmörs blandar sina quäden!	 Vidt kring Hemonien ryktet fört ert lof –	 Af längtan, se! att Era sånger höra	 
	 
	 
	 Monarken brinner och hans stolta hof –	 Menalkas! skynda strängarne att röra!	 Dig svare Moschus se’n – åt den af Er,	 Som sjungit bäst jag denna gullked ger.	 
	 Menalkas.	 
	 I helga Muser! som på bergets höjd	 Med lagrar än ett lockigt gullhår kransen,	 Än harpan slån, och än i festlig fröjd	 Kring källans blåa silfvervågor dansen!	 O, tan mitt hjertas fromma offer mot!	 Till mig, där, smekt af ljumma sommarvinden,	 Jag mellan kiden låg vid almens rot	 En dag I kommo sjungande från Pinden,	 Med nektarkyssar väckte själens brand	 Och gyllne lyran satte i min hand.	 
	 Moschus.	 
	 Till mig i låga blomsterdalens ro	 Från sångens molnberg stego ej de höga,	 Men Chloe där mig svurit evig tro	 Med bruten röst och tårar i sitt öga.	 Alltse’n hon tryckte darrande min hand,	 Se’n känslans dagg jag på dess kind sett rinna,	 Elysiskt blomstrar lifvets ödeland	 Och nya Solar på min himmel brinna.	 Till Skald jag vigdes i dess hulda sköt	 Och vid dess barm Kastalias nektar njöt.	 
	 
	 
	 Menalkas.	 
	 I lossat bindeln, Muser! från min syn,	 Naturens djup I lärt mig genomskåda	 Och tvungit jorden, vågorna och skyn	 Att tusen dolda under mig förråda.	 Nu känner jag hvi blåa Ocean	 Fram och tillbaka, hemskt och mystiskt, skrider,	 Hvi Solen aldrig viker ur sin ban,	 Hvi Månen evigt sin gestalt förbyter	 Och årets tider ömsom jorden strö	 Med sippor, rosor, purpurdrufvor, snö.	 
	 Moschus.	 
	 Ej högvis konst min Chloë mig har lärt –	 Dess rosenläppar öppnas blott till joller,	 Men Gudars fröjd dess kyssar mig beskärt –	 Med henne verlden i min famn jag håller.	 O! när jag famnar denna änglakropp,	 När dessa blåa tvillingsstjernor stråla,	 Jag ser ej Solen gå ur böljan opp,	 Ej nattens skuggor skyn och fälten måla,	 Ej tegens skördar jag förgyllas ser,	 Ej höstens löf af träden falla ner.	 
	 Menalkas.	 
	 Mig Sångmön ofta sätter i sin char,	 Och öfver Jordens låga mirtendalar	 Vid hennes sida i triumf jag far	 Till Gudars hem, till Jofurs blåa salar.	 
	 
	 
	 Apollos harpa där jag klinga hört,	 Sett Dunderguden Hebes gullkalk tömma –	 Till Plutos riken Sångmöns hand mig fört.	 Jag Minos hört de bleka skuggor dömma,	 Elysiens lundar härdigt kring mig lett –	 Jag Ixions hjul och Tantals äpplen sett.	 
	 Moschus.	 
	 Kring eterns rymder sväfvar ej min själ,	 I blomsterkedjor Chloës hand mig binder.	 Dess blåa ögon gjorde mig till träl,	 Dess gyllne hår, dess veka rosenkinder.	 Om någon gång vid klara stjernors brand	 En helig tårblick smäktande jag sänder	 Ur gruset opp till kyska Andars land,	 I Chloës barm den genast återvänder.	 Till hjertat sluten af den älskade	 Jag glömmer himmel, Jord och Elysé.	 
	 Menalkas.	 
	 Som Nordan gnyr kring furukrönta fjäll,	 Som floden våldsamt ner i dalen rusar,	 Som hafvets svall omdånar klippans häll,	 Med segertoner så min harpa brusar.	 Dess gälla strängar härma vapnens skall	 Och sköldars brak och kampens sträfva lurar	 Och slagnas skrän – Jag sjunger Jättars fall,	 Sju härars storm på Tebes höga murar,	 Och Trojas brand och Xanthens silfverflod	 Hemskt rodnande af lågor och af blod.	 
	 
	 
	 Moschus.	 
	 Ej krigets dån min harpa från sig ger.	 Bland rosor quädet musikaliskt rinner.	 Jag sjunger endast kärlekens banér,	 De ljufva segrar jag på Chloë vinner,	 Hur i den ljufva välluktrika natt	 Kring grästapeten mirtenträdet sprider,	 Mot älskarns låga, darrande och matt	 Med glödgad kind och ohöljd barm hon strider –	 Svagt är det motstånd kjuserskan mig gör.	 För Amors pil hon dignar snart och dör.	 
	 Menalkas.	 
	 Ljuft är ur fenstret af sitt trygga hus	 Se västanvinden sina skördar vagga,	 Och under harpoklang vid facklors ljus	 Ur gyllne kalkar dricka vinets fragga.	 Men dubbelt salig är den lott ändå	 Att friska lagrar åt sin hjessa vira,	 Beundrad fram i folkets ringar gå –	 Att Hjelte nämnas eller Hjeltar fira.	 I silfverhår jag Dafnes krona bär –	 Ej guld, ej vällust äggar mitt begär.	 
	 Moschus.	 
	 Ljuf är i lunden näktergalens röst	 Och källans sorl och löfvets stilla susning	 Men Chloës stämma fyller dock mitt bröst	 Med högre fröjd, med svällande förkjusning.	 
	 
	 
	 Skön är en daggig Ros, men Chloës hy	 Dock skönare, den kärlekstårar löga.	 Mild är väl stjernans blick ur nattens sky	 Men strålen mildare ur Chloës öga.	 Så länge min den hulda Flickan är,	 Ej guld, ej lagrar väcka mitt begär.	 
	 Kungen.	 
	 Nu hören opp! I sjungit bägge väl	 Men Moschus sjöng om kärlek – vid hans toner	 Som vax för elden smälte ljuft vår själ,	 Steg sjelf Astréa ned från himlens zoner.	 Så länge Flickor blomstra på vår Jord	 Och trogna hjertan för hvarannan brinna,	 Hvad Amor diktat har, de ömma ord,	 I hvarje bröst och gensvar skola finna.	 Tag denna gullked, Moschus! andra band	 Dig Chloë räcker där vid Penei strand.	 
	 
	 
	 
	 
	 
	 
	 
	 
	 
	 
	 
	 
	 
	 ELEGIER.	 
	 
	 
	 
	 
	 I.	 
	 
	 Ond och besvärlig är tiden i hvilken jag lefver, o Gudar!	 Dubbelt värre dock är lifvet jag lefver däri.	 Tyckes det ej som en klarare dag för Jorden sig tänder,	 Sedan i stormar och natt länge hon vakat med gråt?	 Fåfängt ur slumren väckt den blodiga Örnen från Elba	 Åter mot Galliens fällt vände sin ilande flyckt,	 Slog på den heliga thronen ned och fattade viggen.	 Wellingtons hämnande blixt jagade honom på nytt	 Längre i landsflyckt bort på en vildare klippa i hafvet.	 Ensam och sörjande där evigt förbida han skall.	 Men från sin vandring, ack! till den älskade fädernesjorden	 Vänder min irrande blick åter – hvad skådar jag där?	 Kronor af ax och oliv, o Svea! Din hjessa bekransa	 Mild på Din Konungastol sitter den Trettonde Carl.	 Tvillingskronornas guld omskimra hans silfrade hjässa	 Vidt öfver Skandiens Ö härrskar den spira han bär,	 Medan i härarnes spets Carl Johan den väldige glimmar,	 Kommande seklers fröjd blomstrar i Oscar ju opp. –	 Himmel! hvad båtar väl mig att Heroernes lysande ålder	 Födes på Jorden igen? Ödet i bojor mig läst.	 Ej mig blanda jag kan i kretsen af klappande händer,	 Kan ej sjunga triumf – stämman förquäfves af gråt.	 
	 Sångernas gulltid blomstrar ännu och eviga kransar	 Snillet sig vrider. Högt öfver Germanias fällt	 
	 
	 
	 Klingar Din lyra, o Schlegel! då Solens mäktiga Dotter	 Tolkar i Gallernas språk Fadrens orakler på nytt!	 Och i en dödligs hamn än vandrar den gyllne Serafen,	 Han som Martyrerna sjöng, Atalas kärlek och död.	 Glöda ej Nordens fällt af diktens himmelska rosor?	 Brage i Manhems bygd stiftar ett rike igen.	 Baldurs härrlige Skald förkjusar det lyssnande Dana	 Mäktigt vid Lögarns strand brusar Din harpa, o Ling!	 Åter af leende Gudar befolkas den sorgsna Naturen.	 Necken sin trollmusik spelar i floden på nytt.	 Stolt framvandrar i tallarnes skygd grönmantlade Skogsfrun,	 Dvärgar i klyftans djup hamra sitt blänkande gull.	 Vallhall öppnar sin lysande port, den för Sekler tillbaka	 Slutne. Ur högarnes famn lågande Hjältar stå upp.	 Skalder! ej mera Er sång till helig täflan mig väcker.	 Ej af Ert ljufliga spel döfvas den smärta, mig tär.	 Blödande, magtlös, slagen i fjättrar jag ligger vid Jorden.	 Färden kring Himlarne ej mäktar jag göra med Er.	 
	 Stode en Hjelte ej opp att hämna de suckande folken,	 Klingade ingen teorb känslor i dödligas bröst,	 Skulle dock retande Flickor beströ med rosor vår bana.	 Kärlekens himmelska thron evig som tiderna är.	 Skryt ej, förmäten och stolt, med undersköna Hjeltinnor,	 Grekiska Fabel-verld! quinnor för hvilkas behag	 Kämpar hvarannan mött i blodiga strider och städer	 Störtat i grus eller Zeus lämnat sin höga Olymp,	 Än till en snöhvit tjur bland Agenors hjordar förvandlad	 Än till en smäktande svan, än till ett gyllene regn.	 Jag till mitt eget fördärf har skådat en skönare Tärna.	 · Henne Amanda blygt nämnde min bäfvande sång.	 Skönare dansar ej Solen fram i det lågande Östern,	 
	 
	 
	 Mildare Cynthia ej blickar från skyarne ned. –	 Gudar! för mig ej blomstrar dess mund, dess rosiga kinder,	 Icke af ömhet för mig strålar dess himmelska blick,	 Därför skall äfven mitt lif sig i enslig jämmer förtära	 Därför med gråtande ljud klingar min sorgsna teorb.	 
	 1815	 
	 
	 
	 II.	 
	 SPINDELEN.	 
	 Epigram.	 
	 
	 Fryne! hvi hatar Du så mångbenade Spindeln – o, lämna	 Stackarn i ro – som Du fordom en flicka han var.	 Gyllene lockar sig ringlade då om den glänsande pannan,	 Kindernas roseneld Eos fördunklade då.	 Blickarne strålade ömhet och barmen sig höjde af vällust.	 Silfvermelodisk dess röst tolkade kärlekens lof.	 Nu en föraktad spindel hon är, den stackars Arakne –	 Ja, men flickornes konst öfvar hon listigt ännu.	 Se, ur sitt sköt hvad fina, omärkliga trådar hon spinner	 Och till ett magiskt nät väfver dem sedan ihop.	 Tyst och ärbar sitter hon nu och lurar på rofvet.	 Ve den arme som dit vänder sin irrande fart.	 Se, hur yppig och stolt, gullskimrande fjäriln, den sprätten	 Dansar i luften, men ack! fallen i nätet han är.	 Sprattlar och ber – förgäfves! med brunstiga kyssar hon sugar	 Honom så kärligt till dess skinnet allena är quar.	 Månne sin konst hon förglömt, hvad tror Du, förföriska Flicka?	 Månne dock Quinnans list större än spindelens är?	 
	 
	 
	 
	 
	 
	 
	 
	 
	 
	 III.	 
	 
	 Blommornas tid har flytt och dagens strålande Konung	 Närmare Södern jämt rastar sitt gyllene spann.	 Längre i molnen, Seléne, din bäfvande lampa nu brinner,	 Längre på nattens hvalf glimma nu stjernornas bloss.	 Kyliga vindar ren bebåda den stundande vintren,	 Lönnen med klagoljud ristar sitt fallande hår	 Och i lundarnas sköt Filomelas ljufliga klagan	 Tystnat; ej nattvioln ångar i dälderna mer.	 O! hvad Du ändrats, Natur! min älskarinna och Moder!	 Rosor och gyllene ax kransa Din hjässa ej mer.	 Ej berusar mig längre Din varma, balsamiska anda.	 Ej för min irrande fot skiftande blommor Du sår.	 Blek och färglös slumrar Du nu mot kommande vårar	 Och från en härjad jord stiger mot himlen min blick.	 Klarare där än fordom i sommarns hesperiska nätter	 Månan kring rymderna nu gjuter sitt darrande sken.	 Tätare glimmar af gyllene stjärnor den blåa Olympen.	 Upp till sällare land vinka de vänligt min själ.	 O! när brista en gång de tryckande jordiska banden?	 När skall Anden en dag, lycklig, förklarad och fri	 Sväfva på glänsande vingar dit opp af fläktande palmer	 Och gullharpornas ljud hälsad i Andarnes krets?	 Se, min Sommar har flytt; inbillningens glödande rosor	 Smycka ej herrligt mer lifvets förbleknade fält.	 Kärliga drömmar ej hviska från susande kronor i lunden,	 Klinga i foglarnas sång, tona i vågornas fall.	 Dock mitt hjärta är lugnt och hoppets glindrande stjärnor	 Stråla i ödets natt vänligt från himlarna ned.	 
	 
	 
	 
	 
	 
	 
	 
	 
	 
	 IV.	 
	 TILL NATUREN.	 
	 Elegi.	 
	 
	 Seglaren lik, som från stormarnas våld och från rasande vågor,	 Frälsad, på blomstrande kust hvilar sin tröttade köl:	 Eldigt han sträcker sin famn mot den leende nejden och skickar	 Upp öfver skyn en blick, vattnad af fromhetens tår.	 Så, i ditt moderssköt, med sträckta armar jag ilar,	 Blomstrande, hulda Natur! ilar med offrande gråt.	 Mänskor ej gifvas för mig. Bland det nerflösa, djuriska släktet,	 Andas mitt hjärta så tungt, himlen i gruset, o ve!	 Alldrig förmås jag kan att flärdens smyckade apa	 Tillbe; för pärlor och guld, köpes jag alldrig till slaf.	 Ditt var ju barnet, Natur! I dina himmelska armar	 Sög det ju Gudalif, lärde ju oskuld och Dygd.	 Ofta till barnet med fladdrande hår och klingande harpor	 Kommo, i dansande gång, mäktiga döttrar af Zeus,	 Sågo med bifall ned på den leende jollraren, lekte	 Ömt med hans saffranslock, kysste hans lågande kind.	 Ofta, vid morgonens purpurbrand, i försilfrande månsken,	 Sutto de Heliga mig nära i systerlig krets,	 Och för gossen som log vid modrens klappande hjärta,	 Sjöngo om Gudar och Män mången förtrollande sång.	 Då af längtan betogs mitt svällande bröst att förlåta,	 Dina parker, Natur! höjder och blomstrande fällt,	 Lämna min saliga ro och, på verldens stormande vågor,	 Kämpa för ära och namn kämpa för njutning och lif.	 O! förlåt det, Natur! förlåt den flyktiga villan!	 Se Din förlorade Son vänder med ånger igen.	 
	 
	 
	 Ingen Teseus mer mot bofvar och glupande monstrer	 Kämpar; ingen Pylad följer i Döden sin vän.	 Andra med frustande spann, i vapenmålade charer	 Följde af hopens blick rulle kring dånande torg!	 Hölje i purpur och skrytande guld af njutning förtärda	 Lemmar och Furien sjelf döfve med Ungerska rus.	 Mig på en blomstervall än källans lockande cittra	 Söfve! violerna mig offre sin rökelse än!	 Heliga, väna Natur! i Dina elysiska skuggor	 Styrkan vid skönhetens barm aflar förkjusning och lif.	 O! hur yfves ej allt i vårens smycke! hur göken	 Sjunger i blommigt löf vårens och kärlekens pris.	 Steglisan hoppar så lätt i den rosenbekransade häcken	 Hoppar och sjunger och ack! gläds åt sitt vingade lif.	 Krafter och sällhet är allt. Mot Solens strålande panna	 Höjer sig modig och fri Jupiters väldiga Örn,	 Medan turturn i klyftornas djup sin dröjande make	 Kallar och fjärilen ömt smäktar på rosornas barm.	 Ofta väl höljes i hotande moln Ditt strålande anlet	 Saliga, milda Natur! ofta med glödande hand	 Fattar Du blixten – då uppgår i rök den fredliga hyddan –	 Ofta med hagelts skur nedslår Du Odlarens hopp.	 Dock med flammande viggen i hand, i Din krona af åskmoln	 Skön i Din vrede jämväl står Du för Visdomens blick.	 Henne är stormens tjut och dundrets mägtiga stämma	 Kärlekens himmelska röst; djupt hon Din mening förstår.	 Öde! en nåd mig beskär! ur dårskapens ringar, ur flärdens	 Yrande kretsar mig ryck fjärran i öknarna hän.	 Att jag i nattliga skogars famn, på eteriska klippor	 Eller i dalarnas djup fritt må Dig tillbe, Natur!	 
	 
	 
	 
	 
	 
	 
	 
	 
	 
	 V.	 
	 HÖSTEN.	 
	 Elegi.	 
	 
	 Bärjadt är tegarnas böljande guld i rymliga lador,	 Skarorna firat med dans skördarnes glädtiga fest.	 Mysande Flickors tropp i Pomonas grönskande parker	 Rågat med glödande frukt flätade korgarnes mängd.	 Hösten nalkas vår Jord med frostiga lockar och Sommarns	 Blomsterbekransade Gud suckande hastar från oss.	 Bäfvande står, med dödens hy, den tvinande lunden,	 Fälten sörja och skyn brister i forssande gråt.	 Nordan bestiger sin vagn af dundrande koppar och hafvet	 Mörknar af svällande hot, ryter mot stranden sin harm.	 Allt är förvandladt. Där nyss, i Floras doftande brudsäng,	 Västans bevingade Gud lekte, förtrolig och varm,	 Och guldprickiga fjärlar sig kyssande hängde på rosen,	 Kyliga vindar nu hväsa kring härjade fällt.	 Fjärran till främmande land ha luftens melodiska söner	 Vidt öfver sjöar och land, hastat i skyndande tåg.	 Gökens visa ej mer i den höga, blomstrande linden	 Trollar i Flickans barm kärlekens aningar fram.	 Morgonens gyllne Sol ej hälsas af quittrande lärkor,	 Näktergalen ej mer klagar vid Cynthias ljus.	 Svartnande korpar blott på de nakna grenarna vaggas	 Ugglans nattliga skrän bådar elände och död.	 Herden ej mer i skuggornas hägn med kransade lockar	 Sorgfri vid hjordarnas dans sjunger sin Flickas behag.	 Länge, med klappande bröst, hon lyddes, förborgad af löfvet,	 Störtade fram och en kyss tystade smickrarens mund.	 
	 
	 
	 Mysande längre ej hon i kretsen af jollrande Systrar	 Lockad af foglarnas sång dansar på ängarna ut.	 Flätar en högtidskrans och speglar i silfrade källan	 Lockarnas fladdrande guld, speglar sin lågande kind.	 Hastar så glädtig upp att sin eldiga älskare möta.	 Grottornas skymning ej mer helgas af kärlekens fest.	 Aftonens stjärna! och ej Din tindrande blick genom löfven	 Manar i blommigt gräs lägrade Skalden till sång.	 O Natur! hvart flydde så snart Din retande fägring?	 Floras leende barn! fåfängt jag söker Er nu.	 Blommornas Drottning har flytt, den af Venus älskade Rosen,	 Sippan är borta som blyg tittade först ur sin knopp.	 Balsamsrika violer ej aftonen fylla med rökverk	 Och Tulpanen ej mer yfves i skiftande glans.	 Gyllne Narcissus har gått, den af källans skuggbild bedragne,	 Ingen Klytia mer smäktar till Solguden opp.	 Allt har försvunnit. O! så, i ungdomens leende dagar	 Hopp och förkjusning vårt lif kransa med blomstrande fröjd	 Trollar tusende rosor fram på vår bana – men alla	 Vissna i sorgernas höst, vissna och finnas ej mer.	 Söfde i glädjens rus af hoppets förföriska cittra	 Drömma vi himmelska land, vakna i öknar så opp.	 Njuter då människan blott för att mista? Månne då icke	 I vårt kaotiska lif ligger ett skönare doldt?	 Ligger och väntar sin födelsestund? – Dröj, saliga rysning!	 Lifva mitt domnade bröst, lämna mig icke så snart.	 Ja! en dag skall himmelens nåd, lik en glödande Vårsol	 Uppgå för Jorden och allt väckas till jublande lif.	 Evig skall våren då bli och rosorna alldrig förvissna	 Famnta skola vi då fröjder hvars skuggor vi sett.	 Grafven skall lämna hvart rof: hvar tår som runnit på Jorden	 Gälldad skall bli: hvar suck vända med seger igen.	 
	 
	 
	 
	 
	 
	 
	 
	 
	 
	 VI.	 
	 ELEGI.	 
	 
	 Äfven skuggornas dans och förgängelsens grinande bilder	 Lagrade Dottren af Zeus skyr ej att dväljas ibland.	 Alltid dess öra ej fröjdas af skämtet kring fradgande bålar	 Skönhetens milda glans fjättrar ej evigt dess blick.	 Städse med ryktets basun hon dundrande Hjälten ej följer	 Städse ej herdens flöjt spelar i skogarnes lugn.	 Ofta med fladdrande hår och sorgens flor kring sin luta	 Dyster, förvirrad och blek, ensam på grafvar hon går,	 Då, bland ruiner, i hesa rop, den jämrande ugglan	 Brister och Cynthia vidt sprider sitt ängsliga ljus.	 Tankfull sitter hon då på blomsterbekransade mullen	 Och med betagen hand klagande strängar hon rör.	 O! hur faller ej allt i förgängelsens kaos tillbaka	 Allt som var ädelt och stort blir dock för grafven ett rof.	 Sofvande Hjälten ej reser sig mer till blodiga strider.	 Fåfängt basunernas dån tjuter kring dalar och berg.	 Fåfängt kransade May! på grönskande slätter Du thronar	 Skalden förstummad och blek vaknar ej mera till sång.	 Ryslig är Dödens magt. Ej ungdom och blomstrande skönhet	 Hämma skördarens arm. Prålande Älskare, kom!	 Kom att söka Din Brud! Hvar är nu dess saliga löjen,	 Hvar dess tindrande blick, rosor och svällande barm?	 Ha! i en handfull [stoft] förvandlad ligger Din himmel	 Ligger Din verld, Ditt allt – störta till Jorden och rys!	 Hell, förgängelsens hem! I tysta, förtroliga grafvar	 Eder i festlig ro nalkas min bäfvande gång.	 
	 
	 
	 Rysa för Eder kan blott den bland njutningens glödande rosor	 Irrande – Smärtan ju är Dödens förlofvade Brud.	 Sångmön följer mig hit. Med Hoppets glindrande stjärnor	 Kransar hon Dödens natt, griften med rosor besår.	 Ack! hur ljuft, vid dess sång, att i skuggan af svarta cypresser	 Drömma sin qualda själ fjärran till skuggorna hän.	 Uslingens öga ej där förbannar morgonens stråle	 Ej från en tårad bädd gråter mot stjärnorna opp.	 Frälsning dagas ock mig. I magiskt bebådande syner	 Ser jag mig utsträckt, ack! ren på Ditt läger, o Död!	 Ej mot ett ällskande bröst mitt skälfvande hjärta då brister	 Ej min döende hand trycker en lidande väns.	 Sorgligt brinner vid liket ren den blånande lampan	 Ute en stormvind gnyr, Cynthia sjunker i moln.	 Stjärnorna slockna i tårar och murgrönmantlade Eken	 Ristar sin hjässa och doft suckar vid himmelens gråt.	 Snart från kyrkans resliga torn den ljudande malmen	 Börjar sin hemska sång, kallar mitt dröjande stoft.	 Ingen Tärna med fladdrande hår i det luftiga fenstret	 Sitter och blickar med gråt ned på begrafningens tåg.	 Dädan Ynglingen går med skämtande hjärta till Evans	 Fester och ingen hand vården med blommor besår.	 Cynthia blott ur gråtande moln nedblickar på mullen	 Ensamma turturn blott suckar i Skaldens cypress.	 
	 
	 
	 
	 
	 
	 
	 
	 
	 
	 VII.	 
	 
	 Näktergalen.	 
	 Jag när violernas doft ur ängarne stiga och Luna	 Darrar med rodnande hy sagta ur vågorna fram	 Börjar i skogen min sång och med himmelska tårar på kinden	 Cyprias leende ros, liljan i dälderna står.	 Drömmande lutad mot ekens stam mig vandrarn belyssnar	 Älskarn i bokarnes skygd ömmare kysser sin brud.	 
	 Ugglan.	 
	 Jag i öknarnas famn, på ruiner och mossiga grafvar	 Rysligt i nattens djup höjer min jämrande röst.	 Slöja Dig Luna i moln, och slocknen I tindrande stjärnor,	 Gråten, I Skyar – Du storm, sorgligt i granarna tjut,	 Dödens och grafvens förtrogna jag är – med bäfvande rysning	 Fyller min hemska sång nattliga vandrarens bröst.	 
	 Lärkan.	 
	 Jag när Eos med rosor och guld bekransar Olympen	 Spänner mot himlen min flykt, klingar mitt jubel i skyn.	 Öfver en grönskande jord af den blommiga våren beslöjad,	 Under en vänlig azur sväfvar jag lycklig och fri.	 Frihet, eter och ljus med kjusning fylla mitt hjärta	 Aldrig min tunga än höjde ett klagande ljud.	 
	 Turturn.	 
	 Jag förnöter min dag bland susande myrten i lunden	 Kuttrar min ömma eld, smeker min kärliga Brud.	 
	 
	 
	 Endast med stammande ljud förmår jag att prisa min sällhet	 Endast för kärlekens fröjd toner och känslor jag har.	 Ingens beundran jag sökt – må blott min ljufliga makes	 Glödande purpurnäbb svara med kyssar min sång.	 
	 
	 
	 VIII.	 
	 CLOELIA.	 
	 Idyll.	 
	 
	 Sedan på skördens fest, i skuggan af grönskande lindar	 Lycus vid Månans sken vänligt mig förde till dans	 Och i ögat mig såg med ljufva, försmäktande blickar	 Och med en stilla suck tryckte min darrande hand,	 Klappar, i hvarje minut, af en evig oro mitt hjärta,	 Och ej mera mig sjelf känner jag, arma, igen.	 Saliga afton! vid tanken på Dig af darrande kjusning	 Fattas jag än och min kind brinner så glödande het.	 
	 Redan var dansen slut; de muntra violerna tego,	 Cynthia gullröd gick fjärran i skogarna ned.	 Mig han hviskade då med bäfvande läppar de orden	 Sorgligt i örat: Farväl! glöm mig, o Cloelia, ej!	 Vände sig om och såg med bedjande öga tillbaka	 Tills han i trängseln försvann undan min tårade syn.	 Ej i mitt öra dö de ljufva, melodiska orden,	 Ej för min kjusta själ slocknar hans kärliga blick.	 
	 
	 
	 Gud! hur förändrad jag är. Den leende Flicka som fordom	 Ständigt med joller och skratt dagen begynte och slöt	 Sitter nu trög och stum som Marmorgudinnan i Templet.	 Knappt mig Olympens fall väckte ur drömmarne opp.	 Mamma knotar och Systrarne le – hur förvånad jag erfar,	 Att hon på mig har trätt, att de ha skrattat åt mig.	 Alltid fattas mig något – jag söker och söker – förgäfves!	 Hjärtat mig fattas och det borta med Lycus ju är.	 
	 Redan ha träden och buskarne fällt de grönskande håren,	 Stelnad är flodens kristall, ängarne glittra af frost.	 Nu i vår hyddas famn det gyllene linet jag spinner	 Dagen igenom, och ack! sitter på glödande kol.	 O! hur gläder det mig när aftonens darrande lampa	 Ändtligen släckes och allt blir i vår hydda så tyst!	 Gömd i kuddarne då af det månbestrålade lägret	 Ostörd drömma jag får, älskade Lycus! om Dig.	 
	 Gudar! när kommer en gång den af liljor kransade våren?	 Venus och Kärleken ju följa hans glädtiga spår.	 O! då ur vintrens band han lossar den suckande vågen	 Vänligt öppna han skall äfven min fängelsedörr,	 Och då foglarnes här i susande kronor han parar,	 Djuren i grottornas famn, skulle han lida att jag	 Ensam förtärdes af qual och ej i den väckta Naturens	 Festliga jubelsång mängde harmoniskt min röst?	 
	 
	 
	 
	 
	 
	 
	 
	 
	 
	 IX.	 
	 ÖDET OCH SLUMPEN.	 
	 
	 Högt öfver stjärnornas borg, Du thronar, mäktiga Öde!	 Och till harmonisk dans tvingar systemernas klot.	 Verldar Du skapar och verldar förstör: men icke till jorden	 Räcker Din eviga makt: slumpen dess spira Du gett.	 Klädde i slöjor af stoft, kring materiens nattliga öcknar,	 Vandra idéerna här, eterns gudomliga barn,	 Irra och söka ett mål och söka det evigt förgäfves,	 Ty från sitt fädernesland stego de brottsligt hitned.	 Allt det goda förgås, af ett sämre besegradt och utträngdt,	 Flyktigt är blommans lif, törnet på vintrarne rår.	 Älskarens rosiga dröm! den Vises ensliga tankar,	 Skaldernas heliga eld! svaren, hvart flydde Ni väl?	 Alla af Er ej skänktes den makt att segra på Tiden,	 Månne det Ödets verk, månne ej slumpens det var?	 
	 
	 
	 X.	 
	 TILL NATTEN.	 
	 
	 Redan med Cynthias lampa i hand, omglimmad af stjärnor,	 Kommer Du, vänliga Natt! åter från skuggornas land.	 Tystnaden jämte Dig går och sömnen, af vallmo bekransad,	 Lekande drömmars tropp följer Ert segrande tåg.	 Heliga Natt! i din famn jag med lågande känslor mig kastar,	 Uslingens enda skatt, slafvarnes frihet Du är.	 
	 
	 
	 Dölj mig för människors syn, bjud människorösterna tiga	 Och på moderlig arm vagga ditt gråtande barn.	 Kan Du ej hela de blödande sår, mig Dagen har gifvit,	 Klaga min smärta för Dig skall Du ej neka likväl.	 O att Du evig blef! men allt är förgängligt i tiden,	 Vågorna skifta ej så fjärran på sjöarne om.	 Snart är ditt välde förbi, snart strålar den rosiga Eos,	 Fordom min glädje och nu fasans och sorgernas bud.	 Dock jag känner en natt, som alldrig sig ändar, en hvila.	 Aldrig af spöken störd, aldrig af drömmarnes här.	 Mäktige Gudar! unnen mig den! snart, snart mig den unnen!	 Icke en annan bön har jag att ställa till Er.	 
	 
	 
	 XI.	 
	 
	 Ack! hvad jag hatar den man, som i kärlekens himmelska nöjen	 Söker, en fåfäng narr, annat än kärleken sjelf,	 Som med den skönaste nymf ej är nöjd om han icke får säga:	 Denna – hvad tycker ni väl? – denna, o Bröder, är min!	 Skänkte mig himlen en ung, förförisk blomstrande Flicka,	 Vore dess hjärta ock värdigt att älskas af mig	 Litet mig angick då om dess mor sålt blommor på gatan	 Eller af fjädrar beprydd åkt i en skimrande vagn.	 Fast dess händer ej lärt att röra klaveret och cittran,	 Fast hon en bokstaf ej läst af Voltaire och Rousseau,	 Fast bekikad och kikande sjelf från Amfiteaterns	 Bänkar ej Kotzebues rörande Dramer hon ser,	 Skulle jag stolt ändå till mitt hjärta den älskade trycka	 Skulle jag ömt ändå kyssa dess rosiga mund.	 Ära jag önskade mig af de värf som ära förtjäne	 Men lycksaligad blott vill jag af kärleken bli.	 
	 
	 
	 
	 
	 
	 
	 
	 
	 
	 XII.	 
	 
	 Om kring Stadens dånande torg med skaran jag irrar	 Eller på blommor och gräs hvilar i almarnes skygd,	 Följes dock evigt, o Gudar! af kärlekens gycklande drömmar,	 Skola ej dessa en gång bytte i verklighet bli?	 Ser jag i fredliga dälders famn en lockande hydda	 Tätt vid en speglande flod skuggad af lindarne stå,	 Straxt i dess lugna sköt en kjusande Flicka jag tänker	 Och vid dess svallande barm, drömmer jag, leende, mig.	 Under hvart susande träd en rosig Herdinna jag skådar,	 Och i hvar grottas famn hvilar en blomstrande nymf.	 Dock bland den retande här af rosenfärjade drömmar,	 Som kringsväfva min själ, kronan, Amanda! Du bär.	 Lik Kalypso bland Nymfernas tropp, på Ogygias stränder,	 Venus på blommiga fällt mellan Kariter i dans,	 Eller Luna, i stjärnornas krets på den blåa Olympen	 Härskande bland min dröms gyllne fantômer Du går.	 Skapelsens hela rymd, förtrollerska! bildar Ditt féeslott	 Bäckarne sorla Ditt namn, foglarne sjunga Ditt lof.	 Fåfängt, Amanda! min sång Du försmår, mitt brinnande hjärta	 Fåfängt skilja oss åt Alper och brusande haf,	 Mild som en Ängel ändå omsväfvar Du evigt min tanke,	 Flicka! min ömma Brud är Du i drömmen ändå.	 
	 
	 
	 
	 
	 
	 
	 
	 
	 
	 XIII.	 
	 PROPERTII II. EL. III BOK.	 
	 
	 Orfeus blidkade ju med klangen af Traciska lutan	 Skogarnes tiger och höll stormande floderna quar.	 Amfions himmelska konst de rullande stenarne lärde	 Att till en väldig mur löpa kring Tebe ihop,	 Och vid Din lockande sång, Polyfem, mot den bergiga stranden	 Kom Galatea så blid, förd af ett simmande spann.	 Bör man väl undra, när Bachus, när sjelf Apollo mig gynnar,	 Att mina sånger få Romerska Flickornas pris?	 Fast på Lakoniska stoder mitt hus ej prunkande hvilar,	 Fast ej med elfenben guldet förmäls, i mitt tak,	 Ej mina parkers vidd med Feaciska Konungens täfla,	 Konstiga grottor ej där vattnas af bäckars kristall,	 Muserna följa mig dock och lära mig kjusande quäden	 Kalliopéa till dans räcker mig vänligt sin hand.	 Lycklig Du prisas må, af min lyra förgudade flicka!	 Ack! åt Din skönhet min sång eviga stoder ju rest!	 Fåfängt, i stjärnornas blåa rymd pyramiden försvinner,	 Härmas, Eleiske Zeus, Himlarnes prakt i Ditt hus,	 Slösar man skatter och konst på Mausoléiska grafvar,	 Äfven till dessa en gång hinner förgängelsens arm.	 Se de förödas af frätande regn, af härjande lågor	 Störta för åldrarnes tyngd ned i ruiner och grus.	 Snillets förvärfvade namn, allena seklerna motstår:	 Endast dess lysande verk le åt förgängelsens makt.	 
	 
	 
			 
	 
	 
	 
	 
	 
	 
	 
	 
	 
	 
	 
	 
	 
	 STRÖDDA DIKTER	 
	 
	 (INTILL TIDEN OMKRING 1818).	 
	 
	 
	 
	 
	 
	 
	 
	 
	 
	 
	 I.	 
	 PÅ EMERENTIAS DAG.	 
	 
	 Österns Portar! öppnen Er!	 Delos’ Tärna lampan släcker,	 Natten bäfvar, Dagen bräcker,	 Fosfor öfver hafvet ler;	 Morgonrodnans gyllne lågor	 Föda Snillet i mitt bröst;	 Sångens rökelse min röst,	 Andas genom luftens vågor.	 
	 
	 När dagens härold nyss sin rosenprydda char	 Med Purpurfålars spann kring Österns skyar svängde,	 På gyllne Sköldens rund, från jätteskuldran hängde,	 Han Emerentias namn i hulda strålar bar,	 Och Natten flydde hemsk, och Dagens rika Brud	 Ur vågens famn sin hjessa sträckte.	 Men, Festens blomsterkrönte Gud!	 Ej Du, – Polymnia ej i Pindens lagerskrud	 Mig Diktens elfenlyra räckte;	 En helig känslas magt, vid morgonfoglens ljud,	 Min röst till glada sånger väckte.	 
	 
	 
	 
	 O Du! hvars själ, i helga rosenband,	 Vid jorden dröjer, att vår kärlek röna;	 O! quarblif sent, i lifvets skumma land,	 Och skänk Ditt namn att vintrens dag försköna.	 När Dygdens känsla, glödande och öm	 Min svaga hand på Zitrans strängar förde,	 Hvad fröjd, om Snillet i en febrisk dröm	 Med Gudastrålen af sin glans mig rörde.	 Men Harpans silfverljud och Sångens röst,	 Hvad magtlös samklang! högre stämma talar:	 Hör tacksamhetens språk ur rörda bröst,	 Se bönens offer-rök i bygdens dalar.	 Ur helgedomen af en gränslös själ,	 Med tårens vällust i ett hänryckt öga.	 En räddad Usling anförtror Ditt väl	 Åt Dygdens Brudgum, Hjelten i det höga.	 Förlorad rinner ej den fromma tår,	 Som rörda minnen vid dess altar pressa,	 Han kallar Änglars vård i Dina spår	 Och gjuter glädjens olja på Din hjessa.	 Med fjedern sänkt i morgonrådnans glans,	 Och sången lärd i Kastaliders gille	 Och locken krönt af Snillets murgrönskrans,	 Jag glansen af Din ära måla ville.	 Men själens lyftning fåfängt känslan dref	 Mot Diktens zoner. Ack! ur druckna händer	 Föll gyllne Harpan. Sången ägnad blef	 Åt Helgons chor på Evighetens stränder.	 
	 Som stjernor blixtra opp i Hesperns fjät	 När Vesterns moln i purpurmantlar höljas,	 Skall Du i åldrens stilla Majestät	 
	 
	 
	 Af lugna fröjders myriader följas.	 Och sist, när sent Din himlaburna själ,	 I helgonstrålar krönt af Samvetsfriden,	 Ur Mamres lundar höjs, till evigt väl,	 Höjs öfver ödet, vanskligheten, tiden,	 Skall tacksamheten, höljd i Sorgens skrud,	 I känslotårar till Din grafvård skrida,	 Och Minnena, vid lutans klagoljud,	 Kring helga Urnan, hjertats lager vrida.	 
	 
	 
	 II.	 
	 HOR. XI. ODE 1. BOKEN.	 
	 Sök ej (brottsligt det är) veta den gräns hvilken af Gudarne	 För vår lefnad är satt, Leuconoë: sök ej att Ödena	 I Kaldeiska tal leta för att lugnare möta dem.	 Skulle Jupiter fler vintrar Dig ge: skulle den yttersta	 Han ock vara som nu Dauniens haf tröttar med kämpande	 Vågors fradga, var vis, klara ditt vin: efter din inskränkta	 Lifsrymd minska också visligt Ditt hopp. Medan vi tala kan	 Lifvet missunsamt fly, njut af hvar dag, misstro en kommande.	 
	 
	 
	 
	 
	 
	 
	 
	 
	 
	 III.	 
	 
	 HOR. XXI ODE 1. BOKEN.	 
	 Späda Tärnor, i sång tolken Dianas lof!	 Gossar! prisen den skönt lockiga Cynthius!	 Sjungen Modren Latona,	 Älskad ömt af den store Zeus.	 
	 Sjungen henne som åt floder och löfrika	 Skogar fröjdar sig, Mör! antingen dessa på	 Algidi kyliga toppar	 Stå, på Cragus, på Erymanth.	 
	 Likså lofve Er sång blomstrande Tempe och	 Gudens Födelse Jord Delos, I ynglingar!	 Och dess skulldra af lyran,	 Broderns skänk, och af kogret prydd.	 
	 Denne rörd af Er bön evigt från Latiens	 Folk och furste, i nåd, krigets och hungerns och	 Pestens grymma eländen	 Mot dess Fiender vända skall.	 
	 
	 
	 
	 
	 
	 
	 
	 
	 
	 IV.	 
	 HOR. IV ODE 1. BOKEN.	 
	 TILL SESTIUS.	 
	 
	 Vintren försvunnen är för Vårens och Västans milda växling,	 De torra kölar halas ut i vågen.	 Boskapen glädes ej mer åt stallet och plöjarn ej åt brasan,	 Ej fälten skimra af den gråa frosten.	 Redan för Cytheré an chorerna under Månans strålar,	 Och Täckhets-mörna blandade med Nymfer,	 Stampa med skiftande fot den blommiga Jorden, då Vulkanus	 Med brak och lågor drifver Etnas smedjor.	 Nu vårt skinande hår omvindom med gröna myrten eller	 Med dessa blommor, nyss af våren födde:	 Nu, i en skuggrik lund är tiden att Pan till offer bära	 Det hvita lammet eller ock en Killing.	 Döden med samma hand på armodets låga dörrar klappar	 Och Kungars fästen, lyckelige Sesti!	 Lifvet så inskränkt och korrt oss nekar ett vidsträckt hopp	 att nära.	 Bland Fabelns Maner snart en plötslig natt i	 Plutos torftiga hem Dig sluter. När där en gång Du ingått	 Till Vinets Konung Du ej mer skall lottas,	 Lycis, den späde, ej mer beundra, nu Ynglingars förkjusning	 Och snart ett mål för Flickors ömma lågor.	 
	 
	 
	 
	 
	 
	 
	 
	 
	 
	 V.	 
	 IMIT. AF PROP. II EL. 1. BOKEN.	 
	 TILL CYNTHIA.	 
	 
	 Hvad båtar, Flicka, att Ditt mörka hår	 Med festlig vällukt myrrhans tårar stänka,	 Att Koiskt siden böljar i ditt spår	 Och ädelstenar kring Din hjässa blänka?	 
	 Säj, hvad förvantskap har Din sköna kropp	 Med Gangens pärlor eller Tyri snäcka?	 Vid Amors fackla! kjuserska, hör opp	 Ur konstens sminkburk att Naturen fläcka.	 
	 Ja, tro mig Cynthia – det ej möjligt är	 Med lånta smycken att Din fägring kröna.	 Den unga Amor ingen slöja bär	 Och utan slöjor ser han hällst de sköna.	 
	 Ditt milda öga lät kring Jorden se	 Och på de blommor markens tufvor föda,	 Ej målarns hand försilfrat liljorne,	 Med egen purpur rosorna ju glöda.	 
	 
	 
	 Som prydda Tärnor i en högtidssal	 De höga träden stå i vilda häcken,	 Och glädtigt svärmar genom blommig dal	 I olärd dans den yra silfverbäcken.	 
	 Naturen hafvet med koraller sått	 Hon Paktols flod och Tajos sand förgyller	 Och ej af reglor näktergalen fått	 Den röst som lunden med förkjusning fyller.	 
	 Ej festlig purpur, ej demanters prakt	 I forna dagar gjorde Quinnans ära.	 Ej konsten henne gaf den dolda makt	 Som Hjelten tvang att hennes kedjor bära.	 
	 På rännarbanan Atalanta sprang	 Och fria väder purpurströdde kinden	 Och ingen krans af klara gemmer tvang	 Dess rika lockar, sväfvande för vinden.	 
	 Och dock för glansen af dess sköna kropp	 Med enig kjusning Greklands Hjältar brunno	 Och kärleksdruckne för ett ovisst hopp	 Att henne äga, tåligt döden funno.	 
	 Ej Penelope i håren balsam gjöt	 Ej Indiens skatter på sin prydnad tömde,	 Och dock Ulysses, i Kalypsos sköt,	 I Circes armar ej sin maka glömde.	 
	 
	 
	 O, ja! om Flickan utom fägringen	 Ännu ett medel ägde att förtrolla	 Heroëns hjärta, – var det kyskheten	 I alla strider lärd att sig behålla.	 
	 Må Du ej mindre för Din älskare	 Än sagans Tärnor ha för sina brunnit,	 O Cynthia, låga och bli nöjd, som de,	 Att i ett bröst Du likväl thron har vunnit.	 
	 Dig Pindens konung sina quäden lär	 Och nöjets lyra Erato Dig räcker.	 På rosenläppar vettets språk Du bär	 Och skämtets udd med fagra blommor täcker.	 
	 När Dig att pryda, o min ömma vän,	 Minerva täflat ömsevis och Fröja,	 Säj kan Du tänka att Din kjuskraft än	 Med konstens prål och glitterguld förhöja?	 
	 O nej! ur praktens rika slöja stig,	 Med stolt förakt på Dina smycken blicka.	 I enkla kläder hasta så till mig	 Och blif min enda, blif min trogna Flicka.	 
	 1813	 
	 
	 
	 
	 
	 
	 
	 
	 
	 
	 VI.	 
	 ELEGI.	 
	 
	 Som Försonarns törnbekrönta hjässa	 Sjönk på korset mot dess helga bröst	 Sjunker Solen. Blixtarne sig hvässa	 Och i öknen vakar stormens röst.	 
	 Ej i högblå, stjärnbekransad slöja	 Aftonstunden tronar öfver mig.	 Kulna väder i dess spår sig höja	 Och i moln dess hufvud gömmer sig.	 
	 Månen fram ur Österns portar tågar,	 Mörk och blodig, darrande och vild.	 Dödens fackla i hans händer lågar	 Tyst han framgår jämrens skumma bild.	 
	 Hesa Ufvar! hemskt Ert rop I blanden	 Med den sena aftonklockans ljud.	 Bleka dimmor stå på öde stranden	 Spöken likt, i grafvens hvita skrud.	 
	 Flydd är dagen – o! på ljungeldsvingar	 Öfver mig han dundrande förflög –	 Minnets harpa inga nöjen klingar	 Blott de nöjen hoppets cittra ljög.	 
	 
	 
	 Ej att sjunga lifvets unga fröjder	 Hjässan kransad, glädjen i min blick	 Jag på fria daggbeströdda höjder	 Gyllne morgonen till möte gick.	 
	 Ej i skygd för middagssolens lågor	 Jag med vänner under löfvets sal	 Satt vid bägarns friska purpurvågor –	 Satt med Tärnan i en skuggrik dal.	 
	 Flydd är dagen – och i dyster öcken	 Bytes Jorden med dess trollbehag.	 Flydd är dagen – och i blixt och töcken	 Vankar ensam mellan grafvar jag.	 
	 O! hvem lär mig lösa lifvets gåta?	 Hvem beskär i ödets bok en blick?	 Föddes mänskan endast hit att gråta?	 Var för smärtan blott hon känsla fick?	 
	 Huldt, inbillning! dina ljusa drömmar	 Rosenkrönta för mig dansade –	 I min framtid vällde Edens strömmar	 På den tafla hoppet målade.	 
	 Tärnans kyssar, vänskaps hulda möte	 Bygdens frid och snillets lagerkrans –	 Allt mig löftes – för mitt sträkta sköte	 Allt försvann som meteorens glans.	 
	 
	 
	 Under pällen, krönt af silfverstjärnor	 Ingen Hilma, rodnande och säll	 Svär mig trohet. Inga glada Tärnor	 Festligt dansa på vår bröllopsquäll.	 
	 Ej i ring med Bygdens gråa fäder	 Talar jag om skördarne och Gud –	 Ej i lunden mina lågor quäder –	 Ej i löfvet slumrar med min Brud.	 
	 Ödets blixtar ödets branter dagat –	 O! hur skulle jag lycksalig bli	 Nu med blygd jag finner mig jagat	 Återskenet af min fantasi.	 
	 Innom mig den verld af sällhet myste	 Som jag dårligt sökte utom mig.	 Mildt i hoppets gyllne dröm han myste –	 Och jag förde mot Naturen krig.	 
	 Så Narciss, vid källans silfvervågor	 Satt från lifvets alla fröjder skild	 Så förtärd af öde kärlekslågor	 Log han sorgligt mot sin sköna bild.	 
	 Klagansvärde! ej som barn jag tänkte	 Att Din lott min skulle bli en dag.	 När jag tårar åt Ditt [öde] skänkte	 Vid Nasonska harpans ömma slag.	 
	 
	 
	 Hvarför klaga? fåfängt stormen tjuter	 Regnet brusar, tordönsviggen slår.	 Snart mig hvilan i sitt sköte sluter –	 Snart vid dödens härberge jag står.	 
	 Bygdens Tärna ren min svepning spinner.	 Ek ju fälles under ugglors skrik.	 Lampan fylles. Snart dess låga brinner	 Melankolisk vid mitt bleka lik.	 
	 Och ur Dödens nattligt mörka salar	 Hör jag grafvens Fé sin harpa slå –	 Mildt dess stämma hjärtat öfvertalar,	 Ömt hon kallar till sitt famntag så:	 
	 Arma gosse! som därute gråter.	 Hit till mig i fridens boning kom.	 Ödets Tiger här sitt rof förlåter.	 Smärtan bleknar här och vänder om.	 
	 Inga tårar i min kammar falla	 Inga suckar återljud här ge,	 Inga Åskor hit sitt dunder knalla	 Gladt här tömmes glömskans bägare.	 
	 Dig jag skärat hvita brudgumskläder.	 Krans af liljor virat åt Ditt hår	 Ufven ju vår brölloppsvisa quäder –	 Bäddad, bäddad ren vår brudsäng står.	 
	 
	 
	 
	 
	 
	 
	 
	 
	 
	 VII.	 
	 KRIGET.	 
	 Ode.	 
	 
	 Hvart rasar Du, Mänskja! i vildsint begär	 Likt mordlystna tigern på Libyens stränder?	 I blixtrande koppar Du trotsigt Dig klär	 Och sölar i blod Dina gudlösa händer.	 O! blekna af fasa! Din Broder det var,	 Som quidande föll för det mordiska stålet!	 Rys, Segrare, rys! i din blodsprängda char!	 På krossade likar Du framgick till målet!	 
	 Som klagande böljor vår lefnad förgår.	 Hvi sjelfmant förgiftad af strider och Öden?	 Som rosen, o Yngling, förblomstrar Din Vår.	 Hvi offra dess blomma i förtid åt Döden?	 Hvad Demon Dig ingaf för ära och namn	 Att sällhetens sköte och lugnet försaka?	 Se, Tärnan Dig sträcker en bedjande famn –	 O! vänd i den gråtandes armar tillbaka.	 
	 Naturen för evigt mot människan Krig.	 Se haglet förhärjar de bugande skördar,	 Och villdjuret ryter på vandrarens stig	 Och floden oss dränker och åskan oss mördar.	 
	 
	 
	 Mån Visdomens mäktiga Guddom ej fann	 Ett medel att rosor på törnheden föda?	 Som bödlar vi dömdes att dräpa hvarann	 Och sjelfva vårt suckande släkte föröda.	 
	 Så vidt som Ditt strålande öga, o Sol!	 Kring rymderna blickar af blod och af tårar	 Det rysande mötes – och stjärnornas Pol	 Sig hvälfver till tak öfver yrande dårar.	 Från böljande tegar och grönskande fällt	 Kring trolösa sjöar ju Seglaren kryssar,	 Och Krigaren flyttar i kyliga tällt	 Från högtidens bålar och Tärnornas kyssar.	 
	 Hur få äro Människans sanna behof!	 Hur många dess gränslösa åtrå sig danar!	 Lik parden, dess vakande blick efter rof	 Från gryningens timma till midnatten spanar.	 Och böljan likväl af en sorlande bäck,	 Ett bugande fruktträd, en smultronklädd tufva,	 En mysande Flicka, en skuggande häck – – – 
	 Hvad rikliga medel att lifvet förljufva!	 
	 Om Flickor, i ungdomens strålande glans	 Oss invigt i ömhetens mystiska lära,	 Och Kärlekens myrten och Skaldernas krans	 För blodiga lagrar vi ällskade bära –	 Europa då suckande krökte ej sig	 I fjättrar – med Galliens roflystna ätter	 Ej Korsern förhärjat i rysliga krig,	 Iberiens vinberg, Germaniens slätter.	 
	 
	 
	 O Fader i höjden! Skall Mänskan en dag	 Förnyad ej stråla i Gudomens stämpel	 Och känna sig säll, då hon fyller Din lag –	 Ej Jorden Dig höjas till jublande Tempel?	 Till dess må, I ädle! Ert glesa förbund	 Som trottsiga Ekar i stormnatten vaka,	 Så trygge, på rättvisans eviga grund	 Fast Jupiters åskor i rymderna braka.	 
	 1813	 
	 
	 
	 VIII.	 
	 
	 Jag vill ej lyckans fala nåd begära,	 Ej guld och purpurns glans.	 Mitt hjärta längtar efter Skaldens ära	 Och bleka murgrönskrans.	 O! må jag skåda mina dar försvinna,	 I ljuf, idyllisk ro,	 Och med Romansens ömma Sånggudinna	 I rosenhyttor bo.	 
	 När till min stämma harpans silfvertoner	 Med bifall läna sig	 Och Diktens himmel med dess fria zoner	 Förklaras öfver mig,	 Jag tycker kunglig purpurdrägt mig hölja	 Tar Indiens skatter mot	 Och all sin gullsand rullar Paktols bölja	 Högtidligt till min fot.	 
	 
	 
	 Må glädjens Vänner under sånger tömma	 Sin blixtrande pokal.	 Om gyllne tiden ällskar jag att drömma	 Uti en stilla dal,	 Där floden kröker sina lugna kosor	 Förbi en blomstervall	 Och häcken speglar sina stolta rosor	 I vågornas kristall.	 
	 Där Hoppets syner fram min trollsång quäder	 Och Hilma är mig när,	 Af blomster krönt, i hvita bröllopskläder,	 Så lågande och kär.	 Om hennes lif jag trofast lindar armen	 I tysta skuggors fred	 Och dignar rusig på den hulda barmen	 Med lagrad hjässa ned.	 
	 Men ack! fantomen som mitt hjärta dårar	 På vädrets vingar far.	 Han far – och genast vittna mina tårar	 Att en fantom det var.	 O Gudar! fyllas mina rosendrömmar	 På jorden alldrig opp?	 Och Cyperns Drottning ej min smärta ömmar	 Och kröner ej mitt Hopp?	 
	 
	 
	 
	 
	 
	 
	 
	 
	 
	 IX.	 
	 SOLDAT-VISA.	 
	 
	 När valdthornen kalla till slaktningens larm,	 Då slingrar om Krigaren Tärnan sin arm,	 Att fängsla den starke vid svallande barm.	 
	 Men han från den vekliga bädden står opp,	 Med hjärta som klappar af längtan och hopp	 Och kläder i stål sin gigantiska kropp.	 
	 Nu kysser han Tärnan på rosenröd kind	 Och dof för dess suckar, för tårarna blind,	 Han skyndar sin färd, lik en ljungande vind.	 
	 Och hastar så ifrigt, dit pukornas dån	 Sig höja de stormande lägren ifrån	 Och striderna hälsa sin pansrade Son.	 
	 Där klappar hans modiga hjärta så sällt,	 Där sofver han roligt i kyliga tällt	 Där svärmar han glädtigt kring blodiga fällt.	 
	 Och vild, liksom böljan i brusande flod,	 I kampen han rasar, med härjande mod,	 Och släcker sin blixtrande sabel i blod.	 
	 
	 
	 Som frossande Fursten, så väldig och rik,	 Vid åskfulla styckenas gälla musik,	 Han trotsig går fram öfver skälfvande lik.	 
	 I fiende tornet, med fladdrande hår	 Den kungliga frillan bland Tärnorna står	 Och blickar på slagfälltet ner med en tår	 
	 Och ropar med blödande stämma, »o må	 Min kungliga brudgum för nära ej gå	 Det Lejon som rasar på likhögar så!	 
	 »O! sutte han förr hos sin lågande Brud,	 Med doftande lockar, i gullvirkad skrud	 Och öfvade zittrans förföriska ljud.»	 
	 Hell kämpen den himmelska Sköldmörnas val	 Till stridsoffer korat – bland tusendetal	 Han evigt skall frossa i Valgudens sal.	 
	 
	 
	 
	 
	 
	 
	 
	 
	 
	 X.	 
	 JÄGARVISA.	 
	 
	 Lustig i skogen är Jägarens lefnad	 Lustig som Krigarns i slagtningens brak	 Hungren hans Vällust och Himlen hans tak.	 Källan hans törst med Kristall-vågen släcker,	 Daggen med perlor bekransar hans hår,	 Vinden med rosor hans kinder betäcker	 Skogsbrudens hjerta för ynglingen slår.	 
	 Ofta då jägarn i aftonens timma	 Hvilar i skygd af en susande Ek	 Ser öfver träden hur stjernorna glimma	 Lyssnar på Orrarnes tonfulla lek,	 Smyger i skinande kläder Gudinnan	 Sig till hans sida, så kärlig och varm	 Smeker hans kinder, den retande qvinnan,	 Blottar sin höga sin glänsande barm.	 
	 Ofta i bergets förborgade kammar	 För hon den unge med ledande hand.	 Hvalfvet i silfrade lampor där flammar	 Speglar där skimra i lampornas brand.	 Perlsatta skålar där porsölet gäser	 Mildt åt hans brinnande läppar hon bär	 Slår på sin Harpa och runqvädet läser	 Öfver hans hvilande blanka gevär.	 
	 
	 
	 Lustigt är ock att från härnad i skogen	 Ila åt hemmet med skyndande fot;	 Flickan den väntade kärlig och trogen	 Ilar med klappande hjerta emot,	 Lifvar med kyssar den tröttade Jägarn	 Manar förtroligt till nöjenas krig	 Lossar opp kogret och fyller i bägarn	 Reder en Brudsäng åt Jägarn och sig.	 
	 Lutad till jorden för middagens lågor	 Odlarn vid plogen må lugnt skrida fram	 Seglaren kämpa mot vindar och vågor,	 Herdarne öfva i skogen sitt glam,	 Frossaren vämjas vid lastade borden	 Kungen i purpur förtäras af sorg.	 Lycklig är Jägarn. Hans rike är Jorden	 Skogen hans gröna och åldriga borg.	 
	 Vingade Spelmän dess salar ses fylla	 Skyhöga tallar som pelare stå	 Morgon och afton dess väggar förgylla	 Högblåa Himlen är tak deruppå,	 Tusende kronor i taket ju brinna	 Tufvan har rodnande druflika bär	 Skummande viner i källsprången rinna	 Blommiga sängar stå bäddade der.	 
	 Stolt som en konung bland kämparnes skara	 Jägarn i leding med kopplet ju far.	 Härnadens fröjd utan härnadens fara:	 Se hvilken förmonsrätt Jägaren har.	 
	 
	 
	 Hundarnes härskri i klyftorna skalla	 Dvärgarne härma där jagthornens tjut	 Drägtiga hjortar för skotten ju falla	 Ulfblodet stillar de törstande spjut.	 
	 
	 
	 XI.	 
	 QUINNAN.	 
	 
	 Som rosen glad i daggens vällust står	 Så lyser Quinnan i sin ungdomsvår.	 Lik dagens blomma hennes prakt försvinner	 Och aftonstjernan den förvissnad finner.	 
	 O Yngling! Tärnan till Ditt hjärta slut	 Och himlens vällust i dess armar njut!	 Lät känslans rökverk för den hulda brinna	 Men tro dock verkligt ej på Din Gudinna –	 
	 Så länge Flickan än bland nöjens val	 Högtidligt suger Hebes gullpokal	 Hon syns en Ängel, sänd till Jordens dalar	 Och himmelsk godhet i dess öga talar.	 
	 För Dig, o Yngling, väl, behåll Din skatt.	 Den hulda trånar från sin bröllops-natt	 I långsam tvinsot bort från all sin dyrkan,	 Liksom en murken helgonbild i kyrkan.	 
	 
	 
	 Ja! innan Quinnans nio lustrer flytt	 Dess blomsterspira till ett ris sig bytt.	 I nattlig hufva hennes myrtenkrona	 Och Venus sjelf – ah! i en sträf matrona.	 
	 Den skälmska Amor rymmer innan kort	 Från skrumpna kinden jagas löjet bort.	 Hon Gracen bort från nattduksbordet snäser	 Och kysser mopsar och postillor läser.	 
	 Men gode Gud! en femtiåra mö	 Så vild ej björnen går bland Norrlands snö,	 Så högt en retad Ocean ej svallar	 Så vildt ej stormen luggar skogens tallar.	 
	 Ej quinligt åskmoln skall min afton bry.	 I Sångmöns armar vill jag hänryckt fly.	 Ej höstlig rimfrost hennes lockar stänker	 Och tidens hand ej liljebarmen sänker.	 
	 Dess ljusa öga mörknar ej af hot	 Och ingen liktorn quäljer hennes fot!	 Ej harm ej ålder skall dess panna fåra	 Ej quinlig illska hennes kinder tåra.	 
	 O Sångmö! må jag, öm och älskogsvarm	 I månskensnätter svärma vid din barm	 Må ljuft förente vi tillhopa sitta	 Och lugnt se döden in i hyddan titta.	 
	 1813.	 
	 
	 
	 
	 
	 
	 
	 
	 
	 
	 XII.	 
	 TILL KÄRLEKEN.	 
	 
	 Dig Kärlek, från min känslas Vår,	 Jag vigt min lyra och mitt snille:	 På hoppets blomster, i Ditt spår	 Jag vandrat opp i Sångmörs gille.	 Hur mången gång, med hänryckt själ,	 Vid Månens sken i myrtendalar,	 Ditt lof jag klingat, och – likväl	 Med otack Guden mig betalar.	 
	 CARL JOHAN höjt sin segerarm –	 Europa sina fjättrar bryter	 Och Nordens Lejon än sin harm	 Kring blodbegjutna slätter ryter.	 Hvad åskor af ett Jättekrig	 Från Ebros strand till Elbens ljunga!	 Mån ej Naturen ämnat mig	 Att dessa hjältebragder sjunga?	 
	 Må hända ock jag ämnad var	 I sanningarnas djup att leta,	 Och banorna för Solens char	 Och lagarna för stjärnan veta	 Att ana detta väsens dag,	 Som, gömd för dödlighetens öga,	 För hjärtats känslor stiftar lag,	 För Solars chordans i det höga.	 
	 
	 
	 O! Du som mildt vid korsets stam	 Ditt stjärnbeströdda hufvud hvilar,	 Ur kulor vinkar ångern fram	 Och tröst åt nödens tårblick smilar,	 Ja vist Du tänkte, Religion!	 Mig Templets gyllne harpa räcka	 Att prisa nådens himlathron	 Och känslans offereldar väcka.	 
	 Men intet hopp sin fyllnad vann –	 I magisk boja evigt sluten	 Jag fåfängt tillber min Tyrann	 Och vekt försuckar lifsminuten.	 Snart i de mörka hvilorum	 Mig döden för och porten stänger –	 Snart klagolutan evigt stum	 I susande cypressen hänger.	 
	 Då skall en Tärna, frisk och glad	 Som vårens gyllne morgontimma	 Sig närma till min lägerstad	 Vid aftonrodnans bleka strimma.	 Och medan sagta dit hon går	 Skall Västan kring dess slöja kryssa	 Och fläkta hennes mörka hår	 Och hennes rosenkinder kyssa.	 
	 Må häpen vid min graf hon stå,	 En andaktstår i ögat ile	 Och bäfvande hon hviske så:	 I ro den ädla Skalden hvile!	 
	 
	 
	 Då skall i grafvens svarta mull	 Min aska än af vällust spritta,	 Och Anden, öm och smäktansfull,	 Ur blåa himlar nedertitta.	 
	 1813	 
	 
	 
	 XIII.	 
	 MIDNATTEN.	 
	 
	 Fåfängt Natten i sin mörka skrud	 Helig rysning kring Naturen bjuder:	 Fåfängt midnattsklockans dofva ljud	 Från det gråa kyrkotornet ljuder.	 Ha! på svandun leker Kärleken:	 Ej af spöken han förfärats än.	 
	 Ja! på bädden höljd af månskensflor	 Viges Flickan in i nöjets lekar:	 Hvarje skatt åt älskarn hon förtror,	 Ingen ros dess öppna Eden nekar.	 Arm förtroligt lindar sig om arm,	 Barm förtroligt lutar sig mot barm.	 
	 Du hvars silfvergråa skymlar nu	 Långsamt nattens dunkla zenit trampa,	 Bleka Cynthia! skall en gång ej Du	 Mig och Tärnan, röja vid Din lampa,	 Glädjedruckna, som i himmelen	 Yra kyssar ge och ta igen.	 
	 
	 
	 Tusen hymner, Midnatt! skola då	 Från min harpa till Din ära stiga:	 Blomsterkransad, Amor! skall jag gå	 I Ditt Tempel att till präst mig viga.	 An jag sjunger för ett ovisst hopp,	 Gif mig Döden – eller fyll det opp.	 
	 1813	 
	 
	 
	 XIV.	 
	 PÅ JOHANNAS DAG DEN 21 JULI 1813.	 
	 O välkommen, dyrkade Johanna!	 Mellan blommor under löfvets skygd!	 Sköna flicka! här på kullen stanna	 Och låt ögat vandra kring vår bygd.	 Ljufligt grönska våra sommardalar,	 Täflande att taga dig emot.	 Löfvet sjelfmant hvälfver sig till salar,	 Blommans kalkar ånga vid din fot.	 
	 Så ur vägen, när den unga Fröja	 Upp på Cyperns rika stränder lopp,	 Sågos träden sina kronor böja,	 Liljor rinna i dess fotspår opp.	 Se naturen sina högtidskläder	 Bär med stolthet på Johannas dag.	 Trasten gällt i häckens grenar qväder	 Och ur almen skallar turturns slag.	 
	 
	 
	 Undra ej att rosor oss bekransa,	 Att vår uppsyn är så festligt glad.	 Hör, då solen sågs i dag framdansa	 Ur sin guldport, hvad vår spåman qvad.	 »Hell Johanna!» sjöng han, »gyllne stjernor	 På dess ljusa framtidshimmel stå.	 Henne ödets sällan blida tärnor	 Spinna lång och purpurfärgad trå.	 
	 Redan Fröja, i den sälla karmen	 Förd af svanor till dess möte far	 Och med runda, liljehvita armen	 Henne bringar rosornas tiar;	 Purpurslöjan åt den väna bringar,	 Trycker bruden i sin famn och ler,	 Se’n på långa, gullbestänkta vingar	 Amor sväfvat till Johanna ner.	 
	 Evigt skall hon i dess sköte stanna,	 Evigt mysa vid dess englabarm –	 Glädjens rosor kransa hennes panna,	 Nöjets lyra hvilar på dess arm.	 Trefallt Hymen bröllopsfacklan svänger,	 Cornus, kransad, vid hans sida står,	 Hebe ruset ur sin kalk förlänger.	 Gratien sväfvar i Johannas spår.»	 
	 Så han sjöng till blomstervirad luta	 Och vi gingo med ett tryggadt hopp	 I vår krets att ömt Johanna sluta	 Och vi höjde glädjens lofsång opp.	 
	 
	 
	 Stadens dotter! i vår lek dig blanda,	 Månan lik, i blyga stjernors krans.	 Kom att dricka våra rosors anda,	 Kom att stiga i en landtlig dans!	 
	 
	 
	 XV.	 
	 DALEN.	 
	 
	 Hur lycklig förr i hoppets drömmar	 En blomsterdal jag tänkte mig,	 Der mellan hvassen klara strömmar	 I pilars skugga krökte sig.	 Här qvad i löfvet Filomela	 Vid Månans bleka silfversken	 Och eterns lärkor hördes spela	 Vid dagens första hälsning ren.	 
	 Här stod min obemärkta hydda,	 I vänligt skygd af himmelen.	 Från verldens sorl och villor flydda	 Bebodde frid och kärlek den.	 Här fick jag älska utan hinder,	 Här log min flicka i sin vår:	 Jag kysste hennes rosenkinder	 Och lekte med dess sidenhår.	 
	 
	 
	 Men dessa tider ha försvunnit	 Då än i hoppet jag var säll.	 Ej vägen se’n jag återfunnit	 Till blomsterdalen, till mitt tjäll.	 För stormen mina segel sväfva	 Kring oceanens mörka famn:	 Ur djupet mina armar sträfva	 Förgäfves mot en älskad hamn.	 
	 En verld af vanvett kring mig larmar	 Och lasten höjer Jubelskri ....	 När skall, Natur! i dina armar	 Jag åter hvila säll och fri?	 När skall jag åter ostörd drömma	 I skuggan af en dyster tall,	 I klyftans nattligt mörka gömma,	 Vid flodens ormande kristall?	 
	 När skall jag ostörd i min smärta	 Få markens liljor tårbeströ?	 När skall, o himmel! i mitt hjerta	 Det bittra menskohatet dö?	 När skola lugna mina dagar	 Som källans tysta bölja gå,	 Och blott Naturens helga lagar	 Mitt hjertas fria hyllning få?	 
	 Ack, hårda Öde! först i grafven	 Jag finna skall en önskad ro.	 Där falla kedjorna af slafven,	 Där bygger flygtingen sitt bo.	 
	 
	 
	 Hvad sällhet, när på höjda vingar	 För evigt löst ur kroppens band,	 Sig själen öfver fästet svingar	 Till andars blåa fosterland.	 
	 
	 
	 XVI.	 
	 TILL SÅNGGUDINNAN.	 
	 
	 På Dig, o Sångmö! jag med rätta klagar.	 Ej blott för glädjens korta rosendagar	 Mitt fromma hjärta om Din kärlek bad.	 Behöfde jag Din hjelp att vara glad?	 
	 När Flickans öga salig kjusning strålar	 Och bägarns guld i brödraringen prålar,	 Då vaknar sjelfmant lyrans silfverröst	 Och skaldförmåga eldar hvarje bröst.	 
	 Men atlasklyftan från sitt hjärta välta,	 I ljufva toner själens oro smälta	 Och strö, o Aning! grafvens hemska rand	 Med rosor brutne i Ditt fosterland:	 
	 Det, Sånggudinna! blott de sälle kunna	 Åt hvilka himlen nådigt velat unna	 Att tidigt lyfte öfver jordens grus	 Sin Ande sola i eteriskt ljus.	 
	 
	 
	 Jag gick, o Sångmö! vid din hulda sida	 I glädjens parker – i min själ Ditt blida,	 Ditt ljusa öga då med kärlek såg	 Och lik ett Eden jorden kring oss låg.	 
	 Men nu då qualet läst mig i sin boja	 Då Ödets stormar ryta kring min koja	 Och alla vänner öfvergifva mig –	 Nu, Skaldemö! jag saknar äfven Dig.	 
	 Jag sett Dig, ack! en trolös älskarinna,	 Med glädjens solsken komma och försvinna –	 Olympens Dotter kallas Du likväl:	 Kan mened trifvas i en himmelsk själ?	 
	 Men, o! hur dårligt jag mitt öde klagar:	 Ej alltid blomstra vårens ljufva dagar,	 Ej alltid törnet purpurrosor bär	 Och lunden grönskar – allt förgängligt är.	 
	 Lycksalig den som redan här på Jorden	 Af himmelriket är delagtig vorden –	 Ej tystnar fröjden han på harpan slår,	 Ej faller kronan ur hans smorda hår.	 
	 O Sånggudinna! skänk mitt svaga hjärta	 Balsamisk tröst emot begärens smärta –	 O vig mig in en stjärnklar midnattsstund	 I hvita Andars saliga förbund!	 
	 
	 
	 De ödets bojor suckande ej bära,	 Passionens lågor deras lif ej tära.	 Som Månans vandring i det eterblå	 Så gudalugne deras sekler gå.	 
	 
	 
	 XVII.	 
	 ODE.	 
	 
	 Gack med strider och list, Yngling, att värfva Dig	 Lyckans trolösa nåd. Träla för guldets och	 Ärans feiska skimmer!	 Snart, en prunkande Sybarit,	 
	 Bo i marmorpalats: frossa vid silfverbord,	 Sug ur blixtrande gulld eldigt Konstantia	 Och i sidengardiners	 Skymning yra vid frillors barm.	 
	 Usling! sällheten ej fjättras med gullkedjor.	 Ha! med blödande hand plockar Du rosorna	 Och i doftande gräset	 Lurar Ormen med slipad gadd.	 
	 Ack! en blomstrande dal, vattnad af tonfulla	 Bäckars irriga lopp, firad af ulliga	 Hjordars språng och en hydda	 Mellan böljande åkerfällt,	 
	 
	 
	 Ack! att Gudarnes nåd detta beskärde mig!	 Än af surrande Bin, hviskande popplar och	 Sagta klingande vågor	 Ljuft jag söfdes i rosendoft.	 
	 Än med ensliga fjät, ginge jag drömmande,	 Stigens slingrade gång fram genom yfviga	 Tegars böljande gullhaf –	 Än vid aftonens purpurglans	 
	 I en grönskande lund, hänryckt jag lyssnade,	 Till Din himmelska sång, klagande näktergal:	 Saligt vemod mitt hjärta	 Fyllde då och en änglatår	 
	 Steg i ögat. Då rörd tillbad jag Skaparen	 När hans eviga Sol upp gick för skarorna	 När den ålldriga Månen	 Väna blickar ur molnen gjöt.	 
	 Än i jollrande lag glädtigt jag firade	 Julens heliga natt, sög ur den vandrande	 Silfverbägarn förkjusning	 Sänkt mot rosiga Tärnans barm.	 
	 Himlen äras med fröjd. Vinkad af vårsolen	 Än på grönskande fällt lustigt jag hoppade	 Ut, och ungdomens dansar	 Kring en blomstrande maystång såg.	 
	 
	 
	 O! hur vore Dig väl, klagande hjärta då!	 Hvad? Lycksaligad så kunde jag afundas	 Flärdens glänsande bojor,	 Ärans sköra teaterguld?	 
	 1813	 
	 
	 
	 XVIII.	 
	 ODE.	 
	 
	 I fåfäng möda andra åt framtiden	 Må korthus bygga. Fläkten förstör ju dem.	 I hoppets verld, på rosenvingar,	 Sväfvar jag, höjd öfver tid och Öden.	 
	 För mig Du fåfängt sminkar Dig, Retelse!	 För mig Du fåfängt skimrar, o Rikedom!	 Och Äran, krönt af gudomsstrålar,	 Vinkar mig fåfängt på sina höjder.	 
	 När Diktens hulda, glänsande Genius	 I månskensquällar jämte min vagga satt	 Hans rosenläppar denna lärdom	 Hviskade då i mitt späda öra.	 
	 »Ej lifvets fröjder bida Dig, olycksbarn!	 »Nej! bistra stjärnor lyste Din födslostund.	 »Att hämnas Ödet jag Dig skänker	 »Sångens förmåga och klagolutan.	 
	 
	 
	 »Vid hennes toner söf Dina lidanden	 »Och blicka tåligt opp till Ditt fosterland!»	 Så talte Ängeln. I mitt öra	 Klingar hans varnande röst för evigt.	 
	 På Sångens vingar, hänförd af Gudomskraft	 Jag stolt min örnflykt höjer mot stjärnorna,	 Och Jorden och dess Kungastäder	 Under mig flyktar i gråa dimmor.	 
	 Ren hör mitt öra klangen af harporna	 I himlens borgar. Redan de öppnas mig	 Dess gyllne portar och ur salen	 Skalla mig fröjdande Hell! till mötes.	 
	 Och fröjder tusen, hvilka, där nere i	 De låga dalar, flydde min omarmning	 Här i förklarad glans mig möta	 Och på min hjässa af himlarosor	 
	 En krona fästa. Här ibland Skalderna	 Min harpa klingar. Här bland Heroërna	 Jag ur odödlighetens skålar	 Evig förkjusning och ungdom dricker.	 
	 
	 
	 
	 
	 
	 
	 
	 
	 
	 XIX.	 
	 ELEGI.	 
	 
	 O Du som än med Din troll-lanterna	 Mitt öga fröjdar, sen hoppets stjärna,	 Sen glädjen flytt.	 Kom, trogna ledsvän på lifvets bana,	 Inbillning, kom! och till sånger mana	 Min själ på nytt.	 
	 I glädjens hamnar! I sorgens Brudar!	 Som sväfven, höljde i svepningsskrudar	 Kring Skaldens spår.	 Ur grafvens slöjor, o Minnen! träden	 Och len som fordom jag log och quäden	 Försvunna år!	 
	 Hur väl det var mig i barndomsåren!	 Med himlens dagg i de gyllne håren	 Jag sorgfri lopp	 Vid morgonrodnan, i aftonstunden,	 Vid flodens bräddar, i skumma lunden,	 På fjellets topp.	 
	 Hur väl det var mig när Natten sänkte	 Sitt flor kring nejden och himlen blänkte	 Af stjärnors glans!	 Då såg jag Älfvor i gräset svinga	 Och hörde Gubben i Floden klinga	 Sin muntra dans.	 
	 
	 
	 Och Månen såg från det blåa höga	 I öknen neder med tankfullt öga	 I pärlstänkt dal.	 Jag hörde Dvärgar i hällen stimma	 Vid midnattsfester, såg ljusen glimma	 I Skogsfruns sal.	 
	 Hur ljuft det var att i skogens gömma	 På mossbetäckta ruiner drömma	 Om gamla dar.	 Jag såg de kämpar i dryckessalen,	 Jag hörde klangen af festpokalen	 Och med dem var.	 
	 Min själ sig tänkte den tid af dygder,	 Då hjältar bodde i Manhems bygder	 Och brödratro.	 Framför mig Saga sitt trollglas håller	 Och tiden flyktar vid hennes joller	 I helig ro.	 
	 Då svor mitt hjärta att offer bära	 Åt Dygdens skönhet, att Hjältens ära	 På harpan slå.	 Att glad som Tärnan i högtidsdansen,	 Med hjässan smyckad af segerkransen,	 Ur lifvet gå.	 
	 Ja! Gudaväsen Naturen fyllde	 Och morgonskimmer den Jord förgyllde	 Som för mig låg.	 
	 
	 
	 Och hoppet lyfte opp rosenvingen,	 Och själen trådde till brödraringen,	 Till lifvets tåg.	 
	 På vreda böljor, i mörka skogen	 En vän mig följde som Bose trogen –	 Hvad brödrapar!	 En Brud jag hade, som Ragnars däjlig	 Som Hjalmars trogen – ack! outsäjlig	 Vår kärlek var.	 
	 Min dag är bister! – En vän ej stöder	 Min qualda skullra, en Brud ej glöder	 I Skaldens famn.	 Min sång förklingar i Jordens dalar	 Och snart han gästar i Hellas salar	 Min bleka hamn.	 
	 När dofva klockor från tornet kalla	 Mitt stoft till hvila och orgor skalla	 Sin dödsmusik,	 Sin blick för ljuset en brud ej höljer,	 Med tåradt öga en vän ej följer	 Mitt dystra lik.	 
	 Till Skaldens frälsning, o Död! dock ila!	 Jag längtar sjunka till evig hvila	 I griften ner.	 Där skall min ande, till lifvets plågor	 Vid nattens månsken, vid dagens lågor	 Ej vakna mer.	 
	 Upsala 1813. 1815.	 
	 
	 
	 
	 
	 
	 
	 
	 
	 
	 XX.	 
	 GRAFVEN.	 
	 (Efter Salis.)	 
	 
	 Vår graf är djup och stilla	 Och fasansfull dess rand.	 I svarta töckens villa	 Den klar ett okändt land.	 
	 Ej vårens hymner skalla	 I dessa nejders fred	 Blott saknans rosor falla	 På kullens mossa ned.	 
	 Vid korset fåfängt snyftar	 En öfvergifven Brud.	 Ej Modren hjessan lyftar	 Vid barnens klagoljud.	 
	 Och blott på denna orten	 Dock fridens makter bo.	 Blott denna mörka porten	 Oss för till evig ro.	 
	 Ty hjertat som i Tiden	 I kamp mot Ödet står,	 Det når den sanna friden	 Först när det mer ej slår.	 
	 
	 
	 
	 
	 
	 
	 
	 
	 
	 XXI.	 
	 No 411.	 
	 
	 Ur qualets domning mitt hjärta väcks	 Af Fröjden;	 Ur jordens grus mitt öga sträcks	 Mot höjden.	 Mig Gud förlossat	 Han kedjan krossat	 Och släckt den hotande blixt som blossat	 I natten.	 
	 I salig kjusning mitt hjärta slår:	 Jag skådar	 Den fröjd ett lif i Dödens spår	 Mig bådar.	 Från Ödets nycker	 Mig frälst han rycker	 Och på min glänsande hjässa trycker	 Tiaren.	 
	 Som morgonfogeln i kjusta slag	 Sig gläder	 Så hänryckt mot en evig dag	 Jag träder –	 Där fröjden stiftad	 Och lotten skiftad	 Af himmelsk fullhet ej blir förgiftad	 Af qualen.	 
	 
	 
	 Ur böljornas ras en önskad strand	 Mig bärjar,	 Den ödets svall och våldets hand	 Ej härjar.	 Här Dygden känner	 Dess krönta vänner	 Och evigt aftorkar den tår som bränner	 På kinden.	 
	 När glädjens blomma i lifvets hägn	 Försvinner	 Och ärans luftbild i droppars rägn	 Förrinner,	 Vid Dödens klyfta	 Jag vågar lyfta	 Förhoppningens ljusa blick och syfta	 Mot målet.	 
	 Må, Gud! i öknen din sannings ljus	 Mig leda,	 För tviflets djup och villans rus	 Mig freda!	 En irring dårar,	 Mig törnet sårar,	 Jag blickar mot himlen med stilla tårar	 Och hoppas.	 
	 Ja, Gud och Fader! ja, blott af Dig	 Är ljuset:	 Min egen kraft ej lyfter mig	 Ur gruset.	 
	 Min rymd du dagar,	 Din vård ledsagar,	 I hjärtat du tecknat pliktens lagar,	 Mitt ursprung!	 
	 
	 
	 XXII.	 
	 
	 Nu hvilar hela Jorden	 Och luften mörk är vorden,	 All verlden sofver sött.	 Men Du, min Själ, bör vaka,	 Din hvila än försaka	 Och i din andakt ej bli trött.	 
	 Nu blundar verldens öga	 Och Natten från det höga	 Till jorden sjunker ned.	 Din Sol, o Himlalära,	 I evig glans och ära	 Mild brinner öfver lifvets hed.	 
	 Nu hafver dagen ända	 Och stjärnorna ses tända	 Sitt däjeliga ljus.	 O Jesu! till de Dina	 Mig tag, där så de skina	 Odödligt i Ditt himlahus.	 
	 
	 
	 Mig dagens börda klämmer	 Och alla lemmar stämmer	 Högtidligt ner till ro.	 O Jesu! låt mitt hjärta	 Från syndens tyngd och smärta	 Snart lisas och få hos Dig bo.	 
	 När sömnen mig nedtrycker	 Och mina ögon lycker	 O Gud! haf vård om mig.	 Ditt milda Fadersöga	 Se neder af det höga	 Att jag må hvila tryggelig.	 
	 Hvad jag i dag har felat	 Då verldens rus jag delat	 O Gud! förlåt mig det.	 I Jesu namn jag beder	 Att Du, o Fader! leder	 På dygdens bana mina fjät	 
	 Gif att jag icke saknar	 I morgon när jag vaknar	 Din starka allmaktshand	 Som mig i alla dagar	 Beskyddar och ledsagar	 Omsider in i lifvets land.	 
	 
	 
	 
	 
	 
	 
	 
	 
	 
	 XXIII.	 
	 DEN SIGNADE DAG SOM VI HÄR SE,	 ETC.	 
	 
	 Sig gryningens silfver i rodnande glans	 Förbyter och Östern betäcker,	 Och morgonen, prydd af sin himmelska krans	 Sin hjässa ur vågorna räcker.	 Han fogeln till sånger och djuren till dans,	 Till andakt Människan väcker.	 
	 Se Lärkan som sväfvar i skyarnes höjd,	 Förkjusning lyfter dess vingar!	 Hon dricker den svalkande morgonens fröjd,	 Sin Skapares ära hon klingar.	 Är Mänskan den enda i Skapelsen röjd,	 Den Skapelsen kjusning ej bringar?	 
	 O! minnoms den saliga morgonstund,	 Som nåd och frälsning oss tydde!	 Han tillog oss frid med sin rosenmund	 Och villor och skräckbilder flydde,	 Ty Räddaren nedsteg ur Änglars förbund	 Och lagen för stoftlifvet lydde.	 
	 Så skön öfver Jorden en dag ej ler,	 Så länge dess låga ej räcker,	 Att blek han ej sjunker i Vestern ner,	 Att natten dess fackla ej släcker.	 
	 
	 
	 Så lyckan oss fåfängt sitt solsken ter,	 Snart Dödens natt oss betäcker.	 
	 Som trälen längtar att ropad bli	 Af aftonens klockor till hvila,	 Så bidar en Christen sin stund att bli fri,	 Han gläds att timmarne ila.	 Mot honom förhoppningens stjärnor i	 Den tysta skymningen smila.	 
	 
	 
	 XXIV.	 
	 
	 Vak upp, min själ att bära	 Åt Skaparen hans ära,	 Som Dig föryngrad åter	 Ur dvalan uppstå låter.	 
	 Hans ängels sköld mig täckte:	 Ej mörkret mig förskräckte,	 Ej hemska midnattstimman,	 Ej bleka norrskensstrimman.	 
	 Mitt barn, han sade, hvila!	 Dig skall ej öfverila	 I mörkret någon våda.	 Du dagens ljus skall skåda.	 
	 
	 
	 Det skedde. Dagen skickar	 Sin hälsning. Solen blickar	 Gud! till Ditt barn som beder	 Med hulda ögon neder.	 
	 Till Dig, i ljusets länder,	 Jag lyfter själ och händer	 Och suckens rökverk brinner	 Och tårens pärla rinner.	 
	 Min handling nådigt skåda,	 Med styrka mig benåda	 Att trogen dina lagar,	 Dem helga mina dagar.	 
	 För villor Du mig frede	 Och Ordets lampor lede	 Igenom törnedalen	 Min väg till fröjdesalen.	 
	 
	 
	 XXV.	 
	 
	 Hell, herrlighetens Konung, hell!	 I famnen af mitt dystra tjäll	 Han stiger vänligt neder!	 Följd af Serafernas förbund	 Åt Syndaren i quällens stund	 En nattvard han bereder.	 
	 
	 
	 Hvad syn!	 Ur skyn	 Ned i dödens	 Hem och nödens	 Guda Sonen	 Strålar mild som Midnattsmånen.	 
	 Kläd dig i menlöshetens skrud,	 Tänd lampans eld, o Christi Brud.	 Lät strida glädjetåren	 Balsamiskt två din rosenkind	 Och ödmjukhetens sippor bind	 Till krans om silkeshåren.	 Upp, gack	 Med tack	 Mot den höga	 I hvars öga	 Kärlek brinner	 Och hvars blod för Bruden rinner.	 
	 Ja triumfera högt och säj:	 Han älskar mig, han glömmer ej	 Den fallna himlatärnan.	 Med jubelsång gack honom mot!	 Se telningen af Jesse rot,	 Den klara morgonstjernan!	 Fall ned!	 Tillbed	 Ärans förste,	 Ja, den störste	 I bland alla	 Hvilka Folken Gudar kalla.	 
	 
	 
	 Af törnen krönt hans panna är.	 På skullran i triumf han bär	 Det kors han bar i nöden.	 O hjerta, gläd dig! Se Guds lam,	 Se lejonet af Juda stam	 Och segrarn öfver döden!	 Eja!	 Mig dra	 Kärleksbanden,	 Mildt kring anden	 Fläkta palmer,	 Hviska änglar, klinga psalmer.	 
	 O själ! hvad kan du önska mer?	 Åt dig han älskande sig ger	 I nattens helga tystnad.	 O försmak af Guds salighet!	 Bort, verld med all fåfänglighet,	 Guld, nöjen, ärelystnad!	 O mull!	 Fröjdfull	 Sjung din ära!	 Dig sin kära	 Skaparn kallar	 Och mot hans ditt hjerta svallar!	 
	 Gud! ingen smärta här mig når	 Där vid ditt bröst och dina sår	 Jag trygg och salig hvilar.	 O klara stjerna i min natt!	 I armodet min gyllne skatt!	 Min sköld mot ödets pilar!	 
	 
	 
	 Drag mig	 Till dig	 Ständigt närmre;	 Ständigt fjärmre	 Verlden vike,	 Afgrundens och syndens rike!	 
	 
	 
	 XXVI.	 
	 HYMN TILL VENUS.	 
	 
	 Naturens Drottning, Du hvars rökverk brann	 På Cyperns alltar, som med dufvors spann	 I sagans målning, genom rymden ilar!	 Med bifall lyssna till min harpas röst,	 Du himlaburna, vid hvars hulda bröst	 Den unga Eros hvässar sina pilar!	 
	 Hur skön i drömmen för min blick Du står.	 Din slöja väfves af den unga Vår,	 En krans af stjärnor kring Din hjässa brinner.	 Din purpurkind är morgonrodnans brand,	 Din fackla Solen, – Amfitrites hand	 Vid Månens sken, Din silfvergördel spinner.	 
	 När hafvet myser, vintren flyktat har,	 När forna dansar Västan återtar	 Och liljan känslig står i glädjetåren,	 
	 
	 
	 Det är, o Venus, det är Du som ler,	 Ty Himlen stiger i Din brudsäng ner	 Din gröna brudsäng blomsterströdd af Våren.	 
	 Sitt rökverk offrar nattviolers dal,	 I Eken tonar skogens näktergal	 Sin harpa slår, i lönnens skuggor näcken.	 Och fältens hjordar under dans och språng	 Din högtid fira – Skalderna till sång	 Din stjärna vinkar genom glesa häcken.	 
	 Ty hopen fåfängt, i Din bröllopsskrud	 Du uppenbaras, Himlens rena Brud!	 Blott Skalden lyft på Sångens gyllne vingar,	 Omsväfvar rusig Dina trollbehag.	 Så purpurfjärilen, på Vårens dag	 Kring dalens rosor far i vida ringar.	 
	 Men se! Gudinna, bildad af Din hand,	 I myrtenskuggor vid en källas rand	 Bland liljor sitter rosenkrönta Tärnan.	 Din ljusa afbild hon på Jorden är,	 Som Du på kinden morgonglans hon bär	 Och ögat tindrar som Din aftonstjärna.	 
	 När Herden smyger till dess nektarbarm,	 När Tärnan lindar kring hans hals sin arm	 Och ljuft förente deras kyssar brinna –	 Den sälle älskarn njuter af den fröjd	 En försmak, som i himlars höjd	 Olympens söner i Din famn, Gudinna!	 
	 
	 
	 Att i Ditt tempel nöjets segersång	 Jag ock fick höja, äfven jag en gång,	 Med glädjens rosor af Din hand bekrönas.	 Är jag på Jordens vida rymd o ve!	 Den ende ende då bland skarorne	 Hvars mulna dagar ej af Dig förskönas?	 
	 Ej Skalden länge här på Jordens strand	 En främling irrar. Snart till högre land,	 Hans ande, vingad flyr ur lifvets öcken.	 De sköra trollglas krossas dock en dag	 Som återstråla Dina skönhetsdrag	 Och tingens former fly som morgontöcken.	 
	 Må jag ej fängslad af Din himlaglans	 För Jordens rosor byta bort den krans	 Af Gudastrålar, himlen mig besparar.	 Må af Din Moder Venus Urani,	 Den andeskönhet mig förklarad [bli]	 Som Du på Jorden typiskt uppenbarar.	 
	 1813	 
	 
	 
	 XXVII.	 
	 NORDEN.	 
	 
	 Må fritt under Sydlandets stupande Pol	 Den veklige le åt en mildare Sol,	 Omsväfvad af vårens hesperiska lukter	 Han bryte orangernas gyllene frukter!	 
	 
	 
	 Af själarnes hemland, af Hjeltarnes mål,	 Af himmelens bygder är Norden symbol.	 Dit visar magneten och Polstjernan glimmar	 Ovanskligt däröfver i nattliga timmar.	 
	 Af Resarnes ålder, af sagornas dar	 Än spåren ju dröja i fjällarne quar.	 Förr’n Gudarne, vredfulle, lämnade Jorden	 De gästade sist i den skyhöga Norden.	 
	 Se, kysser ej dagens och strålarnes Gud	 Än trofast i sommarlig midnatt sin Brud	 På rosiga bergen, dem gullmoln bekransa,	 Där Neckarne spela och Älfvorna dansa?	 
	 Men tågar i härnad den väldige hän	 Bland klagande stormar och vissnade trän	 I dvala då sjunker hans snöklädda maka	 Och Disa och norrskenen lägret bevaka,	 
	 Tills Segraren kommer från Södern igen	 Och svalorna väcka dess sofvande vän,	 Då uppstår från isiga bädden den Höga,	 Då böljar af kjusningens tårar dess öga.	 
	 Gällt skalla de eviga Nornornas bud	 I forssarnes dunder, i åskornas ljud	 Och högt öfver Nordlandets kullar och vatten	 Stjernblommande Ygdrasill skälfver i natten.	 
	 
	 
	 Men lugn mot sitt Öde ser Nordmannen opp,	 Ej skakad af fruktan, ej dårad af hopp.	 Med svårmodets dimmor hans eter ej blandas	 Och hjertat är friskt, som de vindar det andas.	 
	 
	 
	 XXVIII.	 
	 SKALDEKONSTEN.	 
	 
	 På klingande strängar ledsaga min bäfvande hand,	 Du heliga konst, i de eviga himlarne buren,	 Som talar förtroligt till gruset om sällare land	 Och fyller med jublande Ande den stela Naturen!	 
	 Hur häfver ej kungliga fjellen mot blånande skyn	 Sin väldiga panna, bekransad af susande tallar!	 I lockande fägring står lunden för vandrarens syn	 Och herrligt det mörkblåa hafvet mot stränderna svallar.	 
	 I sjelfva den mossiga [klippan] vi ana en själ,	 Och allt är i Skapelsen storhet och magisk förkjusning.	 Det blomstrar i ensliga dälder ett obekant väl,	 Och mystiska röster oss kalla i vindarnes susning.	 
	 Ej jorden förbyter sin åldriga fägring, min Vän!	 Men människoätter försvinna som morgonens töcken.	 Snart kännas ej Skönhetens lågande kinder igen,	 Och Hjeltar förbleknade nedgå i skuggornas öcken.	 
	 
	 
	 O, kunde, Natur! vid din eviga, blomstrande barm	 Vår lefnad förrinna, likt tonande böljor i dalen!	 Förlorad är bönen. Oss Ödet med segrande arm	 Från lugnet ju rycker till stridernas pröfning och qualen.	 
	 Hvarföre då, Moder! de festliga smycken du bär?	 [Hvi] strålar din heliga panna af gudomens stämpel?	 Hör, dikten oss svarar. Ej Verldskretsen människans är,	 Men väldiga Gudar bebo sina lysande Tempel.	 
	 Hvem uppgår med blodröda kinder ur darrande sjö?	 Ack, Mundilfars Son, den däjliga Månen ju tänder	 Sin lampa, och Mundilfars dotter, en blomstrande Mö,	 Eldfrustande solspannet tyglar med glimmande händer.	 
	 I hafsdjupet Necken sig lägrat på bädd af korall,	 Och drömmande stöder sin åldriga tinning mot handen.	 Grönlockiga Tärnor sig höja ur vågornas svall	 Och hvila med snöhvita lemmar på ensliga stranden.	 
	 Ur sorlande floden sig reser dess mysande Gud.	 Han leker på gullharpans strängar med fladdrande händer,	 Och vidt öfver vårfälten skallar hans mäktiga ljud,	 Där älfvornas ringdans i bäfvande månsken sig vänder.	 
	 På bergshällen sitter dvärginnan. Med skönhetens makt	 Och tonande harpa, i bergets förborgade grunder	 Hon vandraren lockar, och Skogsfrun i bländande prakt	 Sig närmar till Jägarens brasa i nattliga stunder.	 
	 
	 
	 I Ödenas mörker, o Skaldkonst! min ledstjerna blif.	 En sällare morgon för Jorden vid trollsången randas.	 Man glömmer sitt eget elände och Gudarnes lif	 Med himlen förbrödrade vårt suckande slägte [då andas].	 
	 
	 
	 XXIX.	 
	 GUNLÖG.	 
	 
	 I barndomsåren, mången gång,	 Vid Månens sken och vakans sång	 Jag satt, i lugna sommarquällar,	 Med kinden stödd mot Sagas barm,	 Omslingad af dess hulda arm	 Vid runans mossbetäckta hällar.	 
	 En spegel, bländande och klar,	 Där hamnar af förgätna dar	 Ur nattens gråa famn sig höjde	 Framför min blick den hulda höll:	 På en med kjusning ögat föll	 Bland tusen bilder där det röjde.	 
	 O Gunlög! det var Dig jag såg,	 Vid Segergudens bröst Du låg	 Och glädjetårar kinden stänkte	 Och fylld af Quasers helga blod	 På marmorhällen bägarn stod	 Och Månen genom gallret blänkte.	 
	 
	 
	 Då svällde gossens unga barm	 Af hemlig vällust. Rörd och varm	 Han tänkte på ett framtidsquäde.	 En trollkraft sig i hjärtat smög	 Och dufvan med en murgrön flög	 Ur skogens klyftor till den späde.	 
	 Då rörd af Dina trollbehag	 Jag svor, o Gunlög att en dag	 Din ära se af mig förklarad	 Och hänryckt åt Ditt minne svor	 En helig sång, af dvärgars chor	 Ur Manhems grottor återsvarad.	 
	 Men snart på lifvets törnestig	 Jag glömde sången, glömde Dig	 Och grät i dystra sorgedalar.	 Till Skalden då som tröstlös grät	 Du nedsteg i Ditt majestät	 Från Vallhalls stjärnbeströdda salar.	 
	 Som dagen ler från Vesterns rand	 Så log Du, Gunlög: af Din hand	 Mig diktens gyllne harpa räcktes.	 Din bild jag kände strax igen	 Och Snillets gudalåga än	 Ur natten af mitt hjärta väcktes.	 
	 Häll, Häll Dig, gyllne harmoni.	 Din stämma söfver plågans skri	 
	 
	 
	 Som källans sorl den trötta Jägarn.	 Vid stormens tjut och åskans knall	 Jag gudalugn dock sjunga skall	 Om kärleken och bragebägarn.	 
	 
	 
	 XXX.	 
	 NATTEN.	 
	 
	 När Äge bärjar Solen	 Och jorden svepes i en sorglig dimma,	 När stjärnorna kring polen	 Som dystra lampor i ett grafchor glimma,	 Sitt välde Gudar då på jorden fira	 Och mänskan typiskt hyllar dödens spira.	 
	 Tyrannens höjda bila	 Ej mera hotar, blixtrande mot dagen.	 Han sjelf i magtlös hvila	 Af drömmens gissel blir på svandun slagen.	 Ur sömnens vallmoskålar läskas slafven	 Och allas lotter jämnas som i grafven.	 
	 Dock än, bland Jordens söner	 Är Skalden ensam lifbenådad vorden	 Och Natten honom kröner	 Vid Månens sken till Konung öfver Jorden.	 Dess gyllne kronor till hans fot sig sänka	 Och öppna Himlar öfver honom blänka.	 
	 
	 
	 Hans öga Friggas möter	 Där tyst på fjällens höga stol hon sitter	 Och liljefingrad sköter	 Sin vida slända, prydd af stjärnors glitter.	 Och Saga sväfvande från himlen neder	 Fantastiskt drömmarn bland ruiner leder.	 
	 För honom Skogens Brudar	 Med daggigt eklöf sina hufvun kransa,	 I hvita silfverskrudar	 För honom dalens muntra älfvor dansa,	 Då silfvergråa, bladbekrönta näcken	 Sin harpa slår i månbeglänsta bäcken.	 
	 I ljuflig fred han talar	 Med fädrens andar som på molnen sväfva:	 Till Evighetens salar	 Han dristigt vågar sina blickar häfva,	 Där glädjens harpor evigt ej förstummas	 Och salighetens fulla mjödhorn skummas.	 
	 Ej Skaldens nöjen blandas	 Med hopens. Dårar i hans tjäll ej stoja.	 Ett högre lif han andas	 Och Andar skämta i hans rosenkoja.	 Med desse lyftad öfver stoftets öden	 Hans gudalif besegras ej af döden.	 
	 
	 
	 När Månens blickar gjuta	 Sig till min graf, ej prydd af blåa minnen,	 Min skugga dock skall njuta	 Naturens fägring än med änglasinnen.	 Skall ofta vandra under dessa ekar	 Som kjuste lyssnat till min harpas lekar.	 
	 
	 
	 XXXI.	 
	 Melodi: Svearne fordomdags drucko ur horn.	 
	 
	 Lyftom de blänkande glasen med fröjd!	 Norge är Sveas! mot stjärnornas höjd	 Trottsig och skön,	 Pansrade Mön	 Uppstår – på fjäll	 Hon thronar stolt i seklernas quäll.	 
	 Lefve CARL JOHAN! vårt bäfvande hopp	 Fylldes, o Göther, då Hämnarn stod opp!	 Sällare dar	 Skapat han har,	 Skandiens pol	 Bekrönt med Ärans glimmande Sol.	 
	 Evigt från Jorden ej gulltiden flytt –	 Födas han skall i Manhem på nytt.	 Seder och Dygd	 Fräjde vår bygd!	 Himlen då ser	 Med frid till Odens ättlingar ner.	 
	 
	 
	 Glade se Götherna, krönte af Ek,	 Gullsädens vågor och hjordarnes lek	 Trygge de bo,	 Suga, i ro,	 Mjödhornens svall	 Vid gyllne harpors festliga skall.	 
	 
	 
	 XXXII.	 
	 VERSER, AFSJUNGNE DÅ STUDENTERNE	 AHLBERG, ZIMMERT OCH SCHOUGH	 BLEFVO MEDICO-PHILOSOPH.	 CANDIDATER I UPSALA	 DEN 8 JUNII 1814.	 
	 I Bröder! som af Aesculap	 Nu tanken lära Er att häxa,	 Vid Rhen, i Ungern och på Cap	 De bästa hälsoörter växa.	 Ja, klämda guldcitronens saft	 Förenad med Jamaicas nectar,	 O Bröder! har en hälsokraft	 Som lif i döden gjuta mäktar.	 
	 När denna ädla Medicine	 Ur skimrande kristallen flyter	 Sig ledsnadens Rhabarber-mine	 I väna löjen straxt förbyter.	 
	 
	 
	 Med rosor i sitt bleka hår	 Bland friska Tärnor Gubben skämtar	 Och Gumman glömsk af sjutti år	 Föryngrad i Quadrillen flämtar.	 
	 Om gamle Jofur så befängt	 Med Hebes nectar sig ej retat	 Snart lugn åt Junos bröst han skänkt,	 Och Fabeln ej så mycket vetat.	 Om Titon blott för hvarje natt	 Tog in en dosis Punsch, ostridigt	 Hans rosenkrönta Maka satt	 I gyllne vagnen ej så tidigt.	 
	 Oss fåfängt hundra Res-Aptek	 På färden genom lifvet följa,	 Förgäfves, ack! mot vädrens svek	 I tunga pälsar vi oss hölja.	 Det skumma hus, där Pluto bor	 Dock målet blir för allas öden;	 Ty ingen ört på jorden gror,	 Som räddar våra lif för döden.	 
	 O Bröder! I begynnen väl;	 Så hasten att Er bana fylla.	 Då skall, vid Bachus, ingen själ	 För charlataneri Er skylla.	 När Patienterne förmå	 Att kröka armen och att svälja,	 Hvad andra läkemedel då	 Än drufvo-blod och arrac välja?	 
	 
	 
	 
	 
	 
	 
	 
	 
	 
	 XXXIII.	 
	 TILL SKÖNHETEN.	 
	 
	 Du Skapelsens demant, Naturens krona!	 Om Dig, o Skönhet, skall min harpa tona,	 Med festligt samljud – Dig jag, rörd, vill ge	 I helga lundar, sångens rökelse.	 
	 O Härrskarinna! Som ur låga dalen,	 Ett sanslöst offer än för kärleksqualen,	 Mot Febus evigt Klytia vänder sig –	 Så allas blickar, kjuste följa Dig.	 
	 Som Dagens Konung sänker mildt sitt öga	 Från gyllne charen i det saffirhöga	 Och strömmar lif till alla väsen ner –	 Så ljus och glädje Du kring jorden ler.	 
	 Om Du ur tingens helga plan försvunne,	 Om ej Din Sol på lifvets himmel brunne,	 Ett rysligt mörker Alltet öfverdrog	 Och hvarje väsen tynade och dog.	 
	 Hur brann, o Skönhet! ej, från barndomsåren,	 För Dig mitt hjärta! När den milda våren	 Af sippor kransad sjönk till Jorden ned	 Och ambraångor öfver Jorden spred:	 
	 
	 
	 När häckens blommor smektes ömt af vinden,	 När gråa göken sjöng i höga linden	 Och källans silfvervåg i dalens famn,	 Melodiskt, Kärlek! suckade Ditt namn:	 
	 Då sprang jag glädtigt ut ur vintrens hydda,	 På gröna fällt, af hyacinther prydda,	 Där fri jag irrade och oskuldsfull,	 Med blomster krönt om veka lockars gull.	 
	 Omkring mig logo grönskan och azuren,	 I famnen af den blomstrande Naturen	 Jag gudarusig låg och älskogsvarm	 Adonis lik vid Cytheréas barm.	 
	 Och Kastaliden var mig ren till möte:	 Hon upptog gossen i sitt kyska sköte	 Och lärde honom gudars språk förstå	 Och rädda toner på sin harpa slå.	 
	 Vid ekens rötter, i den skumma lunden	 Jag ensam låg, i gyllne aftonstunden.	 Sin drill i trädet näktergalen slog	 Och genom löfven Fröjas stjärna log.	 
	 Då intogs själen af en sällsam trånad,	 Då tändes hjärtat af en mystisk brånad	 Och idealet, hulda Fantasi,	 Stod upp förklaradt, vid Ditt féeri.	 
	 
	 
	 En Quinna var det, skönast ibland Tärnor –	 Dess kinder lågor, hennes ögon stjärnor,	 Som parisk marmor glänste hennes arm	 Och bruna lockar lekte kring dess barm.	 
	 Med saligt löje hon sin famn mig sträckte,	 Ur lugnets dvala hennes blick mig väckte –	 Jag ville störta i dess öppna famn,	 Men ack! hon flycktade, en luftig hamn.	 
	 I tomma rymden mina suckar brunno,	 På silfverliljan mina tårar runno.	 Från denna stunden jag med fuktad blick,	 Vid Månens sken, i ödemarker gick.	 
	 Än såg jag henne i den hulda drömmen,	 På andra sidan fraggbegjutna strömmen,	 På klippans hjässa än hon höjde sig	 Och vinkade med snöhvit hand åt mig.	 
	 Men samm jag modig öfver flodens vatten,	 Försvunnen var hon som en blixt i natten,	 Besteg jag bergets furukrönta topp,	 Ur låga dalen såg hon trånmatt opp.	 
	 Farväl då, skuggbild! – Lifvets tomma fröjder	 Ej mer mig locka. Nu, från korsets höjder,	 Mig Religionen, ur begärens strid,	 Förtroligt vinkar till sin helga frid.	 
	 
	 
	 
	 
	 
	 
	 
	 
	 
	 XXXIV.	 
	 HVILAN.	 
	 
	 Gudarne sig evigt stänga	 In i blåa himlasalen,	 Och med rosenläppar hänga	 I den fradgande pokalen.	 
	 Vildare än nordanilen	 Hasta sekler öfver jorden:	 Solens gyllne stad vid Nilen	 Är till grus och aska vorden.	 
	 Tätt med marken segrarns plogar	 Jämnat ha det stolta Troja.	 I Akajas lagerskogar	 Greken skakar än sin boja.	 
	 Tiberns vilda örn ej ljungar	 Mer till kamp – och krönt af lager	 Följd af kedjesmidda Kungar	 Romarn i triumf ej drager.	 
	 I, o Gudar sorgfritt dricken	 Era rosenkrönta viner	 Och med liknöjdt öga blicken	 Neder till vår Jords ruiner.	 
	 
	 
	 Samma frid de sällas andar	 I Elysiens skuggor njuta	 Där med källans ljud sig blandar	 Klangen Orfeus! af Din luta.	 
	 Rusade af Letens vågor	 De, på sina bäddar glömma,	 Lifvets glädje, lifvets plågor	 Och i evig stillhet drömma.	 
	 Se, hur fjällens strida floder	 Genom fällt och skogar ila	 Rastlöst till sin blåa Moder	 För att vaggas där till hvila.	 
	 Så till lugnet mänskan trängtar	 Och i grafven först det hinner.	 Dock, den frid hon efterlängtar	 Genast här den vise finner.	 
	 Han att dö i eterhöga	 Marmorslott ej dårligt önskar.	 Honom det bekymrar föga	 Om af lagrar bädden grönskar.	 
	 Hvarför ej där bäcken kryssar	 I den skymning lönnar sprida,	 Somna efter vin och kyssar	 Vid en älskad Flickas sida?	 
	 
	 
	 Drufvor, smek och rosenbäddar!	 Endast så vi ren på Jorden	 Tömme kalken Hebe bräddar	 Vid de gyllne himlaborden.	 
	 
	 
	 XXXV.	 
	 TILL BACHUS.	 
	 
	 Hell den Gud, som blomstrande tyrsen för!	 Ingen Gud så mägtiga under gör,	 För hans anblick pannornas moln försvinna	 Och af glädje tårade ögon brinna.	 
	 Än han virkar kärlekens blomsterband,	 Än med svärdet väpnar han kämpens hand,	 Vredens eld, vid bägaren, än han väcker,	 Än i vinets fradgande svall den släcker.	 
	 Ömt han lossar kedjan som trälen bär,	 Lifvar gubben, tiggarn i purpur klär,	 Återgifver sjuklingen rosenfärgen	 Och i jätte byter den svaga dvärgen.	 
	 Lof ske Bachus! mäktig och god är han!	 Mig allena Guden ej frälsa kan.	 Ingen allmakt helar ett krossadt hjärta	 Ingen balsam lindrar dess grymma smärta.	 
	 
	 
	 Kom Du fordom, Vinets och glädjens Gud!	 Krönt af murgrön, klädd i Din panterhud	 Följde nöjets kograde Gud i spåren	 Och Apollo – glorian brann om håren.	 
	 Då med eldig hand jag pokalen tog	 Drack de milda Gudarne till och log.	 O! I flydden, kjusningens gyllne tider!	 Säj, hvem Gud nu ömmar de qual jag lider?	 
	 Ingen ros bekransar mitt rifna hår,	 Ingen drufva gråter sin purpurtår	 I min tomma bägare – tom som verlden,	 För mitt öga – hasten, o Gudar! färden.	 
	 I sitt sköte hafvets Gudinna re’n	 Titan slutit – stjärnor med gullrödt sken	 Sagta fram på himmelens fäste bryta,	 Månans silfver darrar på böljans yta.	 
	 Fåfängt, ack! mot himlen min tårblick ser	 Ingen Venus hastar ur molnen ner.	 Sångmön sjelf förglömmer sin älsklings plågor	 Där i dans hon sväfvar kring källans vågor.	 
	 Er, o Nöjen! prise en annan Skald	 Af sitt hjärtas tacksamma fröjd befalld!	 Kring hans lockar rosor och murgrön vriden!	 Ack! för mig är rosornas tid förliden.	 
	 
	 
	 Länge nog om feiska land jag drömt,	 Hebes gyllne, fradgande kalk jag tömt.	 Ensam nu mot kjusningens blåa länder	 Räcker Skalden bedjande sina händer.	 
	 1814	 
	 
	 
	 XXXVI.	 
	 TILL BACHUS.	 
	 
	 O Bachus! på hvars kinder	 Den rosenröda Våren	 Af bleka åldren ej förvandling lider,	 Som gyllne rankan binder	 Om balsamsrika håren	 Och väldig kjusning med Din tyrsus sprider.	 Med rädda fjät jag skrider	 O Evan! till Ditt altar	 Där offerskålar svalla,	 Där segerhymner skalla	 Och Komus sjelf din offertjenst förvaltar.	 O! se till Skalden neder	 Som heligt knäböjd i Ditt Tempel beder.	 
	 Vid Lunas matta blickar	 Och aftonstjärnans lågor	 Jag fåfängt Venus mina rökvärk tänder.	 Och mången eldssuck skickar	 Från Skaldekällans vågor	 Att fridlös irra omkring haf och länder.	 Och rör med veka händer	 
	 
	 
	 Romansens ömma luta,	 Att näktergalen tiger	 Och Nymfen, hänryckt stiger	 Ur flodens grotta opp, att sången njuta.	 Min sång ej Amor vårdar,	 Ej Pafos öppnar sina rosengårdar.	 
	 Och nu, med ångrens smärta	 Jag räcker bönens armar	 Mot Dig, Lyäus! väckt ur mina Drömmar.	 Ditt kärleksrika hjärta	 Af ålder sig förbarmar	 Och dödlighetens knappa lotter ömmar.	 Från Dig all glädje strömmar –	 Till låga Herdekojor	 Till gyllne Kungasalar.	 Du lidandet hugsvalar,	 Gör tiggarn rik och löser trälens bojor.	 Du Skalden visst ej vägrar	 Att suga tröst ur Dina gyllne bägrar.	 
	 O Bachus mig benåda	 Och linda kring min hjässa	 En skön tiar af friska purpurdrufvor.	 Jag liknöjd sen vill skåda	 Hur Cypern! Din Prinsessa	 Förbi mig åker förd af silfverdufvor.	 Fritt sväfva flor och hufvor,	 Fritt rassle sidenslöjor.	 O! säkert Amor skonar	 Mitt hjärta – Bachus thronar	 Därinne ju – där rymmas inga Fröjor.	 
	 
	 
	 Mot tyrsens allförmåga	 Förgäfves krigar lilla Gudens båga.	 
	 Du värdes mig beskära	 Att sjunga Dina bålar,	 O Fader Evan! – så bland Skalders flockar	 I evig ungdomsära	 Anakreon ju prålar	 Med vinref krönt om silfvergråa lockar.	 Än vandrarn blommor plockar	 På Bellmans graf att kasta,	 Och lyft af Dig, o Bachus!	 Mot himlens stjärnor Flaccus	 En tonfull svan i lyrisk flykt, ses hasta.	 O Evan! lät bland dessa	 Min bild ock ställas, med bekransad hjässa.	 
	 Ej lifvet mig behagar –	 Ej alltid bägarn skiner,	 Ej alltid heller man den tömma mäktar.	 Rök äro våra dagar,	 Och alla Jordens viner	 Dock blotta dräggen af Olympens nektar.	 Dit opp mitt hjärta smäktar	 O Fader Evan! hör mig,	 Kring breda skullror kasta	 Din panterfäll och hasta	 I segervagnen glädtigt ned och för mig	 Från jordens låga dalar	 Med tigerspannet opp till Jofurs salar.	 
	 1814	 
	 
	 
	 
	 
	 
	 
	 
	 
	 
	 XXXVII.	 
	 
	 Jag sjunga vill de bloss som öfver Jordens fjellar	 Man festligt tindra ser i mörka vinterquällar,	 De blåa himlafält där Allbeherrskarns makt	 Framstrålar, bländande i tusen Solars prakt!	 O Vishet! du hvars ljus besjälar all Naturen!	 Som förr än Jordens berg och himlens stjernor buren,	 Hos Gud tillstädes var, då öfver djupens natt	 I höga drömmars råd, han bland Serafer satt!	 Kom, lifva du min röst! Lär sjelf den svaga lutan	 Att sjunga dina verk! Ty, Herre, dig förutan	 Ej stoftet tänka kan, dess tankar ljud ej bli.	 Gif ord åt känslorna, åt orden harmoni!	 Ej bäcken kryssande i gröna sommardalar:	 Ej rosens milda prakt, den ömma näktergalar	 Besjunga täflande där vårens aftonstund	 Förgyller kronorna i en balsamisk lund,	 Ej Klytias djerfva blick, ej sippans blyga trånad,	 Cyanens azurglans, papaverns dunkla brånad,	 Ej älskarinnan ens som med bekransadt hår	 En himmelsk Flora sjelf bland Floras döttrar går,	 Förmå att fängsla mer min Ande vid det låga.	 Eldvingad mot sitt hem han vill en resa våga	 Vill se en evig vår i oförgänglig glans	 Af stjernor flätande kring polerna en krans	 Vill lyssna till den sång som Ljusets Änglar sjunga	 Där i serafisk dans kring rymderna de ljunga	 Och herrligt prålande i glansrik tempelskrud	 För verldens alla Folk predika verldens Gud.	 
	 
	 
	 
	 Ifrån den verldens trakt där morgonsolen tänder	 Sitt klara purpurljus för Jordens alla länder,	 Där Tithons unga Brud ur salar af kristall	 Uppstiger rodnande på fästets blomstervall,	 Alltså från Österns fält till Vesterns dunkla trakter	 Stjernhvalfvet rullar kring med sina Gudamakter.	 Snabbt hvälfver öfver oss de klara Solars verld.	 Fullbordad på ett dygn är himlabarnens färd.	 Dock hunne till sitt mål de vekligt där ej töfva,	 Ej trötthet känna de, ej hvila de behöfva	 Och ingen trötthet än de klara ögon slöt	 Som tingens skiften följt i tidehvarfvens sköt	 Sett Riken växla om likt böljorna i hafven	 Och alla slägten lyst från vaggan och till grafven.	 Ur eterkällors svall ovansklig kraft och fröjd	 De dricka leende i himlens blåa höjd	 Och spinna dygn och år och sekler och Äoner	 I evigt cirkellopp kring välbekanta zoner.	 Från verldens födslostund ler deras blomma än.	 O mänskja! hvad är du? rys och din vanmakt känn.	 Lik Rosen slår du ut i dagens första strimma.	 Med tårar kring ditt lik sig breder quällens dimma	 Och ingen morgons ljus och ingen fogels röst	 Ur slumren väcka dig vid Jordens dunkla bröst.	 
	 
	 På himlens dubbla klot två punkter märkas böra.	 Sitt kretslopp mellan dem Olympens stjernor göra,	 Och himlens rörelse i dem man stadna ser.	 En kallas Norr: åt en man namn af Söder ger.	 Orubbligt Tid och Rum på dessa poler hänga	 Och blott i deras kraft verldskropparna sig svänga.	 
	 
	 
	 På midten af den rymd som skiljer bägge åt,	 Omätlig, cirkelrund Equatorns ljusa stråt	 Mot nedergångens trakt från Österns hem sig böjer.	 Hvem under honom bor de bägge poler röjer	 Vid gränsen af den vidd som famnas af hans syn,	 Där Jordens dunkla fält förmäla sig med skyn.	 Han Sol och Måne ser och alla stjernors skara	 I rätta vinklars lopp ur Österns grottor fara	 Och efter slutad ban, i rätta vinklars fall	 Sig dölja rodnande i Vesterhafvets svall.	 Ej darrar han af köld i långa vinternätter.	 Ej under älfvors dans på blomsterrika slätter	 Och Neckens muntra sång, genmäld af klyftans dvärg,	 Han aftonrodnan ser på tallbekrönta berg	 Sin ljusa rosenhand åt Tithons maka sträcka.	 Tolf timmar plär hans dag med föga skilnad räcka.	 I gröna palmers skjul med gullorangers saft	 Han då, bland gräsen gömd förmildrar hettans kraft	 Som lodrätt strömmar ned från dagens ljusa Drottning.	 Tolf timmar fick hans natt desslikes på sin lottning.	 Equatorn midt i tu den stora himlen skär.	 Ett halfklot då i Norr, och ett i Söder är.	 En annan hemisfer, två hälfter af dem båda,	 Inom sin horizont Equatorns barn då skåda	 Och innom samma tid som fyller dygnets lopp	 Har hvarje stjerna gått för dessa ned och opp.	 
	 
	 Helt annat är med dem som under polen bygga,	 Om annars i en nejd dem töcken öfverskygga	 Med aldrig rifna flor, där evig vinterköld	 Mot Solen höja ses en oförgänglig sköld,	 
	 
	 
	 Där mossan sjelf ej rot bland isarne kan fästa,	 En dödlig lefva kan, en Son af Quinna gästa.	 Oss tänkom mediertid en åbo i den trakt	 Där himlens ena pol sig jorden underlagt	 Och ses som medelpunkt den vida himlen kröna.	 Hvad sällsamt skådespel får denna åbo röna.	 Ej nånsin stjernor gå för denne upp och ner.	 Equatorns stora ring vid fästets gräns han ser	 Och himlaskarorna som mellan pol’n och denna	 I ena hemisferns kristallesalar bränna	 Gullröda stjerneljus, på himlens dunkla blå	 Evärdligt för hans blick i festlig ringdans gå.	 En gång om året blott han ser den gyllne Solen	 Då ur Equatorns trakt hon närmar sig till polen	 Stå, krönt af skimmer opp, ur gyllne morgonskyn.	 En gång om året blott vid nedergångens bryn	 Stum drypande af blod, hon ur hans åsyn ilar	 Sen årets ena hälft med sneda silfverpilar	 Hon stridt mot dimmorna som hölja denna verld.	 Åt andra hemisfern hon sträcker nu sin färd	 Och för den sorgsna blick som saknar hennes strålar	 Halfårig vinternatt sin mörka tafla målar	 Där i en salisk dans de hemska norrsken strö	 Ett blodigt rosensken kring isar och kring snö.	 
	 Men medan närmare Equatorns varma länder	 Från polens vinterbygd en vandrare sig vänder	 Af ena hemisfern förgömmas stjernor städs	 Bakom den ilande och synens krets beträds	 Från andra hemisfern af nya stjernors skara,	 Ärsättande hvad nyss vi sade bortgömdt vara.	 
	 
	 
	 Här stanna vandrare och skåda dig ikring.	 En pol du endast ser. De stjernor, hvilkas ring	 Från denna verldens pol ej längre skild är vorden	 Än på din vandring sjelf från Södern eller Norden	 Du hvilar fjärmad än ifrån Equatorns rand,	 De lämna himlen ej. Med klara facklors brand	 I outtröttlig dans de genomskimra natten	 Och släcka ej sin törst i Oceanens vatten.	 Så vi från Manhems fjäll Björninnans stjernor se	 Kring norra Polens höjd evärdligt vimlande,	 Och se till deras flock med vänligt skimmer sällas	 Cassiopeas bloss och Persei och Capellas	 Ej dolde någonsin bakom vårt himlabryn.	 De stjernor däremot som nu för vandrarns syn	 Gå ömsom upp och ned ej vinkelrätt sig höja	 Ej sjunka vinkelrätt. Åt Norden de sig böja	 Om vandrarn sunnanfrån emot Equatorn går,	 Till Söder om hans fot norr om Equatorn står.	 Ej mer af dag och natt ett lika välde delas.	 Än dagen vunnit har hvad nattens timmar felas,	 Än natten kräktat in hvad dagen mistat har	 Och blott när Ljusets Gud på gyllne segerchar	 Man festligt throna ser i Vädurn eller Vågen	 Rättvist åt dygdens barn utskiftas himlabågen.	 
	 Snedt mellan Polerna en mäktig cirkel går.	 Namn af Ecliptica han bland de Lärde får.	 Mer nära Söderns pol dess ena hälft sig vänder	 Den andra riktad är mot Jordens norra länder,	 Halfbågarne dock stå Equatorns cirkel när,	 Som denna midt i tu i tvänne puncter skär.	 
	 
	 
	 Åt en af puncterna man namn af Vädur gifver.	 Den andra vågens är. På himlarne beskrifver	 Solguden denna krets, Eclipticans, hvart år.	 Ty ej allena upp vid Österns gräns han går	 Och sjunker slocknande bland rosenröda töcken	 Vid slutadt dagsverk ned i Vesterns dunkla öcken.	 Sin ställning hvarje dag han flyttar äfvenså	 Ses i Ecliptican än mera nordligt gå	 Än mera sydligt upp, och skapar årets tider	 Då mellan polerna i cirkelgång han skrider.	 När rastlöst kretsande i Vädurns punkt han är	 Han våren i sin famn åt Norra verlden bär.	 Då blomstra sipporna i våra kulna dalar	 Då susa björkarne, då sjunga näktergalar	 Och turturn suckar ömt en flyktig makas namn,	 Ty Nordens Cytherée sin kärleksrika famn	 Emot en återskänkt Adonis då upplåter	 Och Söderns Hekate i gula parker gråter	 Hans bortgång till den verld dit hennes makt ej når.	 När Solen därpå högst i cirkelbanan står	 Åt sidan af den pol, som med magnetens spira	 Beherrskar Nordens folk, midsommarn då vi fira	 Och flyktigt gästande på våra fjällars höjd	 Ger natten hastigt rum åt Ljusets segerfröjd.	 I rosor och i ax sig klär den glada Jorden.	 Den punkt af Solens väg som närmast är till Norden	 Man Kräftan kalla plär. Namn af dess vändkrets har	 Den krets man därifrån jämt med Equatorn drar.	 När Dagens Gud därnäst på bågens andra sida	 Ses ständigt längre ned mot Vågens stjernbild skrida	 Tar Nordens sommar af. När han i Vågen står	 Dagjämningen då vildt kring Jordens länder rår	 
	 
	 
	 Liksom när förr han sågs i Vädurns tecken glimma.	 Af mörka tallar skyld, höljd i ett flor af dimma	 Ses Nordgudinnan nu vid stormens klagoröst	 Begråta Gudens flykt ack! och sin egen höst.	 Men snart har Solen nått sitt längsta mål i Söder.	 Stenbockens stjernbild där med dunkelt skimmer glöder	 Den krets man därifrån kring Söderns hemisfer	 Jämt med Equatorn drar Stenbockens vändkrets är.	 När Solen dit har nått då blomstra Södrens lundar,	 I svepning Norden kläds till Vädurns morgon stundar	 Och Solen se’n de två verldshälfter hon förgyllt	 Har i Ecliptican ett omlopp åter fyllt.	 
	 På fält där silfverklar Eufrates bölja skrider	 I gråa forntidsdar, i verldens första tider	 Bemärktes stjernornas och firmamentens lopp	 Från höga skådetorn af visa Magers tropp.	 Att inom minnets verld med mera lätthet bringa	 De bloss, dem himlarne i farten med sig tvinga	 Med mången sällsam bild af mänskjor, ting och djur	 Rikt fyllde dessa opp stjernhimlarnes azur.	 Så deras fantasi på blåa etergrunden	 Såg Andromedas bild vid klippans väggar bunden,	 På afstånd sörjande satt hennes sköna Mor.	 Från höjden Riddaren med blottad klinga for	 Och Cepheus, Tärnans Far, med scepter och med krona	 Sågs i fördunklad glans ej långt från polen throna.	 Än bröt ur molnets djup en väldig Oxe fram.	 Än Svanen ljus och mild på luftens vågor samm,	 En sårad hare skalf vid fötterna af Jägarn	 Och Korpen hindrades af Hydrans gadd från bägarn,	 
	 
	 
	 Och rikt af stjernor prydd kring norra polens spets	 Björninnors höga par beskref en dubbel krets.	 
	 Så Jorden blott sig sjelf i himlens spegel ser,	 Oändlighetens fällt blott tankens vålnad ter,	 Sig blott för ögats blick en Sol tillkännagifver	 Och skådandet är ett med hvad som skådadt blifver.	 För oss i bättre dar sig tändt ett högre ljus.	 Oss mana stjernorna att glömma Jordens grus	 Och dårligt vi ej mer i eterns regioner	 Blott sinnebilder se af människjans passioner.	 Hvar stjerna är en verld där HERrans kärlek bor,	 Där vänligt strålande för rena Andars chor	 I ljusa bilders språk hans vishet sig gestaltar	 Och hjertan vigas in, o Gudom! till ditt altar.	 Nu till de blå[a] land, den urverld henne födt	 Ses själen trånande af lifvets dårskap trött.	 Med hvita ögonlock Capella kärligt blinkar	 Mot Lammets kyska Brud och Sirius festligt vinkar	 Med spira af demant ur lifvets dunkla lopp	 Ur verldens ödemark till Himla Fadren opp.	 
	 
	 
	 
	 
	 
	 
	 
	 
	 
	 XXXVIII.	 
	 VINTERN I NORDEN.	 
	 
	 Ifrån den tid, då dagens stjerna brinner	 Vid söderns pol, till dess hon åter hinner	 Den milda Vädurns blåa himmelstrakt,	 Beherrskar köldens kopparspira Norden.	 De gyllne kornen slumra under jorden	 Och drömma tyst om nya Vårars prakt.	 
	 Palats af drifvor Vinterguden höjer,	 Med bördors tyngd han fjällens granar böjer	 Och slukar dalens låga kojor opp.	 Ej bäcken mer igenom ängen seglar,	 Ej morgonen den friska kinden speglar,	 Ej fästets stjernor, i hans stilla lopp.	 
	 Ej Necken mer i flodens vågor quäder	 Och ingen hafsfru blekar sina kläder	 På böljans rygg i milda Solars glans.	 Ej älfvorna i daggbestänkta gräset	 Vid månbeglänsta dammars rand, på näset	 Man sväfva ser i nattlig sommardans.	 
	 Se vintrens likdrägt hvilar öfver ängen	 Där förr i buskars skjul på blomstersängen	 Ett hänryckt par mot aftonsolen log.	 
	 
	 
	 Se öde ligger, under drifvans täcken	 Den nejd, där förr vid kaprifoliehäcken	 Med elfenhand Lucinda cittran slog.	 
	 Ej lärkan mer på lätta vingar buren	 Sin morgonglädje tonar i azuren	 Ej syrsan quida hörs i daggig ljung.	 Ej svalans stim ur sömnen odlarn väcker	 Ej löfvets skugga lyssnande betäcker	 I ambranatten lundens sångarkung.	 
	 Ej turturns slag ur almens kronor ljuda	 Blott gråa sparfvar än hvarannan bjuda	 Till nöjets fest i nakna toppars höjd.	 Hvar gång, da Solens guld ur molnet bryter,	 Ur deras bröst ett tonrikt quäde flyter,	 Likt återljud af flydda dagars fröjd.	 
	 Aflöfvade stå popplarne i lunden	 En hvitklädd vålnad lik i midnattsstunden	 Sig eken höjer med ett dystert sus.	 I andefärgen hvar gestalt sig målar.	 I brokigt skimmer tallen återstrålar	 Från rimbeklädda grenar Månans ljus.	 
	 Dock fröjdas Nordens Ynglingar och Tärnor	 Fast Solen än från Vattumannens stjärnor	 Med sneda blickar deras hembygd ser,	 Ej stormarne och kölden öfvervinna	 De lågor, som hos Skandinaven brinna	 Den fröjd, som modfullt ur hans öga ler.	 
	 
	 
	 Vid bjällrors klang i zefyrlätta släden	 Han ljungar öfver fältet, under quäden,	 Gensvarade af glada bröders tropp.	 Hans jagtgevär i tallars skymning prålar,	 Kring nyfödd snö, vid dagens första strålar	 Förföljer han den rädda hindens lopp.	 
	 På fält af is se bygdens ungdom dansa	 Med stålklädd fot. Se frostens blommor kransa	 De gyllne håren, purpra gossens hy.	 Se Nordens Mö med blickar himmelskt ljufva,	 Förtroligt småle ur en dunkel hufva	 Likt Månans ur den stilla nattens sky.	 
	 Med glädje nu man dricker punschens vågor	 Och under skämt vid brasans muntra lågor	 En ring kring flammande kaminen slår.	 Violens röst ur marmorsalen ljuder.	 I Nordens Sköna! han till dans er bjuder.	 Gån, krönen lockarne med härmad vår.	 
	 En himmelsk känsla Ynglingen bevingar,	 Då sväfvande i valsens yra ringar	 Han Flickan för, som i hans armar ler.	 På hennes kind se nöjets morgon glimmar	 Då under lek i quällens sena timmar	 En pantkyss åt den älskade hon ger.	 
	 Mildt torkar Freja nu i Folkvangs höga	 Kristallesalar tåren ur sitt öga	 Och skådar vänligt ned på barnens ro.	 
	 
	 
	 Gråt ej, Gudinna! komma skall din maka,	 Lik Nordens Solgud, i din famn tillbaka,	 Då sipporna i Manhems dalar gro.	 
	 Naturen åldras ej, den evigt unga.	 Snart foglarne i vårens lundar sjunga,	 Snart dagen öfver Idavallar gryr.	 O Mänskja, njut din lefnads korta dagar.	 Lik källans våg, som mellan hvassen klagar,	 Framblänker du på tidens elf och flyr.	 
	 
	 
	 XXXIX.	 
	 MORGON-TANKE.	 
	 
	 Solen, på gullvagnen buren	 Framgår i strålande glans:	 Henne till mötes Naturen	 Jublar i Sommarens krans.	 
	 Foglarne vakna till quäden,	 Herrligt i vågornas bryn	 Speglas de mörkgröna träden,	 Målas den gullröda skyn.	 
	 Sagta i dälderna klingar	 Bäcken sin trollmelodi:	 Fjäriln på brokiga vingar	 Sväfvar lycksalig och fri.	 
	 
	 
	 Se, hur det hoppfulla, gröna	 Vaggas af gudomens vind:	 Himmelska tårar försköna	 Rosens förgängliga kind.	 
	 Lyft Dina blickar mot ljuset.	 Tryckta, bedröfvade själ!	 Kort är Din smärta i gruset	 Evigt i himlen Ditt väl.	 
	 Länge Du icke Dig kröker	 Qualfullt i jordiska band	 Snart du – – – – – 
	 
	 
	 
	 
	 XL.	 
	 
	 Morgonens rosiga sken de blomstrande fälten förgyller.	 Pärldaggen skimrar i blommans pokal.	 Himmelens höga azur med klingande jubel sig fyller.	 Lek är i vatten, i skyar och dal.	 
	 Jorden mot Solen ler, i den gröna vårliga skruden,	 Ångande rosor bekransa dess hår.	 Så vid sin brudgums kyss den ömma förtroliga bruden	 Drucken af aningar, rodnande står.	 
	 
	 
	 Flora och Västan fira på nytt sitt bröllopp i ängen.	 Ljuft mot Er faders olympiska kyss	 Blomster, menlösa små! I med glödande läppar er trängen	 Slumrande, alla, i mullriket nyss.	 
	 Liljan i oskuld klädd framspirar mot ljuset, hur skryter	 Fagra Tulpanen i mångfärgad glans!	 Törnets ljufliga ros ur knoppen leende bryter,	 Längtar att flätas i Cyprias krans.	 
	 Våren med nyckel af guld för den flyktade skönheten låter	 Portarne opp, och från Akerons flod	 Kommer den röfvade Dottern till Ceres den sörjande åter.	 Blomstrar, o Venus! ej jägarens blod?	 
	 Hvarje väsen på nytt med förnyade sinnen blir buren	 Ensam jag suckar, af plågorna slaf.	 Dödt är för glädjen mitt bröst. Af den stora, den rika Naturen	 Endast en tufva begär jag till graf.	 
	 
	 
	 XLI.	 
	 
	 Hvar är du, Kärlek? – o! hvem ger mig vingar?	 Omätligt, ja! som verldsteorben klingar	 Jag sväfva vill och hänryckt störta mig	 I afgrundsnatten för att finna dig.	 
	 
	 
	 Dig, Kärlek! tillber detta ömma hjärta	 Af kjusning dåradt, blödande af smärta –	 Dig söker jag, du lifvets högsta skatt	 I glädjens solsken och i sorgens natt.	 
	 Hvar är du, milda himlabarn? o, svara!	 Kom, för mitt öga ljuft dig uppenbara,	 Som i minuter af olympiskt väl	 Du ofta gjort det för min rörda själ.	 
	 Skall jag i famnen af en älskarinna	 Ditt heligt dolda gudomsväsen finna?	 Hvad, andas du i Flickans hulda barm	 Och famnar dig med henne älskarns arm?	 
	 O nej! hvad natt af tvifvel och af plågor!	 Med ungdomsbranden slockna dina lågor	 I hennes själ – din likhet flyr sin kos	 Med ögats strålar och med kindens ros.	 
	 Ja, helga Kärlek! flyktigt här på jorden	 Din skugga blott är uppenbarad vorden –	 Vid Skaparns thron, i Änglars blåa land,	 Seraf! Du står med palmen i din hand.	 
	 
	 
	 
	 
	 
	 
	 
	 
	 
	 XLII.	 
	 
	 Kom, sköna Flicka! lät oss bägge stiga	 I dalen ner.	 Guds Ängel, våren, skall oss mildt där viga.	 Hvad önska mer?	 
	 Sitt rökverk skola höjd och dälder sända.	 Ljuft öfver oss	 Skall nattens hand i Tempelhvalfvet tända	 En här af bloss.	 
	 Och under hjertats tysta harmonier	 En näktergal	 Skall fylla opp med helga psalmodier	 Vår ambradal.	 
	 Vårt öga då en salig tår skall fälla	 Vid sångens röst	 Och nyfödd glädje och förkjusning svälla	 De trognas bröst.	 
	 Med andaktsgråt på späde purpurkinden	 Skall rosen stå,	 Sin vinge fälla skall den yra vinden	 Och lyssna på,	 
	 
	 
	 Och källans våg som genom ängen rullar	 Ej sorla mer	 Och nattens Måne ifrån bergets kullar	 Rörd blicka ner,	 
	 När evig trohet vi hvarannan svära	 När kyssens ljud	 Beseglar löftet och Serafer bära	 Vår Ed till Gud.	 
	 
	 
	 XLIII.	 
	 
	 Se timman, dagarne och åren	 Fly, o Zemire! i vingad dans –	 Så följ dem sjungande i spåren,	 Snart hänger nöjets rosenkrans	 Förvissnad i de bleka håren.	 
	 Hör älskarens teorb, som klagar	 I aftonstjärnans milda sken!	 Snart komma åldrens mulna dagar	 Och ingen tonrik luta se’n	 Till hvilans bäddar dig ledsagar.	 
	 Ack! det är himmelsk fröjd att sluta	 En älskling till sitt hulda bröst	 Sitt hufvud mot hans skullror luta	 Och söfd af nöjets milda röst	 Förtroligt blunda, le och njuta.	 
	 
	 
	 Den hårda skönhet, som ej brunnit	 Af ömma lågande begär	 Som ej en Man nog värdig funnit,	 Pygmalions kända bildstod är	 Förr’n lif dess stela marmor vunnit.	 
	 Zefirerna sin eld förklara	 Och straxt ur knoppen vecklar sig	 De späda purpurblomstrens skara –	 När kommer sommarn ock för Dig –	 Hur länge vill Du sluten vara?	 
	 
	 
	 XLIV.	 
	 (Efter en Kosack-Visa.)	 
	 
	 Fåfängt, Minka! tåren svallar,	 Fanan svajar, trumman skallar,	 Mig på vådans fällt den kallar	 Ur din hulda famn.	 Rysligt ljuder afskedsstunden –	 Af min kärlek evigt bunden	 Skall jag nu, i fjärran lunden	 Sucka ömt Ditt namn.	 
	 Tårfullt skall mitt öga blicka,	 Mången slängkyss skall jag skicka	 Öfver himlaranden, Flicka!	 
	 
	 
	 Trånsjuk bort till Dig.	 Mången Måne skal! försvinna	 Förr’n hvarann vi återfinna,	 Minka! svär att evigt brinna,	 Evigt älska mig!	 
	 »Olis! Du mig öfvergifva?	 Jämmerblek min hy skall blifva,	 Vidt kring jorden intet lifva	 Mig till glädje mer.	 Ensam lämnad åt min plåga,	 Nattens Måne, dagens låga,	 Hvarje stjärna skall jag fråga,	 Om den Olis ser.	 
	 Verlden jag farväl skall bjuda,	 Mina visor mer ej ljuda,	 Evig gråt i ögat sjuda,	 Tills vi träffas få.	 Kom, med byten, glans och lycka,	 Till mig åter – kom på krycka,	 Lika ömt skall jag Dig trycka	 Till mitt bröst ändå.»	 
	 
	 
	 
	 
	 
	 
	 
	 
	 
	 XLV.	 
	 IDYLL.	 
	 
	 Den hjord du ser irra bland rosorna där	 O Thilda! blir din,	 Min hand och mitt hjärta, mig sjelf jag förär –	 Säj, vill du bli min?	 
	 Där borta i skuggan af granarna står	 Mitt ensliga tjäll.	 Ack! dit från de blomstrande fälten jag går	 Med saknad hvar quäll.	 
	 Två stolar, o Thilda! en säng och ett bord	 Är hela dess prakt.	 Af furu är hyddan, med grönskande jord	 Dess tak är belagdt.	 
	 Med möda för regnet, för stormvindens ras	 Hon skydda förmår	 Och genom de solbrända fensternas glas	 Knappt dagsljuset når.	 
	 Men vore vi, Thilda! därinne ett par	 Blef hyddan ett slott.	 Ej dårligt jag bytte med Ryssarnes Czar	 Med Jutarnes Drott.	 
	 
	 
	 Fast högar af silfver jag leende slöt	 I blytunga skrin	 Fast dagligt ur pärlsatta kalkar jag njöt	 Det ädlaste vin;	 
	 Fast städer jag ägde och byar och land	 Och ägde ej dig	 Och tryckte ej kärligt din svarande hand	 Hvad gladde det mig?	 
	 
	 
	 XLVI.	 
	 
	 I denna mörka skog hvars jättelika tallar	 Fördunkla Solens majestät,	 Där öfver branter ned den vilda floden svallar,	 Där turturns rop ur klyftan skallar,	 Där Herden alldrig hjorden vallar,	 Ej Jägarn spänner sina nät,	 Hit hastar jag allena mina fjät.	 Här skall jag kjust Dig åter finna	 O gyllne Frihet! min Gudinna!	 Mitt hjärtas eviga begär!	 Passionens kedjor jag ej bär,	 När mänskior för min blick försvinna	 Jag i ditt rike genast är.	 O! fick bland dunkla skuggor här	 Mitt lif i helig ro förrinna!	 
	 
	 
	 På veka mossor sträckt, vid trastars gälla quäden,	 Af friska vindar smekt i vällust dör min kropp	 Och till de blåa land som vinka ofvan träden	 Min kjusta ande sväfvar opp.	 Med täta stammars hägn den mörka skogen sluter	 Mig inne från en usel verld,	 Af lidanden bebodd, af laster svek och flärd.	 Sig sjelf den fria själen njuter	 Och hembär Skaparen en tacksam offergärd.	 På modersarmar af Naturen	 Vid hennes milda hjärta buren	 Mot Andars Fader opp jag ler.	 Hans ljufva anda mig förfriskar,	 Hans röst i trädens kronor hviskar	 Och mellan dunkla skuggor ner	 Hans kärleksfulla öga ser.	 Som fjäriln väckt af Solens gyllne strålar	 Ur larfvens tvång på lätta vingars par	 Dem purpurns glans, dem guldets skimmer målar	 I dans kring fältets rosor far,	 Min Ande så på födda vingar	 Kring eterns sälla rymd sig svingar,	 Han inga hinder vet han känner inga band	 Han svärmar fritt i salighetens land.	 
	 
	 
	 
	 
	 
	 
	 
	 
	 
	 XLVII.	 
	 
	 Hur lycklig mänskan var i verldens gyllne dagar,	 Då blott Naturen skref för hennes vandring lagar,	 Då hon ej dårligt sjelf än lämnat sig till rof	 Åt plågor utan tal, at konstlade behof.	 Ej tornade palats mot himlen än sig höjde	 Ej krämarns snäcka än den bistra vågen plöjde	 Och ej af hackan rörd, i tegar delad var	 Den jord som sjelfmant nog till allas näring bar.	 Sin gullfrukt lundens träd till hennes näring räckte	 Ur källans friska svall hon törstens lågor släckte	 Och söfd af foglars röst, invid en flyktig våg	 På skuggad blomsterbädd i veklig sömn hon låg.	 I helig jämlikhet den tiden lefde alla,	 Man lika olärd var att lyda, att befalla,	 Och för Naturens barn och himlens fromma vän	 Behöfdes intet smink och inga larver än.	 På tungan mänskan bar hvad hennes sinne tänkte,	 I hjärtat kärlek brann, i ögat kärlek blänkte,	 Och hennes lefnad flöt i ljuflig fröjd och sång	 Med lagar obekant, med stela vanors tvång.	 O Frihet! efter Dig i marmorslott och kojor	 Du lämnat flyende en mänsklighet i bojor	 Och rest Din helga thron i ödemarker opp,	 På hafvets öde strand och stela klippors topp.	 För mig hvad salighet i ostörd ro att drömma,	 [Än] sträckt på mossors bädd i grottans dunkla gömma,	 [Än] sorglös irrande vid brädden af en elf!	 Jag njuter Gudars lif, jag äger fullt mig sjelf.	 
	 
	 
	 
	 
	 
	 
	 
	 
	 
	 XLVIII.	 
	 
	 De händelser jag på detta ställe ämnar förtälja tillhöra	 en aflägsen forntid. De tilldrogo sig i dagar, hvars afton­	 rodnad ännu blekt återstrålar från Skaldernas källa, dagar, då	 Apollo på Thessaliens slätter vaktade Admets hjordar och	 Herkules ur skuggornas boningar hemförde Alcest.	 
	 O hvilken tid, då Gudarne på jorden	 I synlig skepnad än man vandra såg	 Då Febus sjelf vid Penei blåa våg	 Med herdar spisade vid blomsterborden	 Vid flickans barm i lagrars skymning låg!	 Då Venus sjelf bland Syriens rosor följde	 Adonis spår, till jägarinna klädd,	 Då vid en flod, hvars liljekrönta brädd	 En musikalisk våg förtroligt sköljde	 Med kyssar djerft gudinnans barm han höljde,	 I palmers skugga på violers bädd.	 Då svanens vingar sig kring Leda hvälfde,	 Europa i platanens skugga brann;	 Då guldet väg till Danaes sköte fann	 Och Semele i gudaarmar skälfde	 För hvilkas hot Olympens prakt försvann.	 Ack hvilken herrlig tid! Vid rosenkrönta bägarn	 Med flickan på sitt knä den höga Bachus satt	 Auroras purpurmund ur dvalan kysste jägarn	 Och Lunas öga såg, ljuft, trånande och matt,	 På Herdens slummer ned i vårens ambranatt.	 Hvart örat vände sig blott klang och sång det hörde.	 Hvart ögat vände sig blott lif och fröjd det såg.	 
	 
	 
	 I Gudars blåa sal bar Hebe nektarns våg.	 Pan blåste på sin flöjt. Ej slöjans afund störde	 Den fria njutningen för Faunens lystna håg	 Ljuft obetäckt hans nymf på veka mossor låg.	 Neptun med sin gemål i blåa vagnen körde	 Delfiners djerfva spann, i nymfomvimladt tåg.	 Sirenen sin fiol på stilla vågor rörde	 Och Pluto sjelf en Brud till Orki salar förde.	 Ack! flydd är denna tid, med sina fabelland,	 Likt Delos flyktiga, till andra verldars strand.	 Dock randas han ännu – Naturens bud man vörde –	 Han randas än – i tid sitt vin man skörde! –	 Han blomstrar än vid bålens, sängens rand.	 
	 
	 
	 XLIX.	 
	 
	 Yngling! ditt lif	 Hastigt förgår.	 Lycklig då blif!	 Knyt i din vår	 Sällhetens kransar.	 
	 Majblomman ler.	 Plocka den glad.	 Ängen du ser.	 Tänk ej på hvad	 Gapar därunder.	 
	 
	 
	 Stjernornas ring	 Himmelens blå	 Sväfvar jag kring	 Hvilar uppå	 Blommiga grenar.	 
	 Makan mig där	 Möter förnöjd	 Alla begär	 Krönas af fröjd	 Segersång klingar.	 
	 Myran må bli	 Quar i sitt grus	 Fogeln är fri	 Trifs blott i ljus	 Vårdoft och kärlek.	 
	 
	 
	 L.	 
	 
	 Har jag Thessaliens kalk med blinda läppar sugit?	 Har sig ett Kolkiskt gift i mina ådror smugit?	 Och lömska örters saft bland dödas murkna ben	 I natten plockade vid Månans silfversken?	 Hvem har de lågor tändt som i mitt hjärta brinna?	 Hvem all min styrka böd att vekna och förrinna	 Som vax för eldens glöd? hvem spann med gudlös hand	 De trådar af demant? hvem knöt de träldomsband,	 
	 
	 
	 Som magiskt fängsla mig, som evigt mig ledsaga,	 Jag må på böljor fly, jag må i öknar draga	 Och höja växlande mitt lätta vandringstält	 I Nova Zemblas snö, på Libyens brända fällt?	 
	 En rosenfärjad mund där vårens löje myser,	 En blick där himlens eld och himlens skönhet lyser,	 En röst som lutans mild – förmådde detta väl	 Allsmäktigt fängsla så mitt hjärta och min själ?	 Nej! konster aflade med natten mig förtrollat!	 Tattarens makter blott min grymma ofärd vållat.	 O Furier! glädens! snart till aska bränd jag är.	 I kalla Maner! snart jag öka skall er här.	 
	 
	 
	 LI.	 
	 
	 Du, som mildt i vinets floder	 Släcker hjärtats feberglöd,	 Du som ändar all vår nöd,	 Vallmokrönta Sömnens Broder!	 Hulda Genier! åt mitt bröst	 I blott skänken lugn och tröst.	 
	 Medan än jag mäktar följa	 Indiens hjelte! ditt banér,	 Medan än i bägarn ler	 Vinets friska purpurbölja,	 Vill jag, yrande och varm,	 Frossa än vid lifvets barm.	 
	 
	 
	 Men då nektarkällans åder	 Sinat bort, då bägarn har	 Inga balsamtårar quar,	 Tungan bränd vid gomen låder,	 Milda död! o, nalkas då!	 För mig till Kocytens å!	 
	 
	 
	 LII.	 
	 
	 Bland jordens vilda ätter	 En främling Skalden irrar	 Och guldets trälar skyr och flärdens ringar.	 I klara månskensnätter	 Mot himlen, rörd han stirrar	 Och själens vemod från hans harpa klingar.	 Med stjernbeströdda vingar	 Ömt natten honom täcker	 Och Diktens ängel stiger	 Från Himlen ned och viger	 Profetens själ, – och Kerubs harpa räcker.	 Men morgonrodnan brinner	 Och hanen quäder – kjusningen försvinner.	 
	 O! att till öde dalar	 En gudamagt mig ryckte	 Där flodens bölja mellan klippor gråter!	 Där skogens näktergalar	 Sig klaga, ömt betryckte	 Och turturn ej sitt gamla hem förlåter.	 
	 Där svanen kallar åter	 Försvunna dagars minne	 Att nejden fylls med trånad	 Och vandrarn står förvånad	 Med tåradt öga och med blödigt sinne.	 Ack! ostörd där man klagar	 Begråter ostörd gyllne tidens dagar.	 
	 Förgäfves, Gudasände!	 Vid modrens bröst Du myste	 I salig oskuld, – fåfängt ordets lågor	 I jordens natt Du tände	 Och örtagården ryste	 Och korsets höjder vid Försonarns plågor	 Och blodets helga vågor	 Förkunnat mild försoning –	 Åt guldet offrar verlden	 Åt lidelsen och flärden,	 Och Dygden gråter i föraktets boning.	 Än krigstrumpeten skallar	 Och fälten hvitna utaf ben och skallar.	 
	 Ej barnet oskadt leker	 Med basilisken; häcken	 Ej, evigt grön, sin rosenånga sprider.	 Ej ulfven lammet smeker	 Ej klara honungsbäcken	 Med gyllne vågor genom fälten skrider.	 Som förr i Fädrens tider	 Ej änglar hälsa Jorden.	 
	 
	 
	 I Mamres cederparker	 Hos fromma patriarker	 Ej mer de gästa vid de enkla borden.	 Ej vandrar deras vimmel	 På Jakobs stege mellan jord och himmel.	 
	 I liljehvita kläder	 Den skygga oskuld gråter –	 Idyllens verldar äro evigt flydda.	 Blott Skallden, skaliden quäder	 Den gyllne tiden åter	 Och Jova ofta gästar i hans hydda.	 Hans stigar att beskydda	 Sin ängel han befaller	 Då sjelf, i svafvelskurar	 Att dränka Sodoms murar	 Han far och dundren bryta sina galler.	 Ja! skalden land skall vinna	 Där mjölk och honung under palmer rinna.	 
	 
	 
	 LIII.	 
	 BÖNHÖRELSEN. ROMANS.	 
	 (Efter A. W. Schlegel.)	 
	 
	 Sköna Fatma! här i parken	 Åtta mandelträd sig höja.	 Kom af deras täcka blommor	 Lukt och öga att förnöja.	 
	 
	 
	 Tvänne näktergalar sitta	 I hvart mandelträd och sjunga.	 Kom, ack kom! att rösten höra	 Af de spädas silfvertunga.	 
	 Under trädens hvalf en källa	 Gjuter sorlande kristallen.	 Varm är natten. Kom och hvila	 Vid de friska silfversvallen.	 
	 Alla nätter här, du grymma!	 Ren jag vankat, flere månar.	 Du ur fenstret dock ej blickar	 Tröst åt älskaren som trånar.	 
	 Se, jag känner alla stigar –	 Länge har jag kringgått buren.	 Där vid törnbeväxta kullen	 Lätt jag klättrar öfver muren.	 
	 »Stygga Abdul! endast nattvak	 Och bekymmer Du mig skaffar.	 Sagta! sagta! att ej mamma	 Vaknar opp och mig bestraffar.	 
	 Stygga Abdul! jag då måste	 Smyga ned så här i natten,	 Bada mina späda fötter	 Uti daggens glesa vatten.	 
	 
	 
	 Goda Abdul! bara varsamt	 Du från muren ned Dig svingar.	 Tänk om skadad här du blefve!....	 Ack! hvad oro du mig bringar.»	 
	 
	 
	 LIV.	 
	 LJUF NATTMUSIK.	 
	 (Efter A. W. Schlegel.)	 
	 
	 Sagta löser harpans klang	 Dvalan som mitt öga tvang.	 
	 Heta, mina kyssar brunnit	 Nyss på Flickans sköna barm:	 Famnad af dess såta arm	 Sömnens gudar nyss mig funnit.	 Hon från bädden ren försvunnit	 Att med silfvertoners lopp	 Väcka mig ur dvalan opp.	 
	 Sprider dagens milda ljusning	 Redan ett förrädiskt sken?	 Vill hon mig förjaga ren?	 Himlatoner! med er brusning	 Väcken mig till ny förkjusning	 Eller på er lugna ström	 Vaggen ned en kärleksdröm.	 
	 
	 
	 Harpan i ditt sköte sluten	 Rörd af dina händer är	 Kuttrar därför ömt begär.	 Mildra öfver mig besluten!	 Mången fröjd är än ej njuten.	 Upphör med din harpolek,	 Börja åter med ditt smek.	 
	 1815	 
	 
	 
	 LV.	 
	 DEN VANDRANDE RIDDAREN.	 
	 
	 Kring torg och gator jag en främling irrar	 Med tysta hopp.	 Till hvarje fönster, under tiden, stirrar	 Mitt öga opp.	 
	 Och ser jag där en älskvärd Tärna sitta	 Med lockigt hår,	 Så häftigt genast mina ådror spritta	 Och hjärtat slår.	 
	 Med själen uppfylld af den änglaljufva	 Jag går min stig,	 Och se! på afstånd skymtar där en hufva –	 Hon nalkas mig.	 
	 
	 
	 Det tunna floret lätt åt sidan sväfvar	 För västans vind.	 Jag ser en stjärnblick, och mitt hjärta bäfvar,	 En rosenkind.	 
	 Men nu där skylten vinkar mig att dricka	 Jag stiger in.	 Som Hebe däjlig, trippar där en Flicka	 Och hon är min.	 
	 Dess blåa ögon magiskt mig förkjusa,	 Dess silfverröst,	 Och mer än vin dess purpurläppar rusa,	 Dess unga bröst.	 
	 Nu i en sal, där flickor, utan ända	 Vid kronors glans	 Och instrumenters gälla dån sig vända	 I yppig dans,	 
	 Jag stiger in; då fattar kärlekssmärta	 Mig rätt, o ve!	 I tusen bitar villigt nu mitt hjärta	 Jag delade.	 
	 I flickans lockar om demanter höja	 Dess majestät	 Och rasslar ned en yppig sidenslöja	 I hennes fjät,	 
	 
	 
	 Om utan silke guld och ädelstenar	 Hon enkel går,	 Och blott en hornkam skimmerlös förenar	 Dess långa hår,	 
	 Om med junonisk värdighet hon skryter,	 Är cypriskt öm,	 Om tyst hon sitter eller talet flyter	 Som klippans ström,	 
	 Om hennes lock af guldets fägring prålar,	 Agatsvart är,	 Om själens löje ur dess öga strålar	 Fördoldt begär,	 
	 Är allt det samma – lika kärleksifver	 Dock för mig rår	 Och hvarje skönhet som en blick mig gifver	 Mitt hjärta får.	 
	 1815	 
	 
	 
	 LVI.	 
	 
	 Vårfloden herrligt svallar,	 Ljuft grönska dälder nu och vallar,	 Kärleken, Bröder! kallar	 Till strider högt vår raska tropp.	 
	 
	 
	 Brasan till aska brunnit,	 Till sista droppan ölet runnit,	 Vintren har ju försvunnit –	 Till kamp i fällt och parker opp!	 Från lundens topp	 Sin hälsning göken skallar, –	 Allt andas hopp!	 Vårfloden herrligt svallar	 I ängens famn med slingradt lopp.	 
	 Trottsande oss de sköna	 Sig tallöst sprida kring det gröna –	 Upp bröder! må de röna	 Hvad ynglingen i brand förmår.	 Djerft de oss efterspana	 Med strålig blick kring fältens bana,	 Till fejder de oss mana.	 Välan – vårt bröst af längtan slår.	 Kom sälla vår	 Att festligt segerkröna	 Vårt mörka hår.	 Trottsande oss de sköna	 Än hoppa i Zefirens spår.	 
	 Låtom oss ej förskräcka.	 Åt blomsterbojan snart de fräcka	 Rodnande famnen sträcka	 Förrn Månen opp ur böljan gått.	 Hastom att lagrar skörda!	 Ack! slöa naglar oss ej mörda,	 Nålarne säkert vörda	 Vårt lif om de oss rispa smått.	 
	 
	 
	 Mussliner blott	 De huldas lif betäcka	 Mot stygn och skott.	 Låtom oss ej förskräcka –	 Att falla är de svagas lott.	 
	 Yngling kring fällten blicka	 Och välj bland skaran ut en flicka –	 Genast till kamp dig skicka	 Med dröjsmål intet än man vann.	 Gå att din tvekamp fäkta	 Där liljor blomstra, vindar fläkta,	 Quittrande foglar jäkta	 På trädens grenar ömt hvarann.	 
	 
	 
	 
	 
	 LVII.	 
	 ANAKREONTISK SÅNG.	 
	 
	 Gläd dig, o Yngling!	 Vidt öfver jorden	 Gudarnas mildhet	 Hvilar, som himlens	 Glittrande dagg.	 Ungdomens Eden	 Prunkar af drufvor,	 Murgrön och rosor, –	 
	 
	 
	 Bryt dem och festligt	 Kransa ditt mörka,	 Doftande hår.	 Sällheten, Yngling!	 Andas i liljans	 Saliga ångor,	 Spritter i drufvan,	 Klingar i lyran.	 Klappar i tärnans	 Himmelska barm.	 Allt i naturen	 Manar till njutning.	 Ser du, hur fjäriln	 Dansar på lätta	 Vingar kring Fröjas	 Glödande rosor,	 Sorglös och fri?	 Så kring behagens	 Mysande tärnor	 Fladdra, o Yngling!	 Fladdra och tillbed	 Skönhetens glans.	 Ser du, hur biet	 Svärmar kring vårens	 Blomstrande ängar,	 Suger förtroligt	 Blommornas gyllne,	 Darrande kalkar,	 Surrar af fröjd?	 Så du besöke	 Nöjets romantiskt	 Leende dalar;	 
	 
	 
	 Vällustens nektar	 Suge du så!	 Flyte din lefnad	 Roligt, som bäcken	 Hoppar i gröna,	 Läspande skuggor,	 Irrar i vida	 Svärmande bugter,	 Strändernas blommor	 Kysser, och flyr.	 
	 
	 
	 LVIII.	 
	 BACCHISK TRÖST.	 
	 
	 Leende Flicka!	 Räck mig pokalen,	 En droppa ej spill!	 Raskt vill jag dricka, –	 Oron och qvalen	 Fördränka jag vill.	 
	 Hjertat försmägtar.	 Häftiga lågor	 Förtära mitt bröst.	 Himmelska nektar!	 Perlande vågor!	 Gen svalka och tröst!	 
	 
	 
	 Vinerna rinna,	 Döda i harmen	 Hvar gryende tår.	 Kinderna brinna –	 Hjertat i barmen	 Högt jublande slår.	 
	 Ungdomens låga	 Vaknar i blodet	 Och glödgar hvar nerf.	 Ännu att våga	 Äggar mig modet	 I kärlekens hvärf.	 
	 Rosor bekröna	 Magiskt min panna	 Och möta min blick.	 Rosor försköna	 Bägrar och kanna	 I underbart skick.	 
	 Doftande vingar	 Flägta jag känner –	 Det kärleken är.	 Bägarn ju klingar,	 Facklan mig bränner –	 O smärta så kär!	 
	 Leende Flicka!	 Tömd är pokalen	 Och själen förnöjd.	 
	 
	 
	 Stjernorna blicka	 Neder i dalen. – – 
	 Korn, dela min fröjd!	 
	 
	 
	 LIX.	 
	 LYCKSALIGHETENS Ö.	 
	 
	 Jag känner en helig, en grönskande Ö,	 Dess parker ej gulna, dess vårar ej dö.	 Stolt glimmar i träden orangernas guld,	 Kring brokiga ängar, förtrolig och huld,	 Zefiren bland eviga rosor där far –	 Ambrosiska suckar af vällust han drar.	 
	 På fästets omätliga skimrande blå	 Den eviga maysolen herrlig ses gå.	 Klart brinner dess stråle, dock brytes den matt	 Mot cedrarnes hvalf, mot platanernas natt	 Där kärleken öfvar sin rodnande bragd	 I susande hyddor af luftig smaragd.	 
	 Och fullmånen, gungad ur böljorna opp	 Försilfrar krystalliska bäckarnes lopp –	 I darrande ljusflor han vårfälten klär –	 Af näktergalssångerna firad han är	 Af jublande vänner på drufvornas höjd,	 Som natten förnöta vid bägarens fröjd.	 
	 
	 
	 Gudomliga Flickor vid flodernas rand	 Här bryta sig blommor med glänsande hand.	 Med liljor de kransa sitt lockiga hår,	 Med rosor beskruda de svanbarmens vår	 Och skinande former, i sommarens fläkt	 Omhöljas af gazers förrädiska drägt.	 
	 I blomstrande skuggor sin luta de slå	 På solljusa kullar de vinkande stå.	 I speglande sjöar på gyllene sand	 De skämtande bada vid middagens brand	 Och fläta, i Månans erotiska glans	 Snöglänsande armar melodiskt i dans.	 
	 Men en bland de sköna den skönaste är	 Ack! djupt i mitt hjerta dess afbild jag bär,	 Dock äger ej lyran, ej språket en ton	 Att måla en Skönhet från Sällhetens zon.	 Knappt tanken kan fatta dess änglabehag	 Blott hjertat dem känner i lefvande slag.	 
	 Och nyss vid mitt läger den hulda jag såg	 Där fängslad i kedjor af vallmo jag låg.	 »Kom», sade hon, »kom till de saligas bygd	 På bäddar af blomster, i cedrarnes skygd.	 Af kyssar och viner och dans och musik	 Skall främlingen mötas i palmkransad vik.»	 
	 Hvar finner jag vägen till Sällhetens strand?	 Ack! lägger en julle ej ut ifrån land?	 
	 
	 
	 Förgäfves! – blott Sagan i luftiga charn	 Dit hastar med sångens harmoniska barn.	 Så för mig på molnen, o mäktiga Fé!	 Till kusten där njutningens urbilder le.	 
	 
	 
	 LX.	 
	 DORA.	 
	 
	 Vid det öppna fenstret sitter	 Dora, tyst, en aftonstund.	 Afskedsstrålens purpur spritter	 Öfver markens dunkla grund.	 Ren han glimmar längst på bergen,	 Ren i hafvets djup han bor	 Och på bleka rosenfärgen	 Hvilar nattens dystra flor.	 
	 Månan fram ur vågen seglar	 Under milda böljors dans,	 Och från vattnets hundra speglar	 Återstrålar hennes glans.	 Ljuft dess silfverlampa lyser	 Ner på systerns rosenbädd,	 Där för nöjets dröm hon myser,	 Lätt i hvilans gazer klädd.	 
	 Sömnen ur papaverskålen	 Stänker hvarje ögonlock	 Och i tysta midnattsstrålen	 Sväfvar Morfei bleka flock.	 
	 
	 
	 Blomstren sina kalkar sluta	 Pärlande af daggens tår.	 Alla rosor hvilan njuta –	 Dora blott ej slumra får.	 
	 Ej sig sjelf dess hjerta lyder.	 Ack! en stark, odödlig Gud	 I dess helga inre tyder	 Omotståndligt sina bud.	 Vet Du väl hvad Guden heter?	 Blommorna i dalens famn,	 Stjernorna i himlens eter	 Gladt förkunnar dig hans namn.	 
	 Full af oro, än till venster	 Än till höger spejande	 Genom hyddans öppna fenster	 Blickar Tärnans anlete.	 Barmen svälld af dunkla lågor	 Ryser för ett anadt väl	 Och med känslans vilda vågor	 Sanslös brusar hennes själ.	 
	 Barnet, barnet vill i Quinna	 Nu förvandlas underbart,	 Och åt Kärlekens Gudinna	 Dockorna det helgar snart.	 Nattens sälla högtid stundar,	 Och med lösta saffranshår	 I Naturens offerlundar	 Skälfvande Prestinnan går.	 
	 
	 
	 Våldsamt sjuder tårdemanten	 Darrar Flickans blomsterkropp.	 Nalkas ej Hierofanten?	 Klingar Templets dörr ej opp?	 Hvadan denna vilda kjusning?	 Svaret hör af Gudens mund!	 »Skåda fick Du eterns ljusning	 Blott för denna herdestund.»	 
	 
	 
	 LXI.	 
	 BRUDNATTEN. IDYLL.	 
	 
	 Maria.	 
	 I denna helga myrtenlund,	 Dit inget hatadt vittne hinner,	 Där kring de älskandes förbund	 En dubbel natt sin mantel spinner	 Alexis! här vid stjärnors brand	 Maria räcker Dig sin hand.	 
	 Alexis.	 
	 Välsignad Du, hvars lätta fot	 I aftondaggen till mig ilar!	 Att bringa detta hjärta bot	 Som blödde efter Amors pilar	 Du gäckat har en vaksam Mor	 Och ingen våda tyckt för stor.	 
	 
	 
	 Maria.	 
	 Hur fåfäng ej den omsorg är	 Hvarmed man kärleken bevakar.	 Förgäfves barnet kedjor bär,	 Han dem med löje från sig skakar,	 Sin Argus han med blindhet slår	 Och genom nyckelhålet går.	 
	 Alexis.	 
	 I slöjans andehvita skrud	 Med rosor kring de svarta håren	 Du står så himmelskt skön, o Brud!	 På dina kinder glimmar tåren	 Och öfver tröjans rand, Din barm	 Sig höjer glänsande och varm.	 
	 Maria.	 
	 O pladdrare! om mindre jag	 Till allt Ditt smicker lyssnat hade,	 Jag bröt ej nu Dianas lag,	 Jag mig till hvila, sorgfri lade.	 Alexis! om Du bröt Din Ed	 Jag ensam steg i grafven ned.	 
	 Alexis.	 
	 Maria! om jag bryter den	 Må Orkus sina dolkar hvässa	 Att genomborra uslingen,	 Må blixten störta på min hjässa,	 Och korpar under hemsk musik	 Till fester samlas, kring mitt lik.	 
	 
	 
	 Maria.	 
	 Välan! jag svär vid himlarne	 Att evigt jag [skall] trogen vara,	 Att blott för Dig, min korade!	 En slöjad fägring uppenbara.	 Och jord och himmel och Tenar	 Till vittne på min Ed jag tar.	 
	 Alexis.	 
	 Hur skön är natten! Luna där	 Med rosig hy går fram i Öster	 Och lunden festligt uppfylld är	 Af näktergalars silfverröster.	 Med blommor är vårt läger strödt	 Och Fröjas stjärna ler så sött.	 
	 Maria.	 
	 Fast till en yppig Tyrisk bädd	 Vid skenet Högtidsfacklan sprider	 Af Hymens gula dok beklädd,	 Jag, af Matronor ledd ej skrider,	 Din är jag dock – och Venus ser	 På sina barn med kärlek ner.	 
	 
	 
	 
	 
	 
	 
	 
	 
	 
	 LXII.	 
	 JÄGAREN.	 
	 
	 När dagen gryr,	 Straxt Jägarn flyr	 Från bäddarna i skogen ut,	 Och ungdomsvarm,	 Med senig arm	 Han skakar jagtens spjut.	 Med ömma hopp,	 Från bergens topp	 Aurora spanar honom opp.	 Sin tår	 Hon sår	 I Jägarns dunkla hår.	 
	 Guldlockig, fram	 Ur ekens stam	 Dryaden tittar djerf och glad.	 Med eldad håg	 Ur källans våg	 Sig höjer en Najad.	 Dianas mö	 Sjelf van att strö	 Med blodets rosor fjällens snö,	 Nu ser	 Och ler	 Från klippan bifall ner.	 
	 
	 
	 När qvällens hand	 Kring himlens rand	 Rubiner, guld och blommor sår,	 Från dagens krig	 Sin krökta stig,	 Till hemmet Jägarn går.	 Glad, som i dans	 Och högtidskrans,	 Han rofvet bär på blodig lans.	 Jo! Jo!	 Hvad ro	 Nu väntar i hans bo.	 
	 Ack! öm och kär,	 I porten der	 Står flickan, röd som österns sky,	 Kring barmen täckt	 För vädrens flägt	 Dess silfverlockar fly.	 »Han var ej sen!	 Ack! lansen re’n	 Jag glittra ser i Månens sken	 Så klar!	 Jag snar	 Om halsen honom far!»	 
	 
	 
	 
	 
	 
	 
	 
	 
	 
	 LXIII.	 
	 FISKAREN.	 
	 
	 När guldröda Solen i vester går ned	 Och aftonen svalkar den smäktande jorden,	 Då Fiskaren hastar ur hyddan sin led	 Till jullen, som bidar i skummiga fjorden,	 Och hissar dess segel och lossar dess tåg,	 Och klyfver med åran den fräsande våg.	 
	 Nu trygg han der sitter, vid facklornas brand,	 Allena i natten, på gungande båten,	 Och skickar åt djupet, med roflysten hand,	 De lockande beten, som gömma försåten,	 Och spänner, för vågornas menlösa barn,	 I skären de lömska, de hållfasta garn.	 
	 Hans boning är hafvet, af fullmånens glans	 Försilfradt. Det böljande golfvet af Solen	 Förgylles. Och klippor, i furornas krans,	 Likt pelare, stödja den stjernströdda polen,	 Som hvälfver deröfver sitt skimrande tak. –	 Ja, tärnor ej saknas i Fiskarns gemak.	 
	 Se Hafsbruden tittar ur böljorna opp.	 Dess uppsyn är ljuf, som den daggiga våren.	 Med hafsskummet täflar dess snöhvita kropp.	 Kring glänsande skuldror de sjögröna håren	 
	 
	 
	 Från säfkransen flyta. På armen hon för	 En gyldene harpa och glädtigt den rör.	 
	 Och sjunger förföriskt: »Hvi töfvar du här,	 På slippriga vågor, o Yngling! i töcken?	 Jag ryser här uppe. Så kyligt det är.	 Hvart ögat än blickar, det ser blott en öcken.	 Stig ned i min grotta! Dess vägg är beklädd	 Af gröna tapeter, och varm är min bädd.»	 
	 »Dit hinner ej vågornas eviga sus,	 Men harpor, kring fradgande skålar, der klinga,	 Och rummet är upplyst af hundrade ljus,	 Och skalkande tärnor i dansar sig svinga.	 O, kom till min ömma, min svallande barm!	 O, kom för att slumra på hafsbrudens arm!»	 
	 Ack! lycklig den Fiskare är, i hvars tjäll,	 Vid lampan, en trogen och älskande maka	 Förnöter i saknad sin ensamma qväll –	 Som älskar en tärna och älskas tillbaka.	 Han vandrar förvägen sin farliga stråt;	 Han faller ej offer för Hafsfruns försåt.	 
	 
	 
	 
	 
	 
	 
	 
	 
	 
	 LXIV.	 
	 ELFVORNA.	 
	 
	 O Menniskor! tron ej, att jordens klot	 Blef skapadt allena för Er,	 Försvinnande väsen! dem tidens fot	 Lätt trampar, likt vårblommor, ner;	 
	 Att Solen ur morgonens port är förd	 Fördenskull, I dårlige! blott,	 Att drufvorna mogna och axens skörd,	 Att villor må lysas och brott;	 
	 Att Månens fackla – när qvällens gull	 Har bleknat och stjernorna le –	 Blott skimrar för älskarns och mördarns skull,	 Som tyst sig till målet bege;	 
	 Att lunden, så gästfri och dunkelgrön,	 Sin skugga blott vandraren ger;	 Att silfrade bäcken, så frisk och skön,	 Blott sorlar för djuren och Er.	 
	 Der pol-isen hämmar hvart forskningståg,	 Der sandfält i hafsvågor gå,	 Der solstrålen aldrig ett fotspår såg,	 Der lefver och gläds man ändå.	 
	 
	 
	 I skogens öcken, bland hafvets skum,	 I leende majdalens ro,	 I klippor, i skyar, på hvarje rum,	 Gudomliga varelser bo.	 
	 Säg, känner du Elfvornas glada slägt?	 De bygga vid flodernas rand;	 De spinna af månsken sin högtidsdrägt,	 Med liljehvit, spelande hand.	 
	 I tallarnas skugga, på gräsig vall	 De samlas till festliga mål,	 Och dricka den perlande daggekristall	 Ur vårblommans gyldene skål.	 
	 De samlas till lekar, till skämt och dans,	 När flygtad är himmelens Sol,	 Och tindrande stjernor, i midnattsglans,	 Befolka den sörjande pol.	 
	 På fält, som försilfras af Månens prakt,	 I hjulande ringar de gå.	 Grönskäggige Necken, med tjusfull magt,	 Hörs harpan i flodgrottan slå.	 
	 Men höja de stämman till sånger opp,	 Då glädja sig höjder och däld.	 Straxt älfverna sagta sitt thordönslopp,	 Och nattstormens vinge är fälld.	 
	 
	 
	 Och vandraren stadnar på nattlig stråt	 Med hänryckt klappande bröst,	 Och liljan försmälter i silfvergråt	 Vid sångens melodiska röst.	 
	 
	 
	 LXV.	 
	 AGNES.	 
	 
	 På bordet glänste den korsfästes bild,	 Och lampan fyllde den mörkgråa cellen	 Med bäfvande skimmer, der, dyster och vild,	 Skön Agnes vakade sent om qvällen.	 Blott stundom ljudade suckens röst;	 Blott stundom tillrade tårens tröst.	 
	 Hon dansat, hon äfven, på rosor en gång.	 Vid sjutton års ålder, då steg hon ur dansen.	 I helgedomen, vid orgornas sång,	 Från hjessan lyftes den ångande kransen,	 Som kärleken målat med rodnande hopp.	 Så sveptes i nunn-drägt dess änglakropp.	 
	 Och afskuros gyldene lockarne, nyss	 En älskvärd lek för den fria vinden,	 Och evigt försönk undan älskarens kyss,	 I doket, den bleknade, tårfulla kinden:	 Och under de fuktiga klosterhvalf,	 I sömnlösa nätter, hon bad och skalf. –	 
	 
	 
	 På afstånd himmelens åska röt	 Och matta blixtar i natten brunno.	 Kring klostermurarna stormen tjöt	 Och strida skurar från molnen runno.	 Och tolf slog klockan i kyrkans torn,	 Och tolf ropte väktarens messingshorn.	 
	 »Min Agnes!» – klingade då en röst,	 Lik Cherubsharpan i himmelrike.	 Och upp for Agnes med klappande bröst	 Och såg ett under förutan like:	 Ty utanför gallret stod Carl, lik en hamn.	 Han såg på sin Agnes och nämnde dess namn.	 
	 »Välkommen, välkommen, saliga hamn,	 Så tidigt flygtad från jordens dalar!	 Du söker din brud, du nämner dess namn.	 Ja! snart vi mötas i himlens salar.» –	 Så ropade Agnes. En suck hon drog,	 Och hoppets stjernblick ur tåren log.	 
	 »Men ack!» – så återtog Jungfrun snällt,	 Med rösten skälfvande, hemsk och bruten:	 »Du multnar säkert på krigets fält,	 I himlens syn, af dess tårar begjuten.	 Ditt hår är lögadt i regnets flod,	 Din kind är fläckad af stoft och blod.»	 
	 
	 
	 »Nej! väna, himmelska Flicka, nej!	 Ej lifvets flamma i mig är kolnad.	 Ur grafvens mörker jag kommer ej	 Att dig besöka, en flygtig vålnad.	 Än går jag bland törnen på lifvets stig.	 Än klappar mitt hjerta, o Agnes! för dig.»	 
	 »Ja, förd af kärlekens öfverdåd	 Igenom åskor och hagelskuren,	 Jag kommer hit på min moders råd. –	 På trädets grenar, som skugga muren,	 Jag hit uppklättrat. – Ja, regnet mitt hår	 Har lögat, af qvistar min kind bär sår.»	 
	 »Träd närmare gallret, min korade mö!	 Och se ej din älskling med skygga blickar.	 Tag mot denna flaska i hand af snö.	 Oss begge till frälsning min mor den skickar.	 Hon mjödet har kokat af trollörters saft	 Och invigt med sånger och underbar kraft.»	 
	 »När dagen i morgon förmildrar sitt qvalm,	 Och näktergalen, i gröna lunden,	 Sitt qväde börjar, och klockornas malm	 Högtidligt Er ropa till bönestunden,	 Då väntar jag dig! – – Töm flaskan då,	 Och osedd du skall genom vakter gå	 
	 
	 
	 »Och riglade portar.» – Nu flaskan han ger	 I Agnes’ händer och ned sig sänker.	 Ett skum likt perlor på vätskan ler,	 Och trollfiguren och flaskan blänker.	 Men Agnes den gömmer i snöhvitan barm	 Och sjunker till dvala på bädden varm.	 
	 När aftonen mildrade dagens qvalm,	 Och näktergalen, i gröna lunden,	 Sitt qväde begynte, och klockornas malm	 Högtidligt ropte till bönestunden,	 Då tömde hon flaskan med lustigt mod.	 Straxt slöt sig dess öga och hjertat stod.	 
	 I templet klingade orgors ljud,	 I messingskronorna ljusen brunno.	 De helga Jungfrur, i snöhvit skrud,	 Knäböjde vid choret och tårarne runno.	 Men Agnes ej med bland de bedjande låg.	 Abdissan det märkte med sorgefull håg.	 
	 »Dig skynda, Ragneta! i Systerns cell,	 Och se hvad orsak den arma hindrar	 Att bönen bivista med oss i qväll.» –	 Ragneta är åter, och tåren glindrar	 I Nunnans öga. – »Agnes – hon skrek –	 »Ligger utsträckt på golfvet liflös och blek.»	 
	 
	 
	 
	 
	 
	 
	 
	 
	 
	 LXVI.	 
	 GÅNGEN TILL AFRÄTTSPLATSEN.	 
	 
	 Himmel! jag darrar:	 Så gifs ej förskoning?	 Jerndörren knarrar	 Till fångarnes boning,	 Och dödsklockan slår.	 O rysliga öden!	 Till döden, till döden	 Jag vacklande går.	 
	 Hör foglarnes röster!	 Se, morgonen prålar	 Rosig i öster!	 Med tindrande strålar	 Han böljorna målar	 Och klippornas topp.	 Leende träder	 I skinande kläder	 Dödsdagen opp.	 
	 Hvi tränges du så,	 O menniskoskara?	 Din möda dig spara:	 Nog skall Orcus ändå	 Sitt byte försvara.	 
	 
	 
	 O! unna mig gå	 I stillhet till målet!	 Långt mera än stålet,	 Än dödsgallans drick,	 Jag fruktar din blick.	 
	 Men hvad trollkraft mig binder?	 I er hvimlande flock	 Jag skådar en tärna	 Med glödande kinder	 Och gullfärgad lock,	 Som bland stormmoln en stjerna.	 Vid himlen jag svär:	 Min Lovisa det är.	 Se, nu vänder hon bort	 Sin strålande panna –	 O, låten mig stanna!	 Vägen är kort.	 Förgäfves! ditåt!	 Mitt hjerta vill brista.	 Strömma du sista,	 Blodiga gråt!	 
	 Det är rysligt att dö	 I fiendeland,	 Der en älskande mö	 Ej trycker vår hand,	 Der en far, der en mor,	 Der en syster, en bror	 Ej vid dödsbädden står,	 
	 
	 
	 Vårt öga tillsluter	 Och kärlekens tår	 På grafhällen gjuter.	 
	 Ängsligt mitt öga	 I blodstårar släckt	 Kring nejderna spanar.	 Hvem är väl den höga	 Kullen, af granar	 Dystert betäckt?	 O! mitt hjerta det anar.	 På dess rysliga höjd	 För dödsjernet böjd	 Jag afsked skall taga	 Af smärtor och fröjd.	 Hör, vindarne klaga	 I topparne der –	 Af korpar en här	 Tar mig skränande mot.	 Hur bäfvar min själ!	 Hur vacklar min fot!	 Jord, himlar, farväl!	 
	 Under mig re’n	 Ängarne glimma	 I morgonens sken.	 Gyllene skyar	 Lekande simma	 I himmelens blå.	 Fredliga byar	 Vid floderna stå.	 
	 
	 
	 Kring blomstrande gärden	 Sig hjordarne strö.	 Herrlig är verlden,	 Dock måste jag dö.	 
	 Fjerran ifrån	 Hör jag trafvares dån:	 Något hvitt ser jag sväfva,	 Der ur sluttande dal	 Dammoln sig häfva.	 En frälsningssignal! –	 O nej! o nej!	 Mig förlåta de ej.	 Bödel! så hör:	 Tag dristigt i handen	 Den glänsande bilan,	 Och ledig mig gör	 Från de tryckande banden!	 Till den eviga hvilan,	 Bistre! du för.	 O nöjen! o smärta!	 För evigt farväl!	 Du skall sofva, o själ!	 Du skall stanna, o hjerta!	 
	 
	 
	 
	 
	 
	 
	 
	 
	 
	 LXVII.	 
	 JÄGARENS STUNDER.	 
	 I.	 
	 MORGONEN.	 
	 
	 Än verlden tiger.	 Ej fogeln qväder	 I lindens topp.	 Aurora stiger	 I purpurkläder	 På bergen opp.	 Rodnande, lik Aurora,	 Öppnar min hulda Dora	 Sin blick, mot älskarns vänd.	 Länge må Solen dröja	 Guldfacklan än att höja;	 Den sol mig lyser, re’n är tänd.	 Med kyssar, Dora!	 Begynnom dagen	 Och slutom den.	 En gång förlora	 Vi grymt behagen	 Af kärleken.	 Mägtigt från skogens tallar	 Jagthornet redan skallar,	 Mig vänta mina Bröder re’n.	 Lastad af rof tillbaka	 Komma jag skall, o maka!	 Vid aftonrodnans bleka sken.	 
	 
	 
	 2.	 
	 MIDDAGEN.	 
	 
	 Här vid källans silfvervågor,	 Här af popplarnas förbund	 Skyld för middagssolens lågor,	 Vill jag lägra mig en stund.	 Snabbe som åskan, som ilen,	 Tröttade hundar! er hvilen	 Vid er beherrskares fot.	 Ljuft vill han slumra vid popplarnas rot.	 
	 Festligt darrar trädens krona,	 Blomstren andas himmelskt väl.	 Källa, löf och väder tona	 Hulda känslor i min själ.	 Sinnena ljuft sig förlora –	 Älskade bild af min Dora!	 Vänligt du kommer, och ler,	 Kysser min panna, i ögat mig ser.	 
	 O att magtens purpurkläder,	 Kungars diadem jag bar,	 Ägde folk och land och städer! –	 Ack! mitt hjerta blott jag har.	 Detta åt Dora jag gifvit.	 Evigt den frommas det blifvit –	 Skulle jag taga igen	 Hvad som högtidligt jag skänkt åt min vän?	 
	 
	 
	 Dig, o Dora! ingen qvinna	 Från min kärlek skilja kan,	 Sjelfva kärlekens Gudinna	 Ej i mig Adonis fann.	 Fåfängt från himmelens bana	 Kogerbehängda Diana	 Nedsönk på jägarens stig –	 Eos! din guldvagn ej bortförde mig.	 
	 3.	 
	 AFTONEN.	 
	 
	 Qvällen glesa flor af töcken	 Öfver våra ängar drar,	 Och bland östra molnen rullar	 Cynthias blanka silfverchar.	 
	 Tyst i säkra nästen hvilar	 Fjäderskaran par och par;	 Endast näktergalens klagan	 Lockar än af echo svar.	 
	 Mödosam min färd i skogen,	 Men af seger krönt den var,	 Och gudomligt ljufva nätter	 Följa på besvärets dar.	 
	 Re’n jag ser det stilla tjället,	 Der i bäddarnas förvar,	 Vid Auroras purpurlågor,	 Jag min flicka lemnat har.	 
	 
	 
	 Röken mildt åt höjden stiger,	 Och Selene, ljuf och klar,	 Rutorna i hyddans fenster	 Lätt med silfver öfverdrar.	 
	 Lågor genomfladdra själen.	 O, hvad tjusning mig betar!	 Hjertat klappar, vill ha vingar,	 Kan med möda hållas qvar.	 
	 Re’n jag nalkas offerstället,	 Porten re’n man öppnat har,	 Och den lågande Prestinnan	 Hänryckt mig om halsen far.	 
	 
	 
	 LXVIII.	 
	 ROMANS.	 
	 
	 Omringad af bekymmer	 Jag i min hydda är.	 När dagen gryr och rymmer,	 Blott möda och besvär.	 Colette! min älskarinna!	 Om jag dig ägde där,	 Nöjd skulle jag mig finna	 Lik den en krona bär.	 
	 
	 
	 Hvar quäll, då jag med hjorden	 Kom hem på dalens stig,	 Mer öm och dyrbar vorden,	 Omarmade Du mig.	 Förr’n Solen återvände	 På fältet gången ut,	 Ej dagens tyngd jag kände	 Vid tanken på dess slut.	 
	 
	 
	 LXIX.	 
	 ENDYMION.	 
	 
	 Skön, med lågande hy och slutna ögon,	 Slumrar herden så ljuft i Månans strålar.	 Nattens ångande vindar	 Fläkta hans lockiga hår.	 
	 Stum, med smäktande blick och våta kinder	 Honom Delia ser från eterns höjder:	 Nu ur strålande charen	 Sväfvar hon darrande ned.	 
	 Och af klarare ljus, vid hennes ankomst,	 Stråla dalar och berg och myrtenskogar.	 Utan förerska spannet	 Trafvar i silfrade moln.	 
	 
	 
	 Herden sofver i ro: elysiskt glimma	 I hans krusiga hår Gudinnans tårar.	 På hans blomstrande läppar	 Brinner dess himmelska kyss.	 
	 Tystna, suckande vind i trädens kronor!	 Rosenkransade Brud på saffransbädden	 Unna herden att ostörd	 Drömma sin himmelska dröm.	 
	 När han vaknar en gång, hvad ryslig tomhet	 Skall hans lågande själ ej kring sig finna!	 Blott i drömmar Olympen	 Stiger till dödliga ned.	 
	 
	 
	 LXX.	 
	 JULQUÄDE.	 
	 
	 På nytt den gyllne Solen	 Man ser i loppet stanna	 Vid Söderns låga, dufna regioner.	 På nytt till Norra polen	 Hon vänder strålig panna	 Och blickar mildt åt Thules frusna zoner.	 Nu skalla glädjens toner	 I dalar och på fjällar:	 Och dryckeshornen rinna	 Och silfverljusen brinna	 
	 
	 
	 På rika bord, i långa högtidsquällar.	 Med fulla glas i handen	 Vi hälse Drottningen från Österlanden.	 
	 Hon kommer – se, i spåren	 Välsignelsen ju ilar –	 Mot natt och vinter segersäll hon strider.	 O! snart den milda Våren	 I blomsterdrägten smilar	 Och liljeångor öfver jorden sprider.	 Snart sippors krans sig vrider	 Kring Tärnans mörka lockar	 Snart slumrar hon vid bäcken	 Och snart på törnehäcken	 Med varsam hand en eldig ros hon plockar,	 Och hvit som elfvens fragga	 Ses barmen ljuft den röda blomman vagga.	 
	 Snart mejas våra tufvor,	 Snart sädens gullhaf svalla,	 Och bygdens svenner krumma liar hvässa.	 Snart Söderns friska drufvor	 Af Solen brände, kalla	 I högröd glans från bergens fria hjässa.	 Och vingårdsmännen prässa,	 Med fröjd, den gyllne musten	 Och smaka på och kransa	 Med vinref sig och dansa	 Vid zittrans slag, i druckna ungdomslusten.	 O! glöm ej, gyllne stjärna	 Att mogna drufvan – flykta sedan gärna.	 
	 
	 
	 Nu, tvekom icke, Bröder,	 Att friskt med glasen klinga	 Och glädtig krets om rika julbord sluta.	 Så länge Solen glöder	 Skall tegen skördar bringa	 Och vin skall året i vår flaska gjuta.	 Se, sparfvar födan njuta	 Af Solens ljusa Fader:	 Ej markens blommor spinna	 Sin drägt, men ändå brinna	 I festlig glans af skimrande brokader.	 Mot Dagens Tärna nickom	 Från välkomstbägarn tröstansfullt och drickom.	 
	 O! Broder, ho kan veta	 Om flere vinträ mogna	 För oss på Jorden – quäf den fega tåren.	 Må lifvets bord oss reta	 Att nöjets bjudning trogna	 Som Hjältar frossa – snart på svarta båren	 Vi tåga hem, och spåren	 Ej efter oss man finner –	 Hvad båtar då att spara?	 Som böljor åren fara	 Och mer har Jorden än man njuta hinner	 Klang! snart i himlasalen	 Med patriarker tömme vi pokalen.	 
	 
	 
	 
	 
	 
	 
	 
	 
	 
	 LXXI.	 
	 HYMN TILL CERES.	 
	 
	 Gudinna med de fulla brösten	 Och rika gullax i Ditt blonda hår!	 Dig höjes bönerösten	 Ditt lof min harpa slår.	 Hur skön, ur Ennas blomsterrika dalar,	 Med Etna-tända facklans brand	 I snöhvit hand	 Du lopp från strand till strand –	 Att söka Dottren som i Plutos salar	 Var krönt till Drottning öfver skuggors land.	 Du egna plågor glömde	 Och gjorde mänskoslägtet sällt	 Och ymnigheten tömde	 Sitt frukthorn öfver Jordens fällt.	 I mörka fåror ristade af plogen	 Du gyllne kornen regna böd	 Och bytte skördarne ur ollonskogen	 I saftigt bröd.	 
	 Ej rika städer speglat än sin prakt	 I oceanen eller flodens vågor:	 Ej snäckan skatter öfver djupen bragt.	 Ej höga offerlågor	 I marmortempel blidkat Gudars magt.	 Ej Skalden rörde än sin lyra	 Ej konsten trollat sina under fram	 Och muntra vänner ej, i glädjens yra	 Vid högtidsborden öfvade sitt glam.	 
	 
	 
	 En villdjursfäll barbaren täckte	 En ung cypress hans vapen var och staf.	 I närmsta våg sin törst han släckte	 Och tak och näring Jofurs ek då gaf.	 Men Ceres kom – man bakade och bryggde	 Och grannar bjödos till kalas –	 Straxt vänskapen sin thron i laget byggde	 Strax kommo löjen skämt och ras.	 Man byggde Kungastäder	 Och sammhällsband man knöt	 Och krämarns snäcka gick för våg och väder	 Och läckerbitar till sig böt.	 Snart Bachus mänskan lärde,	 Att binda rankan omkring almens stam.	 Till sorgens tröst han drufvans must beskärde	 Och glädjen vinkade med tyrsen fram.	 O sky ej, Ceres, att Dig ömt förena	 Men Vinets unga rosenröda Gud.	 Dig höfves alltar när Du är allena	 Men Tempel först som Evans Brud.	 
	 O Ceres! från det höga	 Olympen, sänk	 Till åkermannen mildt Ditt öga	 Och honom frukten af sin möda skänk.	 O! må han tryggt, vid fulla skålar	 Få skördens fest begå i löfvets tällt	 Och hindra Martis blodbestänkta fålar	 Att beta af hans åkerfällt.	 
	 
	 
	 
	 
	 
	 
	 
	 
	 
	 LXXII.	 
	 
	 När trött af Ödets ilar	 När mättad af att sträcka	 En fåfäng blick i tidens labyrinther	 I sömnens famn jag hvilar	 Och skuggor mig betäcka –	 Straxt grönska nya vårar i min vinter.	 Kring fält af hyacinther	 Där tusen färgor pråla	 Ur böljan evigt unga	 Gullröda Solar ljunga	 Som nejderna med purpurglans bestråla.	 Och rosenröda minnen	 I mystisk dans omgyckla mina sinnen.	 
	 Mitt fornlif blomstrar åter.	 Glad som i purpurstrålen	 En fjäril far, så hjertat fröjdfullt andas.	 Lyäi drufva gråter	 Sin purpurdagg i bålen	 Och vänners sång med glasens samljud blandas.	 Bland gyllne skyar randas	 Den sköna kärleksdagen.	 Af vällust luften bäfvar	 Från himlahvalfvet sväfvar	 Idalia ned af silfversvanor dragen,	 Och Gratier henne följa	 Och gudaglans beskimrar diktens bölja.	 
	 
	 
	 Då ilar jag kring verlden	 Den stora, njutningsfulla	 En Konung lik som kring sitt rike tågar.	 Af flickor vimlar färden.	 Kring vagnarne som rulla	 Amurer sväfva högt med bloss och bågar.	 Mitt rökverk festligt lågar	 I hvarje vårdälds sköte.	 Och Tärnor undersköna	 Dem Indiens pärlor kröna	 I hvarje stadsport gladt mig göra möte	 Och blommor strö och quäda	 Vid harpors ljud, som nejdens eko gläda.	 
	 Då firas stolta fester	 I kransbehängda salen,	 Hvars gyllne väggar kronans eld beskiner,	 Då samlas muntra gäster	 Kring flickan och pokalen.	 O änglalif! musik och dans och viner!	 Snart vinka Amoriner	 Kapellets dörrar slutas.	 Hvems änglabarm är denna?	 Hvems nektarkyssar bränna	 I skuggorna som kring den sälle gjutas?	 Hvem suckar? o hvem hviskar	 Lik vindens flägt som Odlaren förfriskar?	 
	 Men drömmens taflor blekna	 Ur dvalans ro jag vaknar	 
	 
	 
	 Och höstligt verkligheten kring mig ryter.	 Ack! hjertats fibrer vekna	 Jag yrans vällust saknar	 Och tåren vemodsfull ur ögat flyter.	 En vredgad stjerna bryter	 Ur Oceanens vatten.	 I glömskans dunkla trakter	 Fly alla gudamakter –	 Blott korsets änglar snyfta doft i natten	 Och evigheten kallar	 Ur kaoshafvet, som min strand besvallar.	 Snart slå ej Alltets klockor mina stunder.	 Gud! slockne i mitt hjerta	 Hvart jordiskt hopp och ljuf blir dödens smärta.	 
	 
	 
	 LXXIII.	 
	 FJÄRILENS DÖDSSUCK.	 
	 
	 Hvad Naturen är förändrad vorden!	 Kulna vindar susa öfver Jorden,	 Floderna med vreda böljor svalla,	 Ned från himlen, flyktiga och kalla	 Solens strålar falla.	 
	 Ingen Zefir mer bland löfven hviskar,	 Ingen blommas nektardagg förfriskar.	 Röfvad är ur Floras lockar kransen	 Inga systrar mer i middagsglansen	 Bjuda mig till dansen.	 
	 
	 
	 Kort är dagen. Långa, svarta nätter	 Snart sig lägra öfver öde slätter –	 Regnets tårar vissna parker löga.	 Ängsligt ned från molnen i det höga	 Stirrar Lunas öga.	 
	 Ingen näktergal med silfvertunga	 Hörs min brudnatt mer i lunden sjunga.	 Ej vid Rosens ömma bröst jag hvilar,	 Ej mot älskarn, väckt af ljusets pilar,	 Rodnande hon smilar.	 
	 Sälla dar, då jag till verlden föddes!	 Marken tätt af blyga sippor ströddes.	 Glad och menlös blickade den ljufva	 Vårens förstling ur sin gyllne hufva	 På en grönklädd tufva.	 
	 O hur log, hur fröjdades ej gossen!	 Skönare dock tändes morgonblossen,	 Mildare sågs quällens stjerna brinna	 När ur knoppen, Rosa, min Gudinna	 Gick att segrar vinna.	 
	 Åldras verlden? Blomstrens gyllne Fader	 Dör han ock med barnens myriader?	 Skall väl Jorden med de undersköna	 Döttrar, som dess vårfest sågos kröna,	 Lika öde röna?	 
	 
	 
	 Fåfäng fråga! snart jag evigt somnar,	 Hjertat mattas, purpurvingen domnar,	 Blodet trögt i mina ådror svallar,	 Rosas vålnad, från Elysiens vallar	 Mig till hvila kallar.	 
	 
	 
	 LXXIV.	 
	 BALEN.	 
	 
	 Sköna flicka! brutet mot kristaller,	 Vidt kring salen kronans eldsken faller;	 Redan flöjten, re’n fiolen ljuder –	 Månn’ ditt hjerta ej af vällust sjuder?	 Han till dans dig bjuder.	 
	 Lyd musikens kärleksrika toner!	 Vet, de komma ned från etherns zoner,	 Himmelsk tjusning deras samklang föder,	 Med den känsla i ditt hjerta glöder	 Äro de ju bröder?	 
	 Nöjets rosor dina kinder måle!	 Hopp och kärlek ur ditt öga stråle!	 Le, i kransen af Chariter vriden,	 Snart, ack snart är gyllne fabeltiden	 Af ditt lif förliden!	 
	 
	 
	 Än en rosig, leende gudinna,	 Ser du hänryckt dina offer brinna.	 Du är Venus, en Olymp är salen,	 Evigt fylld af Hebe guldpokalen,	 Blott en saga qvalen.	 
	 Andra scener närma sig med åren:	 Sorger, plågor, skrynklorna och båren.	 Med en graf din himmel dock skall ändas	 Inga böner mer af dyrkarn sändas,	 Inga rökverk tändas.	 
	 Än en Gud ditt hjerta värdes lifva!	 Snart sitt tempel skall han öfvergifva.	 Flygtigt himlens eld i stoftet brinner:	 Allt hvad kärlek och beundran vinner	 Blänker och försvinner.	 
	 
	 
	 LXXV.	 
	 VALS.	 
	 
	 Med lagrar, evigt gröna	 Må Visheten sig bekröna.	 Med rosor undersköna	 Min Flicka smyckar sig.	 Må Hjelten segrar vinna	 Och ärans palatser hinna.	 
	 
	 
	 Ditt hjerta, o älskarinna!	 Är välde nog för mig	 Tonen med glädtigt dån	 Strängar, för nöjets Son!	 Flöjter! med festligt ljud	 Prisen hans Brud!	 
	 Må girigheten samla,	 Bland högar af silfver famla!	 O Flicka! lät de gamla	 Dårarne ha sin fröjd,	 Oss tillhör det som unga	 Att älska, att le och sjunga	 Och likt en vårvind ljunga	 I dans kring dal och höjd.	 Tonen med glädtigt dån etc.	 
	 En rök är tidsfördrifvet,	 En skugga är sjelfva lifvet –	 Blott för en vårnatt gifvet	 Det flyr vid dagens bloss.	 Hvad båtar att oss sansa?	 Snart nya fantômer dansa	 Bland rosorna, som bekransa	 Torfskjulet öfver oss.	 Tonen med glädtigt dån etc.	 
	 Hvad mer att vi försvinna?	 De lågor hvaraf vi brinna,	 O ljufva älskarinna!	 
	 
	 
	 Ej slocknar deras prakt.	 Hvad är det lif vi dyrka?	 Hvad skänker det glans och styrka?	 Blott känslorne, som yrka	 Lydnad åt nöjets makt.	 Tonen med glädtigt dån etc.	 
	 Fritt hväse dödens ilar!	 Snart blomstrar för Amors pilar	 Ny rosenskörd och smilar	 Mot Solen, rik och säll.	 Snart våren åter spirar	 Ur mullriket opp och sirar	 Gudinnan, som evigt firar	 En hänryckt brölloppsquäll.	 Tonen med glädtigt dån	 Strängar, för nöjets Son!	 Flöjter! med festligt ljud	 Prisen hans Brud!	 
	 
	 
	 LXXVI.	 
	 TILL YNGLINGEN.	 
	 
	 O Yngling! hoppas ej att lifvets gåta klarnar	 För dig till himmelskt ljus i nöjets armar opp!	 Lyd troget Andens röst, som i ditt inre varnar	 Och lär att fatta rätt din längtan och ditt hopp.	 
	 
	 
	 Se! gränslös är din ban. På Snillets höga vingar,	 Af kroppens dunkla band i gruset fåfängt snärd,	 Din själ i eterflykt kring stjernorna sig svingar	 Och i en blomsterdal Du söker dock din verld.	 
	 Af längtan slår ditt bröst att luftens skaror följa,	 Som öfver hafven fly mot obekanta land.	 Med firmamentets moln, med flodens strida bölja	 Du tyst vill strömma hän mot andra himlars rand.	 
	 Och hvarje blomma dock, som i din väg ses spira,	 Med purpurkronans glans dig, lockande, betar.	 En evig fest Du vill i myrtenskuggor fira	 Och vid en Flickas barm försucka lifvets dar.	 
	 Hur länge skall ditt bröst ett evigt offer vara	 För nattliga begär och dolda striders ve?	 Se i förnuftets ljus, det eviga och klara,	 O människa, din lott och din bestämmelse!	 
	 I tomma nöjens spel att fåviskt den förlora	 Af stjernornas beslut en tid ej skänktes dig.	 Det lilla måste dö i glansen af det stora,	 Och slockna jordens brand förr’n himlens tänder sig.	 
	 Hvad rör sig i ditt bröst med lefvande förkjusning,	 När Filomelas sång förtrollar nattens stund,	 När Tempes vårar le i Månans stilla ljusning	 Och svalkan möter dig i gröna bokars lund?	 
	 
	 
	 Säg fritt att Kärleken beherrskar all Naturen.	 Välan! men ej den Gud, som, skämtande och yr,	 Af löjets blomster krönt, af flärdens vingar buren,	 Mot dårskapen sin pil vid fyllda bålar styr.	 
	 I nödens tjäll han bor, på korset han förblöder,	 Den Kärlek verldarne i sina armar bär.	 Ej lustans offereld uppå hans altar glöder	 Och Rosens dyrkare han palmen ej förär.	 
	 Ja Yngling! skall en gång ditt qualda hjerta hinna	 Från dunkla känslors strid till evig sabbathsro,	 I himlens kärlek lät Idolerna förbrinna	 Och unna Gudomen ett renadt bröst bebo.	 
	 
	 
	 LXXVII.	 
	 VINTERMORGONEN.	 
	 
	 Det stora bloss, som föder Tidehvarfven	 Bland purpurmoln i Öster ljungar opp.	 Ack! stum är lärkan. Blott den glada sparfven	 Sin hälsning klingar i en sköflad topp.	 Ej Sefir mer i blomsterdalen leker	 Med Floras lockar, skämtande och mild.	 Ej vårens fjäril purpurblomman smeker	 Och flodens våg ej härmar Rosens bild.	 
	 
	 
	 Doft suckar böljan inom isens galler.	 Ur dunkelt fjerran trånande hon ser	 
	 
	 
	 
	 
	 LXXVIII.	 
	 TILL NÄKTERGALEN.	 
	 
	 Ej länge, tärd af mystiskt qual	 Du suckande och enslig dröjer	 I Manhems ekar, näktergal! –	 Din lätta vinge snart Du höjer	 Och öfver klippor, haf och land	 Du flyr till paradisisk strand.	 
	 En evig vårvind susar där	 I kronorna af mandelträden	 Och tusen foglars glada här	 Med ditt förena sina quäden:	 Där glimmar rankans gyllne frukt	 Och rosen andas herrlig lukt.	 
	 O fogel! hvad din tid är lång	 I Manhems korta blomstermånar!	 Hur enslig, klagande Din sång! –	 Till Söderns lundar bort du trånar.	 Så längtar ock din sorgsna vän	 Från Jordens grus, till himmelen.	 
	 
	 
	 Där skall han lefva opp på nytt	 I evigt blida regioner	 Hans ömma klagan bli förbytt	 I segersång, i glädjetoner	 Och rosor kring den salige	 I oförgänglig skönhet le.	 
	 
	 
	 LXXIX.	 
	 NECKEN.	 
	 
	 Quällens gullmoln fästet kransa.	 Älfvorna på ängen dansa,	 Och den bladbekrönta Necken	 Gigan rör i silfverbäcken.	 
	 Liten pilt bland strandens pilar	 I violens ånga hvilar,	 Klangen hör från källans vatten,	 Ropar i den stilla natten:	 
	 »Arma Gubbe! hvarför spela?	 Kan det smärtorna fördela?	 Fritt du skog och mark må lifva,	 Skall Guds barn dock aldrig blifva!	 
	 Paradisets månskensnätter,	 Edens blomsterkrönta slätter,	 Ljusets Änglar i det höga –	 Aldrig skådar dem ditt öga.»	 
	 
	 
	 Tårar Gubbens anlet skölja,	 Ned han dykar i sin bölja.	 Gigan tystnar. Aldrig Necken	 Spelar mer i silfverbäcken.	 
	 
	 
	 LXXX.	 
	 
	 Aftonen nalkas:	 I skuggornas hägn	 Dalarne svalkas	 Af pärldaggens rägn.	 Quällen azuren	 Med gullstjernor strör:	 Hela Naturen	 I vällust nu dör.	 
	 Fjärilen gungas	 På törnrosens barm:	 Ljuft hon betungas,	 Dess vän är så varm.	 Tyst han sig gömmer	 I kjuserskans sköt,	 Slumrar och drömmer	 Om allt hvad han njöt.	 
	 Turturn af bruden	 Till hägnande dal	 Vinkad och bjuden	 Förgäter sitt qual.	 
	 
	 
	 Länge de kyssas	 I svigtande bo,	 Domna och vyssas	 Af vinden till ro.	 
	 Cypria blinkar	 Från skyarne ner.	 Herden hon vinkar	 Till hyddan – och ler.	 Porten och famnen	 Han öppnade ser.	 Seglarn i hamnen	 Ej fröjdar sig mer.	 
	 Brudsäng är jorden	 Sen dagen förgått.	 Himlen är vorden	 En sänghimmel blott.	 Kärlekens nektar	 Besällar en hvar –	 Ensam jag smäktar	 Och eldsuckar drar.	 
	 
	 
	 
	 
	 
	 
	 
	 
	 
	 LXXXI.	 
	 KÄRLEKENS TRIUMF.	 
	 (Fri Imitation efter Schiller.)	 
	 
	 Hell Dig, Kärlek! himlens salar	 Du med nöjets rosor strör,	 Du till himmel jordens dalar	 Mänskorna till Gudar gör.	 
	 
	 
	 Af stenar som i forna dar	 Ur Pyrrhas hand kring ödemarken ströddes	 Det hårda mänskjoslägtet föddes	 Och vittne om sitt ursprung bar.	 Som marmorn kallt var än dess hjärta,	 För likars glädje, likars smärta,	 För Konstens och Naturens väl –	 En ryslig natt betäckte än dess själ.	 Ack! inga ömma Kupidoner	 Förenat hjärtan än i milda rosenband,	 Och ingen Skaldemö, vid harpans silfvertoner	 Höjt mänskans bröst med ljufva känslors brand.	 Kring jordens fällt, förgäfves våren	 Sin blomsterkorg man tömma såg,	 Med rosor i de gyllne håren,	 Ej Flickan, jollrande, i Herdens armar låg.	 Ack! obeprisad Solens Tärna	 Hvar morgon fram ur Österns gullport skred	 Och, obeprisad, Dagens stjärna	 Gick rodnande i Oceanen ned.	 
	 
	 
	 När polens klara lampor tändes	 Och månan darrande, i silfvermolnen gick,	 Ej af en dödlig än till Gudars boning sändes	 En helig suck, en from och tårad blick.	 
	 
	 
	 Men se, ur hafvets dunkla sköte	 Står kärlekens Gudinna opp,	 Och förs en blommig strand i möte	 Af gröna vattunymfers tropp.	 Af kjusning myrtenlunden bäfvar	 När Cypern lar sin Drottning mot:	 Lif tändas hvart dess eldblick sväfvar	 Och rosor födas vid dess fot.	 Naturens barm af vällust svallar	 Med ökad kraft dess pulsar slå,	 Af glädjens hymner etern skallar	 Och markens djur i dansar gå.	 Af känslor mänskan står betagen	 Hon ömsom tåras eller ler	 Och himlens eld från denna dagen	 I hennes hjärta stigit ner.	 Hon blöder af de ljufva qualen,	 Och näktergalens ömma röst	 Och bäckens klang i blomsterdalen	 Med drömmar fyller hennes bröst.	 Att dyrka Skönhetens Gudinna	 I Templen samlas Pyrrhas ätt	 Och Tmoli rökverk yppigt brinna	 På kransbehängda alltaret.	 Vid stjärnors ljus i aftonstunden	 Sin lyra Skalden, hänryckt, slår	 
	 
	 
	 Och hand i hand, ur offerlunden	 Det mirtenkrönta paret går.	 
	 
	 
	 Hell Dig, Kärlek! himlens salar	 Du med nöjets rosor strör,	 Du till himmel jordens dalar,	 Mänskorna till Gudar gör.	 
	 
	 
	 Vid nektarbägarns gyllne vågor,	 Högt öfver brister, öfver plågor,	 Framflyter Gudaskarans lif	 I helig ro, i glada tidsfördrif.	 Kronion thronar i det höga,	 Och darrande Olympen står	 När vreden blixtrar i hans öga	 När Guden ristar sina hår.	 Och dock, med pilen i sitt hjärta	 Han gyllne thronen öfverger	 Och stiger, tärd af kärlekssmärta	 Till jordens mirtenlundar ner.	 Och se, den Gud som åskans pilar	 Nyss slungat med sin allmagtsarm	 Bytt i en menlös svan nu hvilar	 Vid Ledas vällustrika barm.	 Med pannan krönt af silfverstrålar	 Och gyllne tömmen i sin hand,	 Apollo dras af Solens fålar	 Från himlarand till himlarand.	 Ur kogret som på skullran prålar,	 Från Pythons-bågen som han för	 
	 
	 
	 Han dödars rägn bland folken strör:	 Hur gärna afklädd sina strålar	 Förlät han koger, char och fålar	 Och offrade sin långa dag,	 I Flickans famn, åt Kärlekens behag!	 För Juno sig af vördnad böjer	 Olympens hela gudahär:	 Demantespiran stolt hon höjer	 Och sig i ärans purpur klär.	 I alla färgors glans för charen	 Det granna fogelparet går	 Och herrligt skimrar gulltiaren	 I hennes balsamsrika hår.	 Men ack! förbi Din thron Gudinna!	 Sig Amor smyger, bäfvande,	 Och att sin Makes famntag vinna,	 Hos hjärtans milda härrskarinna,	 Olympens stolta Regentinna	 Om gördeln ödmjukt nödgas be.	 
	 
	 
	 Hell Dig, Kärlek! himlens salar	 Du med nöjets rosor strör,	 Du till himmel jordens dalar	 Mänskorna till Gudar gör.	 
	 
	 
	 Ej nog att jord och himlar fyllas	 O Amor! af Din gudamakt,	 I skuggors boning ock Du hyllas	 Och af Din facklas gyllne prackt	 De svarta älfverne förgyllas.	 
	 
	 
	 Se Plutos mörka anlete	 Af glädjens solsken hastigt lyser	 När Bruden vid hans hjärta myser	 Och hastar, kärligt smekande,	 Att nektarkyssar honom ge.	 
	 Ljuft, Orfé! Din lyras strängar ljödo	 I Tartarens natt och tystnad bjödo	 Åt den vilda, fradgande Cerbér.	 Strax sågs Minos sina domar millra	 Tårepärlor ur hans öga tillra,	 Etterormarne om pannan	 På Megära kysste ömt hvarannan	 Ingen gissel smällde mer,	 Gammen, uppskrämd, sig från Tityon höjde.	 Sisyfus på klippan stilla dröjde,	 Underjordens floder hördes tystna	 Med sitt dofva brus och lyssna	 På Din ljufva sång, Orfé!	 Kärlek sjöng Du, o Förtrollare!	 
	 
	 
	 Hell Dig, Kärlek! himlens salar	 Du med nöjets rosor strör,	 Du till himlar jordens dalar	 Mänskorna till Gudar gör.	 
	 
	 
	 Så vidt sitt stjärnhvalf natten spänner	 Så långt Naturens välde når,	 Jag röjer skimret af hans spår,	 Hans vinges nardusdoft jag känner.	 
	 
	 
	 Allt hvad mitt druckna öga ser	 Han ensam lif och färgor ger.	 I Månans bleka silfverstrålar	 Han mot den sorgsna älskarn ler	 Hans eld i morgonsolen prålar,	 Hans blick i tusen stjärnor ser	 Från nattens dunkla fäste ner.	 Kring allt han strömmar ljus och värma,	 Naturens speglar täflande	 Hans skuggbild, alle, återge,	 Hans purpur ängens rosor härma	 Hans vällukt andas liljorne.	 Af honom eldad näktergalen	 Sin drill i trädens krona slår	 Af honom ledd i blomsterdalen	 Med stilla vågor bäcken går.	 
	 O Vishet Du med Solens öga,	 Tillbaka stig för Kärleken,	 För Segrare, för Jordens höga	 Du alldrig slafviskt knäböjt än,	 Så knäböj nu för Kärleken.	 
	 Bekänn, det sken Din fackla sprider	 Vid Gudens bloss, i början tände sig,	 Högt öfver öden, rum och tider.	 Till Skaparns thron han trängde före Dig.	 Han i Ditt kyska bröst den förste tankan väckte	 Gudinna! om ett bättre land,	 Där ljusa Helgon bo, ett obesmittadt släckte,	 Och vänner evigt gå af lagerskuggor täckte	 Vid silfverfloder hand i hand.	 
	 
	 
	 Förutan honom alldrig Anden	 Sin tårblick lyft, sitt quidande begär	 Från jordens grus till eterlanden,	 Till Fadrens sköt och segerkronan där.	 Hell Kärleken! Hans milda bloss,	 Igenom lifvets natt till himlen lyser oss	 
	 
	 
	 Hell Dig, Kärlek! himlens salar	 Du med nöjets rosor strör,	 Du till himmel jordens dalar,	 Mänskorna till Gudar gör.	 
	 
	 
	 LXXXII.	 
	 
	 Julia! veken i vår lampa	 Brinner sagta ned.	 Månans silfverfålar trampa	 Nattens skumma led.	 Tysta stunder vänligt sänka	 Täcket öfver oss,	 Och i fjerran eter blänka	 Våra brölloppsbloss.	 
	 Festligt ljuder herdestunden.	 Nöjets andedrägt	 Genombäfvar poppellunden,	 Eldar djurens slägt.	 Filomelas kyssar löna	 Hennes brudgums sång.	 
	 
	 
	 Skogens turtur för sin sköna	 Brinner än en gång.	 
	 Julia, gläds! vi lyckligt hunnit	 Önskningarnes mål.	 Dagens sorger ha’ försvunnit,	 Fylld är glädjens bål.	 I det dunkel som oss höljer	 Endast stjernan ler.	 Ingen Argusblick förföljer	 Våra lekar mer.	 
	 Kärligt barmens glober svalle	 Mot sin druckna gäst!	 Obetäckta former kalle	 Mig till nöjets fest!	 Känsla sig i känsla spegle,	 Och i yrans stund	 Festligt kropparne besegle	 Själarnes förbund!	 
	 Snart vi nödgas att försaka	 Dessa tidsfördrif.	 Snart med dagen jag tillbaka	 Fått mitt tomma lif.	 Att en brudnatt blott det vore,	 Julia, i din famn!	 Nöjd till Orkus då jag fore	 Utan glans och namn.	 
	 
	 
	 
	 
	 
	 
	 
	 
	 
	 LXXXIII.	 
	 
	 Hilma! min vän!	 Slumrar Du än?	 Morgonens hand	 Med rosor beströr	 Himmelens rand	 Och natten ju dör.	 Pärldaggen skimrar kring dälder och vallar	 Och lärkans jublande sång i höga gullmolnet skallar.	 
	 Dalar och höjd	 Rodna af fröjd	 Kärlig och varm,	 Blomman igen	 Öppnar sin barm:	 Dess vingade vän	 Tumlar af vällust i kjuserskans sköte	 Och dufvans brunstiga kyss gör hänryckt brudgummens möte.	 
	 Hilma, o slå	 Ögonen blå	 Leende opp!	 Sträck mig din famn!	 Nöjenas tropp	 Ropar ditt namn!	 Lifvet som dagen har blott en Aurora.	 O Flicka! låtom oss ej den gyllne stunden förlora.	 
	 
	 
	 
	 
	 
	 
	 
	 
	 
	 LXXXIV.	 
	 NARCISSUS.	 
	 
	 Narcissus gick att släcka törstens brånad	 I källans tysta, spegelklara våg,	 Sin egen skuggbild han i vattnet såg	 Och intogs genast af en mystisk trånad.	 Från glädjen skiljd i lifvets blomstermånad,	 Med våta kinder och förvirrad håg	 Vid källans spegel suckande han låg	 Och snart till ända löpte Parkens spånad.	 Ej ärans lager blomstrat i hans hår,	 Han gladdes alldrig i en krets af vänner	 Och ingen Flicka kysste borrt hans tår.	 Ve den hvars själ sin egen gudom känner	 Och idealets verklighet begär!	 För honom jorden inga rosor bär.	 
	 
	 
	 LXXXV.	 
	 EVIGHETEN.	 
	 
	 Ifrån min lyckas sorgliga ruiner	 Jag vinka såg odödlighetens stjärna.	 Hvad fröjd däroppe kan mig himlen ärna?	 Mån någon Sol ock Andars verld beskiner?	 
	 
	 
	 O! prässas där ej söta nektarviner,	 Och hvad på Jorden ögat röjt så gärna	 Ses där ej sväfva någon älskvärd tärna	 Med blomsterkrönta hår och ljufva miner?	 Så tänkte jag i tankens barndomsvilla,	 Till dess en slutlig kamp med grymma öden	 Mig känna lärt den Himlaborna själen.	 Blott friheten dess eldbegär kan stilla.	 Till den jag längtar och är viss att Döden	 Som bojan krossar, lyckliggör ock trälen.	 
	 
	 
	 LXXXVI.	 
	 LIDNER.	 
	 
	 Den gyllne harpa som vid Jordans stränder	 I helgedomen Salems Konung rörde,	 Den klagoluta Lesbos’ Tärna förde	 Ljöd ömsom Lidner! mellan Dina händer.	 Som Klytia evigt sig mot Solen vänder	 Så Du till himlen smäktade: Dig störde	 Ej lyckans glitter, Du som tidigt hörde	 Serafers chor i hoppets blåa länder.	 Af stormen äggad brann Din gudalåga.	 En kamp mot bristen var Ditt lif men Anden	 I helig ro såg Edens strömmar flyta.	 Lofsjungom Snillet! Af dess trollförmåga	 Besegras smärtan, lösas träldomsbanden	 Och qualets tårar sig i pärlor byta.	 
	 
	 
	 
	 
	 
	 
	 
	 
	 
	 LXXXVII.	 
	 SINLIGHETENS MAGT.	 
	 Efter A. W. Schlegel.	 
	 
	 Väl önskar själen ofta lyfta vingen	 Mot högre verldar som dess tankar ana.	 Så trång på Jorden är dess cirkelbana	 Dess verkning fåfäng och dess kunskap ingen.	 Ej, verldens låga fröjder! I betvingen	 De känslor henne mot sitt ursprung mana:	 Hon vet att Döden blott dess väl kan dana	 Och rifva slöjan som betäcker tingen.	 Men gör den hemske Ängeln henne möte,	 Då ryser hon och blickar rädd tillbaka	 På tomma nöjen som af gruset föddes.	 Så Ceres’ Dotter ryckt i Plutos sköte	 Ur dalen bort att Drottning bli och maka,	 Grät sina blommor som kring marken ströddes.	 
	 
	 
	 LXXXVIII.	 
	 BRÖDERNA.	 
	 (Efter samme författare.)	 
	 
	 Den store Pollux då för stridens våda	 Han Kastor såg ett blodigt offer vara,	 Bad högt sin fader att ett lif ej spara	 Som med odödlighet han täckts benåda.	 
	 
	 
	 Men Jofur dömde bröderna att båda	 Med lifvet, döden växelvis sig para,	 Och hvar sin dag än öka Maners skara	 Än Gudars stjärnbeströdda boning skåda.	 Du tvillingson af himmelen och Jord[en]	 Lät, Mänska! det odödliga Du hyser	 Sin broder troget följa, dödligheten.	 Blott så är Gudom Dig förunnad vorden,	 Af form och skönhet så Din ande lyser	 Och himmelsk adel ger åt sinligheten.	 
	 
	 
	 LXXXIX.	 
	 
	 Olympens barn, Sol, Måne, stjernor, tagen	 Den hyllning mot som Er min andakt sänder	 Från jordens grus, från töckensvepta stränder,	 Vid quällens prakt, vid gryningen af dagen.	 Af strålens kärlek outgrundligt dragen	 Mot Er hvar skapad varelse sig vänder.	 Mildt i er glans sin fackla Venus tänder,	 Gå vimlade i vårlig dans behagen.	 Skönt är Ert ljus men känslolöst det brinner,	 Ser lika kallt en nidings fröjd och gråten	 Som tyst ur dygdens sänkta öga rinner.	 Dock trösten Er I sönderslitna hjertan	 På andra sidan blåa stjern-förlåten	 Gå dubbelt klara Solar opp för smärtan.	 
	 
	 
	 
	 
	 
	 
	 
	 
	 
	 XC.	 
	 OXENSTJERNA.	 
	 
	 Väl var din Sångmö blott en bygdens Tärna	 Långt från Arkadiens blomsterdalar buren	 Men varm för Sanningen och för Naturen	 Af bygdens muntra folk hon hördes gärna.	 För känslans irring konstens reglor värna	 Som skeppets kosa ledes af Arkturen,	 Din stolta flykt kring stjerniga azuren	 I strålarne af Titans gyllne stjerna.	 Till äran af det Hjeltenamn Du ärfde	 Du glansen lagt af diktens rika under	 Till segerns kransar sångens eterneller.	 Odödlig blommar lagern Du förvärfde,	 Så länge Sviar räkna Dagens Stunder	 Och Gauthiods mark af glada skördar sväller.	 
	 
	 
	 XCI.	 
	 
	 Grymt verklighetens hårda band mig trycka	 Af törnen blott en efterskörd jag samlar	 På glädjens fällt och lik ett korthus ramlar	 Hvar väntad jordisk fröjd, hvar dröm af lycka.	 Allena stödd vid tålamodets krycka	 Jag i en vild en nattfull öcken famlar	 Och i mitt spår den tunga kedjan skramlar	 Hvars länkar döden blott kan sönderrycka.	 
	 
	 
	 Dock tröstar mig den himlaburna sången.	 Från himlens borg en rosenkransad Ängel	 I gyllne flykt han sig till jorden svingar.	 Mildt han mig vidrör med sin liljestängel.	 Straxt falla kopparkedjorna af fången	 Och vingen höjs och silfverrösten klingar.	 
	 
	 
	 XCII.	 
	 AFTONEN.	 
	 
	 När Dagens Gud i Thetis’ blåa salar	 Från gyllne charen gått att hvila njuta,	 Straxt mörknar polen, aftondimmor sluta,	 I däfna floret, höjder, fält och dalar.	 Men lundens famn af ömma näktergalar	 Melodiskt ljuder lik en klagoluta;	 Med tusen blickar, som ur skyn sig gjuta,	 Om Herrans under stjernehvalfvet talar.	 Så, när vår himmel glädjens sol förlåter,	 Försvinna färgen, bilderna och ljuset,	 På verldens tafla, för vårt skumma öga.	 Blott minnet än i sångens lundar gråter,	 Och hoppets stjernor vinka oss ur gruset	 Till andars Fader i det etherhöga.	 
	 
	 
	 
	 
	 
	 
	 
	 
	 
	 XCIII.	 
	 VENUS.	 
	 
	 Mitt öga fordom lif och tjusning födde	 Så vidt som Helios gyllne pannan vänder.	 Min gudom ledde konstnärns djerfva händer,	 Min eld i skaldens helga sånger glödde.	 Man Sabas rökverk på mitt altar strödde,	 I marmortempel på besungna stränder,	 Tills Jesus kom från obekanta länder,	 Och Mythens drömmar vid hans strålar dödde	 I dok förbyttes straxt min blomsterkrona,	 För rosengördeln, virkad af Behagen,	 Jag omgaf lifvet med ett kyskhetsbälte,	 Och, fordna tiders villor att försona,	 I ödemarker jag, från denna dagen,	 Vid Månens sken, i ångrens tårar smälte.	 
	 
	 
	 XCIV.	 
	 LUNA.	 
	 
	 Re’n ägde sömnen menskorna och djuren.	 Med rosenkinder, öfver klippans topp,	 Ur hafvets vågor trädde Luna opp,	 Lik Venus nyss af oceanen buren.	 Olympiskt brann dess anlet i azuren.	 
	 
	 
	 »Så skall, o Gudar! – hviskade mitt hopp –	 »Min lyckas stjerna ock en dag stå opp	 »Och glädjestrålar sprida kring naturen.»	 Vid denna suck en sorgsen midnattsvind	 I trädens kronor skogens hvila störde,	 Och molnet gömde Lunas rosenkind.	 I vinden jag min Genius hviska hörde:	 »Ej dårligt sök din lefnads tankbild här!	 Lik Månens ljus, han sjelf ett minne är.» –	 
	 
	 
	 XCV.	 
	 DAPHNE.	 
	 
	 En fruktlös kärlek ock ditt hjerta brydde	 Till Penei dotter, Sångens milde Far!	 Förgäfves lyran på din arm du bar	 Och gyllne kogret dina skuldror prydde.	 För dina famntag bäfvande hon flydde,	 Som turturdufvan undan gamen far,	 Och i en lager re’n förbytt hon var,	 Då böjda grenar hennes ånger tydde.	 I trädets skuggor sorgsen än du står;	 Den friska krans, som hårens guld bekröner,	 Förmår väl den att läka hjertats sår? –	 Ett lika öde träffar dina söner.	 Kring jordens rymd de jaga skönheten,	 Och i en lager sist förbytes den.	 
	 
	 
	 
	 
	 
	 
	 
	 
	 
	 XCVI.	 
	 AFSKED TILL SÅNGGUDINNAN.	 
	 Ode.	 
	 
	 O Sånggudinna!	 I offerlunden	 Låt Skalden träda	 För sista gången!	 Låt kyssar brinna	 I afskedsstunden,	 Låt Skalden qväda	 Den sista sången!	 
	 Som barn jag redan	 Dig låg på armen. –	 Med gudaqväden	 Du jollrarn födde.	 Som yngling sedan	 Jag brann på barmen,	 Der lagerträden	 Sin skymning strödde.	 
	 Snart tåren blänkte	 I ögat. – Vädren	 Förströdde håren,	 Då ned från Pinden	 Du mildt dig sänkte	 I purpurklädren,	 Och kysste tåren	 Från rosenkinden.	 
	 
	 
	 Ej mer Najaden	 I grottan hvilar	 Och låter kullra,	 Längs marmorhällen,	 Sin urnas bölja.	 Ej Oreaden,	 Med skarpa pilar	 Och kograd skullra,	 Jag ser på fjällen	 Diana följa.	 
	 Ej gröna Gudar	 Ur hvassen titta	 På Mör, som bada	 I flodens vatten.	 Ej skogens brudar	 Tillsammans sitta,	 Förtroligt glada,	 I sommarnatten.	 
	 Ej Huldgudinnan,	 Med hvita händer,	 I Floras parker	 Sig blommor plockar	 Till högtidskransar.	 Med Herrskarinnan	 På Cyperns stränder,	 Kring blomstermarker,	 Bland Nymfers flockar,	 Ej mer hon dansar.	 
	 
	 
	 Ej hoppets stjerna	 Min pol förgyller	 Med klara strålar.	 Ej glädjens tärna	 Med nektar fyller	 Dess helga skålar.	 
	 Ej längre svalla,	 Vid flickans löjen,	 Mitt hjertas vågor	 I salig yra.	 Ej längre kalla	 Mig lifvets nöjen	 Och lifvets plågor	 På diktens lyra.	 
	 Ej längre rinner	 Vid likars smärta	 Af gråt mitt öga;	 Med klagotoner	 Ej lutan bäfvar.	 För dygden brinner	 Ej mer mitt hjerta.	 I etherhöga,	 I fria zoner	 Ej anden sväfvar.	 
	 Nu hösten stundar	 För sångens Eden.	 
	 
	 
	 Nu flygtar solen,	 Och stormen ryter	 Kring bleka lundar,	 I lagerträden,	 Och svarta polen	 I skurar flyter. –	 
	 Farväl, Gudinna!	 Som sorgfri dansar	 Kring källans vatten.	 Min tår skall rinna	 På minnets kransar	 I vinternatten.	 
	 
	 
	 XCVII.	 
	 
	 I kedjor, o Himmel! jag smäktar	 Bland fiender här på en främmande strand.	 Hvad ljufva, ambrosiska fläktar	 Mig hälsa från motsatta land!	 De flyga så mildt öfver hafven	 Från de saliga Öar, där Andarne bo,	 De hviska så vänligt åt slafven:	 ”Kom i doftande skuggor till ro!»	 
	 Hur länge, o Gudar! skall gråten	 Än strömma förgäfves på klipporna här?	 Kom, o död! i den frälsande båten	 Och till hembygdens stränder mig bär.	 
	 
	 
	 Jag längtar att evigt förgäta	 Min träldom, – på nytt med en glimmande krans	 Vill jag smycka min hjässa och fläta	 Mina händer i syskonens dans.	 
	 Från blåare himlar där sprider	 Sina gyllene strålar en mildare Sol	 Och en klarare Måne där skrider	 På en rikare stjärnkransad pol.	 Man frukter och blommor ser glöda	 Endrägtigt tillhop, i den ljufliga trakt	 Och stormar och höst ej föröda	 De urgamla lundarnes prakt.	 
	 Här larma ej inbillska dårar,	 Här andas så lätt de saligas bröst,	 Här begabbas ej andaktens tårar	 Hit når ej smädelsens röst.	 Hvarför längre i bojorna quida?	 Ack! bryt dem och ila, du gisslade slaf!	 Dig bröder och systrar förbida	 På hinsidan brusande haf.	 
	 
	 
	 
	 
	 
	 
	 
	 
	 
	 XCVIII.	 
	 
	 Moln af dimmor hemskt sig lyfta	 Opp ur diktens blomsterängar,	 Sorgligt dör i bergets klyfta	 Ljudet af Apollos strängar.	 Redan Solens milda Syster	 Sjunker ned i hafvets vatten	 Blodig, skälfvande och dyster –	 Mörk kring jorden hvilar natten.	 
	 Och i mirtendalen redan	 Stannat med sin lek behagen:	 Till Olympen längesedan	 Venus for af svanor dragen.	 Ej jag ser, af drufvor kransad	 Vinets Gud och nöjets Fader,	 Ej hans gyllne vagn, omdansad	 Utaf glödande menader.	 
	 Tom och själlös är Naturen:	 Skönhet! ej Din krona strimmar	 På den svartnade azuren,	 Orfei lyra där ej glimmar –	 Endast hotande kometer	 Sänka sina röda glafvar	 Genom himlens mörka eter	 Och sig röra kors och grafvar.	 
	 
	 
	 O! de lämnat jordens stränder	 Hoppet, drömmarne och fröjden:	 Nu min skumma blick jag vänder	 Tårfull mot försoningshöjden.	 Du med stjärnorna kring håret	 Och med fridens palm i handen,	 Religion! ur villospåret	 Vägled öfver brådjup Anden.	 
	 Lär mig, Höga! att förakta	 Allt hvad jordens undran röner,	 Blott den krona eftertrakta	 Som i himlen Dygden kröner,	 Och på hjärtats altar vårda	 Hoppets gudatända lågor,	 I förtröstans marmorhårda	 Pansar klädd mot död och plågor.	 
	 
	 
	 XCIX.	 
	 VISA.	 
	 Efter Goethe.	 
	 
	 På dig jag tänker, när Aurora prålar	 I morgonskyn,	 På dig, när Månens kyska bild sig målar	 I källans bryn.	 
	 
	 
	 När dammets moln på vägarna sig höjer,	 Jag skådar dig,	 I nattens djup, då rädda vandrarn plöjer	 Sin öde stig.	 
	 Din stämma hör jag, när bland rosor bäcken	 Jag sorla hör;	 Jag hör dig än, när ej i poppelhäcken	 En flägt sig rör.	 
	 Ja, älskade! hur fjerran du må vara,	 Du är dock här.	 Fritt öfver haf och Alper låt mig fara,	 Jag blir dig när.	 
	 
	 
	 C.	 
	 NIKON OCH HELIODORA.	 
	 Efter A. W. Schlegel.	 
	 
	 Mild daggen sänks, af qvällens anda buren,	 I oceanen hvilar dagens tärna,	 En helig tystnad herrskar kring naturen,	 Och alla väsen hylla sömnen gerna.	 Men liksom skeppets styresman, Arkturen,	 De kära följa dig, o aftonstjerna!	 Och ljuf, som brann i nattens famn Aurora,	 Mot Nikon sväfvar hans Heliodora.	 
	 
	 
	 Mot Nikon sväfvar hans Heliodora,	 Af mägtig kärlek förd i nattens timma.	 Den kyska flickan rodnar, som Aurora,	 Och blyga tårar på dess kinder glimma.	 Sin kalk nu sluter hvarje barn af Flora	 Vid stjernans blick och qvällens kulna dimma;	 Blott kärleksblomman fullare sig höjer	 I natt, som mystiskt öfver jorden dröjer. –	 
	 Nikon.	 
	 I natt, som mystiskt öfver jorden dröjer,	 Jag möta skall min dyra älskarinna.	 Förr tadlets illska villigt hon förnöjer,	 Än låter vännen längre hopplöst brinna.	 Re’n löfvets prassling hennes ankomst röjer,	 Och krönt af rosor nalkas min Gudinna.	 Din älskling, hulda! flyger till ditt möte,	 Att kärleksfull sig kasta i ditt sköte.	 
	 Heliodora.	 
	 Att kärleksfull sig kasta i ditt sköte,	 Ej kunde mer den blygas motstånd båta.	 Ej nedrig vällust för mig till ditt möte,	 Nej! Qvinnans fröjd att ömt sig öfverlåta. –	 Om brottsligt, Nikon! du en dag försköte	 Mitt trogna bröst och lät mig ensam gråta,	 Då, innan långa qval mitt lif fått släcka,	 Må döden här sin bittra kalk mig räcka!	 
	 Nikon.	 
	 Må döden här sin bittra kalk mig räcka! –	 Nej! är det straff, att i din famn den tömma! –	 
	 
	 
	 Må, skild från dig, hans fasor mig förskräcka,	 Om jag min kärlek nånsin kan förglömma!	 Hvarför mot skyn ett tåradt öga sträcka?	 Låt dina sorger bort med vädren strömma!	 En salig glömskas vallmodoft omflägtar	 Det bröst, som rusas af Idalias nektar.	 
	 Heliodora.	 
	 Det bröst, som rusas af Idalias nektar,	 Ej känner fruktan eller tviflets plågor.	 Som när zephiren i dess slöja flägtar,	 Så retas det att svalka sina lågor.	 I lustans flod begäret, som försmägtar,	 Till badet lockas i dess silfvervågor.	 I flodens djup sig himlahvalfvet målar,	 Och mera öm hvar stjerna återstrålar.	 
	 Nikon.	 
	 Och mera öm hvar stjerna återstrålar,	 O Heliodora! ur ditt ögas stjerna. –	 I Solens klarhet du om dagen prålar,	 Jag kan din fägring blickar endast ärna;	 Men när i skuggor natten himlen målar,	 Då ler du ljuf, som hvilans stilla tärna,	 Och trygg jag ser de mildrade behagen. –	 Från Kärleksguden är hans bindel tagen.	 
	 Heliodora.	 
	 Från Kärleksguden är hans bindel tagen.	 Att rundtomkring sig han sin bild kan röja.	 Den rädda Vestan suckar, ömt betagen,	 Och tjusta ångor sig från blomstren höja.	 
	 
	 
	 Med sagta ljud, o källor! ömt I klagen,	 Och buskar kärligt sig till buskar böja.	 Allt högre tjusning tyckes uppenbara	 Af näktergalar en melodisk skara.	 
	 Nikon.	 
	 Af näktergalar en melodisk skara	 Jag hör för nöjets öfverfullhet qvida,	 Och luftens droppar sig i fallet para	 Med rosendoftet nattens ängar sprida.	 Som våra stämmor ljuft hvarannan svara,	 Så ljuft må läppar nu mot läppar strida.	 I kyssars brand, som mot hvarannan bäfva,	 De ömma andar till förening sträfva.	 
	 De ömma andar till förening sträfva.	 Hör upp, min sång, att stamma kärleksruset!	 De sälla offer Cyperns magter kräfva,	 Vid porten lemna de af gudahuset,	 Tills ur sin tysta helgedom de sväfva	 Förklarade och nya fram i ljuset. –	 Med löje och med rodnad fann Aurora	 Nikon vid barmen af Heliodora.	 
	 
	 
	 
	 
	 
	 
	 
	 
	 
	 CI.	 
	 ROM.	 
	 Elegi efter A. W. Schlegel.	 
	 
	 Om vid Parthenopes yppiga barm Du andades lifvet,	 Kom nu på verldens graf dödens Regering att se!	 Väl öfver Latiens jord en molnfri himmel sig hvälfver;	 Kärlig och safirblå bildar sig Roms Horizont,	 Der öfver slätten det herrskar från sju tornkransade kullar	 Ända till hafvet här – der till Sabinernas berg.	 Men med drömmande gång en Ande af tänkande svårmod	 Leder Vandrarens steg, genom ruinerna fram.	 Af uråldriga tider och folk, i natten begrafne,	 Orten har genljud än, stenarne minnen förbli.	 Jagad från himmelens thron, i tingens begynnelse, redan	 Kronos ett rike här styrde i gyldene ro.	 Stolt sig då höjde din borg, tvåpanniga Janus! deruppe	 Se’n årtusenden bär kullen än namn efter dig.	 Från Arkadiens bygd, en krigande Herde, Evander	 Flyttade sedan hit; Amphitryoniades	 Gästade efter sitt tåg på Iberiens klippor hos denne,	 Lade i klyftans djup neder, med straffande arm,	 Cacus, grannarnes skräck, den eldutflåsande Röfvarn:	 Så en cyklopisk vild öcken än Latium var.	 Ändtligen svälla man såg de phrygiska segeln och villigt	 Jämnade, landen inåt, Thybris sin mötande våg,	 Vetande väl det Ödet bestämt den flygtige Troërn	 Ilions aska att så, frugtbar på verlds monarchi.	 Först dock Lavinium blef och efter Lavinium Alba	 Grundadt; en dödlig än hade om Roma ej hört.	 
	 
	 
	 Långsamt mot ljuset grodde dess brodd, och Ödet försökte,	 Mycket dervid; ej gafs nånsin en väldigare.	 Älska måste först Mars, Vestalen föda, Varginnan	 Först åt en Qvinnas barn moderlig ömhet bete,	 Innan den vigande plogens bill omkring Palatinska	 Berget en omkrets fick teckna för Romuli stad.	 Dock som Hercules förr i vaggan Ormarna strypte,	 Rom, omyndig och klen, visade redan sitt kall.	 De tolf Örnar som Romulus såg till höger vid dammen,	 Öfver jorden en gång skulle de breda sin flygt.	 Icke med våldskraft blott. Rom visste att döden föragta	 Dock med Lagar och Rätt lifvet det ärade ock.	 Han som Asyln upplät, Lupercaliske Röfvares Stallbror,	 Ordnade Fäder, och sjelf fader Quirinus han blef.	 Numa, Egerias vän, gaf Tempel och Gudar åt Folket,	 Religionens kraft stödde och helgade allt.	 Hyddor än voro åt Borgrarne nog, då för kommande ätter	 Driftigt sörjande re’n många gemensamma verk	 
	 
	 
	 
 
 
