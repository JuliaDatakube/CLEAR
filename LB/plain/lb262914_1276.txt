 
 
 
 
 
 
 
 
 
 
 
 
 
 
 
 
		August Strindbergs Samlade Verk		Nationalupplaga					SKÄRKARLSLIV					 
 
			 August Strindbergs Samlade Verk	 
	 · 26 ·	 
	 
	 
	 
	 
	 SKÄRKARLSLIV	 
	 BERÄTTELSER																					 Texten redigerad och kommenterad av	 
	 Nils Åke Sjöstedt	 
	 
	 NORSTEDTS	 
 
		Denna nationalupplaga	av August Strindbergs Samlade Verk utges	av Stockholms universitet genom dess litteraturvetenskapliga institution med	stöd av humanistisk-samhällsvetenskapliga forskningsrådet och statens kulturråd.	Ansvaret för utgivningen ligger hos en av Stockholms universitet tillsatt ledningsgrupp	och en av denna utsedd redaktionskommitté.			Upplagan består av textvolymer med kommentarer och separata kommentarvolymer;	den kompletteras av mikrokort som återger Strindbergs handskrifter m.m. och av en	konkordans på mikrokort till texten. Strindbergs texter samt konkordanser och	ordindex till dessa är tillgängliga för forskningsändamål i datorläsbar	form på Institutionen för språkvetenskaplig databehandling,	Språkdata, vid Göteborgs universitet.			Redaktionskommitté	Lars Dahlbäck, Gunnel Engwall, Sigurd Fries, Hans Lindström,	Bo Ralph, Carl Reinhold Smedmark, Margareta Westman;	Stig Algott (adjungerad ledamot)			Huvudredaktör	Lars Dahlbäck 
								 © Strindbergssällskapet	 Stockholm 1984	 Formgivning av Karl-Erik Forsberg	 Andra Tryckningen	 Printed in Sweden by Almqvist & Wiksell Tryckeri AB, Uppsala 1989	 ISBN 91-1-891582-5	 
 
		 
 
																											På föregående sida återges det av Carl Larsson tecknade omslaget till förstaupplagan av	Skärkarlsliv (1888). 
 
 
 
		 
	 
	 
	 
	 
	 
	 
	 INLEDNING	 
	 
	 
	 
	 
	 
	 
	 
	 
	 
	 
	 
	 
	 
	 
	 Stockholms Skärgård, från vilken trakt jag hämtat scenerier	 och motiv till denna bok, har alltid haft en särdeles tilldragning	 på mig. Kanske därför att min hemort Stockholm och dess	 omgivningar själva utgöra en del av skärgården. Mälaren var	 ju ursprungligen en havsarm, som genom vattendraget vid	 Södra Tälje och Stocksund vid Stockholm stod i förbindelse	 med havet, och Kedjeskär, nuvarande Riddarholmen bar, ge­	 nom sitt namn, minnet om dess äldsta natur, av ett skär,	 likasom man än vid en färd genom Mälaren med dess tusenden	 av öar och holmar erinras om det landskap som blandat av	 land och vatten öster om huvudstaden sträcker sig omkring sju	 milar ut till havet.	 Hela denna sönderrivna kuststräcka vilar till allra största	 delen på urformationen: gnejs, granit och järnmalmer, av vilka	 senare man endast funnit Utös tillräckligt rika att bearbeta.	 Granitvarieteten pegmatit uppträder stundom i så stora sam­	 lingar att den tillvaratages för fältspatens skull som går till	 porslinsfabrikerna.	 Frånvaron av de yngre formationerna med deras horisontella	 lagringar i ljusa lätta färgtoner, förlänar skärgårdslandskapet	 detta drag av vildhet och dysterhet som åtföljer urformationen.	 Landskapskonturen blir av de lösslitna råa, oregelbundna	 blocken, kam- eller vågformig på höjderna, flat, kullrig, knagg­	 lig där havet utfört sitt slipningsarbete. Gnejsens partiella skiff­	 righet utsätter även strandklipporna för isens sprängningar, så	 att grottor, håligheter och djupa rämnor öka det vilda i land­	 skapskaraktären som därigenom aldrig blir enformig såsom	 kalk- eller sandstensfalaisen vid Franska Nordkusten. Denna	 vildhet avbrytes dock bjärt av den rika jorden från kvartärpe­	 
	 rioden med morängrus och glacial-leror, snäcksand, mossmylla	 och tångförvandlingar, vilkas bördighet ofta ökas genom avfall	 från årtusendens storfisken, bildande rika gyttjor på uppgrund­	 ningar, och längst ut på kobbarna av sjöfåglarnes guano. På	 detta jordlager växer tall och gran ehuru granens gotik förlänar	 den inre skärgårdsnaturen dess mera framträdande karaktär,	 om ock tallen är härdigare och går längst ut i havsbrynet vri­	 dande sig på de sista hällarne efter den mest rådande vinden.	 I dalsänkorna blir ängsmarken särdeles praktfull av upp­	 slamningar och saltvatten, och den naturliga ängen erbjuder en	 rik blomsterflora med alla det mellersta Sveriges vilda prakt­	 växter, av vilka kanske orkidéerna och blåvivan äro de förnäm­	 sta. I stränderna lysa fackelblomstret och lysingen, i skogarne	 frodas blåbäret, på öppna hällarna lingonet, och i mossarna är	 hjortronet icke sällsynt. Låglänta öar med bättre mylla antaga	 en särdeles leende karaktär genom rikedomen på lövträd och	 buskar. Eken livar här med sina mjuka linjer och sitt ganska	 ljusa lövverk barrträdslandskapet; och hagen, denna nordens	 egendomlighet, en korsning av skog, småskog och äng, utgör	 kanske det täckaste man kan se, då under en blandning av	 björk och barrträn hasselbuskarne bilda lövsal över körvägen,	 vilken här bär namnet drog. Det är stycken av en engelsk park	 man spatserar igenom tills man stöter på strandklippan med	 dess granar och tallar på vitmossa och därnedanför havsvikens	 sandupplag med tångbältet. Skjuter en vik av fjärden längre in	 i land, är den alltid skönt kantad med alar och rika vassbänkar.	 Det är denna omväxling av dystert och leende, av fattigt och	 rikt, av täckt och vilt, av inland och havskust som gör Sveriges	 östra skärgård så fängslande. Och därtill kommer att de meren­	 dels steniga stränderna hålla vattnet så rent, genomskinligt;	 och även där sanden går ut i vattnet är den så tung och så ren	 att en badande icke behöver vämjas som han får göra vid	 franska nordkusten, där ett havsbad är ett gyttjebad. Man	 saknar här det öppna havets flesta obehag och äger upplandets	 flesta fördelar, vilket ger ett företräde åt den östra skärgården	 framför den uthuggna ödsliga Västkusten.	 Den vilda djurvärlden företer inga rovdjur av oroande natur.	 Räven, lon och lekattorna äro de grymmaste. Lysande jakttill­	 
	 fällen giver älgen vilken flyktat hitut och tagit ståndkvarter i	 dessa större öarnes kärr och skogar. Grävlingen, haren, uttern	 och själarna släppa även till sina skinn, och harjakten på	 Biskopsö är berömd. Av skogens fåglar äro orren och tjädern	 mycket talrika, men kunna ej jagas av infödingarne, vilka sakna	 hundar av det rätta slaget, och uteslutande ägna sig åt sjöfå­	 gelsskyttet helst med bulvan (vette), varvid den strykande	 ejdern icke skonas, den liggande däremot ömt omhuldas, ehuru	 ett och annat ägg får lämna proviant vid en längre jakttur.	 Äggning i holk utövas mest mot skraken, som tåligt låter	 begagna sig till värphöna.	 Köttet av ejdern blir gott om det feta skinnet flås av och	 fågeln blir liggande i mjölk en natt. Det smakar då som renstek	 och har förlorat all anstrykning av tran. På samma sätt be­	 handlade bli även skrak, prack och svärta mycket ätbara i	 synnerhet om de i likhet med anden späckas med persilja.	 Skärgårdens värsta rovfågel är fiskgjusen eller fiskörnen som	 anställer förödelse på gäddorna i vassvikens lågvatten. Havsör­	 nen synes mera sällan och jagar helst i havsbandet. Obehaglig	 och stundom farlig är den ymnigt förekommande reptilen	 huggormen, vilken träffas såväl i blåbärsriset som i stranden,	 nästan överallt kan man säga, och hans djärvhet ute på de yttre	 skären är sådan att han resande sig på stjärten har med hugg	 velat hindra fiskare att stiga ur båten. Folket skonar honom ej	 fastän de tro att han suger gift ur jorden, och någon vördnad	 för den annorstädes tillbedda snoken visar skärkarlen icke.	 I denna provins av omflutna orter lever nu en befolkning	 som efter förmögenhetsförhållandena kunde delas i tre klasser:	 de som öva jordbruk, mest boende på de stora öarne, de som	 odla jord och fiska, eller medelklassen, och slutligen de egent­	 liga skärkarlarne vilka mest leva på fiske och jakt, men därtill	 föda en ko, ett får och några höns eller så.	 Jordbruket där det kan drivas är icke alls dåligt. Präktiga	 leror giva ett gott vete och den mindre bonden har ändock	 alltid något spält till husbehov. Saltsjöbetet är berömt och	 smöret blir utmärkt av de kali- och natronhaltiga strandväx­	 terna, varförutom korna ju alltid hava det gränslösa saltsleket	 att tillgå. Fårens kött blir av de snaggiga hårdvallsstränderna	 
	 fast och läckert såsom det franska pré salé på liknande marker.	 Kommer härtill ett jämförelsevis milt klimat som betydligt	 avviker från inlandets på samma längdgrad, i så måtto att	 våren kommer senare, stundom fjorton dagar efter Stockholms,	 så att sommargästen får uppleva två lövsprickningar samma	 år, och att hösten inträder senare, emedan havet då är upp­	 värmt och tjänstgör som en kalorifer. Eljes har man anmärkt en	 olägenhet vid skärgårdens klimat för jordbruket och det är den	 torra försommaren och den regniga eftersommaren, varav så­	 nings- och växttiden blir lidande av torka men slåtter- och	 skördetiden av regn.	 Särdeles milt klimat har Nynästrakten, där murgrönan över­	 vintrar vild och vinet ofta mognar på spaljé.	 För fiskaren eller den egentliga skärkarlen äro naturligtvis	 havets frukter av större betydelse, och storfisket utgöres egent­	 ligen av strömmingen, vilken fångas i ofantliga nät ankrade på	 djuptliggande grund (grynnor) om vår och höst. Eljes tages	 gädda och abborre i not, gäddan även på stångkrok och abbor­	 ren på nät. Flundrorna, av mindre värde, fångas i nät, ålen	 ljustras eller narras i ryssja och mjärde. Laken klubbas på	 glansis genom vilken den slemmiga fulingen kan märkas där	 han ligger på botten. Iden blir föremål för en alldeles särskild	 sport som kallas badfisket. När vattnet på eftersommaren blir	 värmt i vikarna, går nämligen iden upp att bada som det	 kallas. Vid denna tid hållas utkik i uddarna från trädtoppar	 och när observatorn märker att det lever i vattnet varskor han	 kamraterna som nu komma med sina flata ekor från båda	 uddarna, årlommarna väl omlindade med ullstrumpor att icke	 fisken skall skrämmas. Och så spännes nätet över vikens mun	 till den verkan det hava kan.	 Befolkningen i denna isolerade väl undangömda lilla värld	 utan regelbundna kommunikationer synes i flera hänseenden	 vara mycket blandad. Ett beständigt urval har nämligen här	 alltid gjort sig själv, så att den intelligentaste delen av ungdo­	 men gått åt till flottan, lotsverket och tullen. De kvarvarande	 stationära, lugnare andarne hava fortsatt fädrens rörelse, gått	 till Stockholm eller sökt tjänst uppåt land, ty skärgården har	 icke varit någon säker plats där familjer och jordegendom	 
	 kunnat grundas, då landet legat öppet för fienden, och ägande­	 rätt och liv just icke åtnjutit skydd av den avlägset boende	 rättsvårdaren. Det saknas därför spår av lokalpatriotism, om	 ock invandraren har de vanliga svårigheterna att bekämpa.	 Mig synes även, att döma av ortnamn, typer och sedvänjor	 såsom om skärgården varit ett slags tillflyktsort för en del folk	 uppifrån land, vilka av en eller annan orsak uppsökt enslig­	 heten. Något egentligt landsmål märkes ej, men en blandning	 av många, och många enkla seder och rättsbegrepp från natur­	 stadiet, tyda på att här ute långt bort från samhället hopkom­	 mit en stock av osällskapliga, för ordnat samliv svårtillgängliga	 friluftsälskare, eller helt enkelt praktiska motståndare mot ord­	 nad krigstjänst och tullväsen. Åtkomsthistorierna till vissa öar	 tyckas även röra sig om kapare, märkvärdiga sjöbedrifter, även	 privattjänster till kungliga personer, och jordeböckerna lära på	 sina ställen icke vara riktigt säkra rörande jordens natur av	 krono eller skatte.	 Andra tecken finnas även som tyda på invandringar eller	 kanske bara strandhugg av finnar, estländare, ryssar och dylika	 österländare. Särskilt bär man än i dag avgjord motvilja mot	 estländarne, dessa skuggfigurer, gråa i sig själva spökande fram	 i gråa farkoster såsom hopslagna av gamla nerfallna plank och	 med rigg av lappade kolsäckar. När en dylik flygande Hollän­	 dare tar i land på en kobbe ror fiskaren gärna ut och ser efter	 att elden blir väl släckt och han vädjar hellre till brännvinsflas­	 kan än till bössan mot sådana havets löskemän, vilka anses	 med eller utan grund smuggla salt till Ryssland.	 Förmögna skärkarlar finnas, men många äro nära fattigdo­	 men, och några ytterligt fattiga levande om vintern på saltlake,	 sillhuven och potatis. Fiskarens yrke som liknar spelarens ger	 icke grund till sparsamhet. En kupp gör honom förmögen i dag,	 och tron på lyckan uppstår genast med dess farliga följder.	 Långt bort från rättvisans skipare har han i nödvärn sin egen	 lynchlag, och av ekonomiska skäl friar han hellre än han fäller,	 även i hopp att själv bli friad när hans olycka kommer. Och	 överseendet med andras förbrytelser har jag icke hört uttryckas	 vackrare än då grannarne talade om att en mördare begått ett	 »felsteg» en gång, då han dränkte sin hustru.	 
	 Skärkarlen är en ensling; har långt till tingshuset, långt till	 kyrkan och långt till skolan; långt till grannarna och långt till	 staden. Badorten är hans närmaste civilisationscentrum, men	 där får han endast lära lyx, och avund mot mänskor som han	 ser hålla fest i tre månader, ty han ser icke den arbetande	 ledamoten som är i staden.	 I ensligheten skulle han bli tänkare om han hade ledning,	 men han blir fantast i stället, och huru skicklig han kan vara i	 sitt yrke, huru klarseende i vardagslaget, blir han ett lätt rov för	 sina subjektiva förnimmelser, blir fremsynt, besynnerlig såsom	 klockaren på Rånö och han gör felaktiga slutledningar, oftast	 förväxlande orsak och verkan, så att om det fiskar gott efter att	 slanten är lagd under stenen, så är slanten den mäktiga orsa­	 ken. Han är vidskeplig och hedendomen sitter så djupt i honom	 att den kristna kyrkans symboler ännu äro för honom lika med	 signerier, läsningar och trolldom.	 Familjen bygger sig själv på gammal sedvänja och naturens	 enkla krav, där icke ekonomisk beräkning kan medfölja som	 faktor. Förhållandet mellan könen är otvunget och äktenskapet	 avslutas vanligen med barnet, om flickan eljest visat sig ordhål­	 lig och böjd för familjs grundande. Är så icke förhållandet	 uppstå understundom svåra förvecklingar, vilka kunna sluta	 med barnets totala försvinnande och andra ledsamheter, vilka	 komma till hela världens kännedom utom länsmannens, vilken	 för övrigt ingenting kan göra åt saken där vittnen icke kunna	 framskaffas.	 Börjar det brista i familjebanden långt borta från grannar,	 och tvingas starka lidelser länge, inträffa stundom hemska	 utbrott av naturkrafterna, då den vid död och fördärv vande	 skärkarlen icke räknar så noga med medlen. Då uppföras	 därute tysta sorgespel, om vilka man endast får höra antyd­	 ningar, och varom jag glunkat något i ett par av dessa berättel­	 ser. Då springa blodsband sönder, förbjudna hägn överhoppas,	 naturen griper med hård hand vad han kommer över och för	 hungern och kärleken existera icke längre hänsyn eller lagar.	 Det ljusa leende i skärkarlens liv, när det gestaltar sig ljust,	 har jag i förra delen Hemsöborna skildrat; i denna del har jag	 givit halvskuggorna; möjligen kan jag komma längre fram	 
	 under för litteraturen ljusare förhållanden att ge själva slag­	 skuggorna, som måste finnas för att ge bilden fullfärdig!	 Holte i Danmark, september 1888	 Författaren.	 
	 
	 
	 
	 
			 
	 
	 
	 
	 
	 
	 
	 
	 DEN ROMANTISKE	 KLOCKAREN PÅ RÅNÖ	 
	 
	 
	 
	 
	 
	 
	 Första kapitlet. 
	 
	 
	 
	 
	 
	 
	 
	 Augustimånen stod över Västra Storgatan i Trosa en afton på	 50-talet när de fördröjda bondkärrorna skramlade ut ur port­	 gången från handelsmannens gård där de haft kvarter. Inne i	 boden var första bokhållaren ännu i farten med att betjäna	 stadens jungfrur som i sista stunden sökte minnas vad de kunde	 behöva till morgondagen. Men uppe på vindskammaren av det	 lilla envånings-trähuset inåt gården satt yngsta bokhållaren vid	 det öppna fönstret med handen under kinden och betraktade	 månen, som lyste på taken mitt emot och visade skorstenarnes	 rökhuvar i en rad fantastiska framställningar skiftande hamn	 alltefter som den ljumma havsvinden krängde om dem. Än tog	 den stora plåthuven form av en påskkäring med svart karpus,	 än stack flöjelns ormhuvud fram ur kåpan, visade tänderna och	 den utsträckta gadden, än svängde balansen med sin runda	 skiva fram och profilerade sig som säkerhetsventilen på en	 ångmaskin; och så dansade häxorna runt med drakarne kring	 den fyrkantiga pipan, ur vilken röken bolmade fram som ur ett	 påskbål. Den svärmande unge bokhållaren vände snart sitt	 ödmjuka ansikte ifrån de mörka bilderna på takåsen och be­	 traktade månens fulla rundel med dess ljusa världskarta teck­	 nad på ljus botten, och han tyckte sig lugnare när han såg den	 som ett vänligt stort ansikte med ett brett godmodigt leende se	 ner till honom som i denna afton skulle lämna den tysta	 skärgårdsstaden och de små förhållandena i den obetydliga	 handelsboden för att resa opp till Stockholm och vid Musika­	 liska Akademien och Seminarium utbilda sig till organist och	 skollärare.	 
	 Han lät därefter huvudet sjunka, lyfte armbågen från fön­	 sterbrädan och vände sig inåt kammaren, vars enkla möble­	 mang bestod av tre sängar, en byrå och en rakspegel på vilken	 senare ett talgljus med en stor tjuv stod och rökte. I en av	 sängarne låg nattsäcken av mattväv färdigpackad med öppet	 gap ännu som en stor padda, vilken storknat på ett dussin	 ullstrumpor och en notrulle som syntes mellan de järnbeslagna	 käftarne.	 Den unge mannen stod ett ögonblick i mjältsjuka betrak­	 telser över sin tömda byrålåda, vars botten var täckt med ett	 par nummer av Svenska Tidningen, då en röst hördes genom	 språkröret vid dörrpanelen, frågande:	 – Är Lundstedt där?	 – Ja, patron! svarade ynglingen; varpå röret gentog:	 – Nu är jag ledig!	 På sin runda skruvstol ner i bodkammaren satt patronen och	 bläddrade i reskontran, när bokhållaren steg in och undergivet	 väntade vad herren skulle ha att förkunna.	 – Sitt ner Lundstedt, började patronen!	 Den räddhågade ynglingen vågade icke sätta sig genast, dels	 därför att det stridde mot sed, dels därför att han fruktade en	 efterräkning på några okända förseelser i bokföringen. Men	 patronens lugna runda ansikte och välvilliga blickar erinrade i	 denna stund om månans nyss, att han fattade mod, då husbon­	 den åter tog till ordet:	 – Lundstedt har varit en trogen tjänare och har fört sin	 kladd ordentligt. Fortsätter han på samma väg, skall det gå	 honom väl i livet och det är därtill jag önskar honom framgång,	 då han nu går opp till Stockholm där frestelserna äro större än	 här nere i landsorten. Jag vill nu lämna Lundstedt sin lön – det	 är trettitre riksdaler och sexton skillingar banko – till vilka jag	 från egen hand vill lägga tio riksdaler riksgäld såsom dusör för	 Lundstedts visade redlighet och nit i affären – Se där! Håll till	 godo och lycklig resa!	 Lundstedt mottog med rörelse de stora vackra gröna tiorna	 och tryckte patronens hand, viljande säga något som ej kunde	 komma fram, medan handelsmannen sakta sköt honom ut	 genom dörren.	 
	 – Det är bra, det är bra! Gå nu och säg adjö åt frun och	 kamraterna, jag tror att Svärdsbron har brått att komma hem!	 Lundstedt gick ut och steg uppför den lilla trätrappan där	 han knackade på dörren till våningen, och mottogs av frun med	 ett talgljus i handen.	 – Kära hjärtans är det Lundstedt – jag satt och skala syltlök	 – och herre gud, jag tror jag har tårarne i ögonen än. – Jaså	 Lundstedt ska resa från oss nu, och komma opp till Stockholm	 – där får han se mycket saker som en aldrig har drömt om –	 Gud vare med honom nu då – och må han se sig före när han	 ska ut i livet. Gud vare med Lundstedt och må han trivs i sitt	 nya!	 Frun torkade sina ögon med förklässnibben och räckte han­	 den till avsked, varpå Lundstedt gick baklänges ner för trap­	 pan, alltjämt hälsande och rörande läpparne utan att kunna få	 dem att frambringa några begripliga ord.	 Nere i boden stod Svärdsbron redan med en tuggad Cuba i	 ena mungipan och knäna stödda mot disken, kastande rörliga	 blickar på vågskålen medan bokhållarn vägde opp kaffet, och	 hans vickande huvud följde balansens rörelser opp och ner så	 att han slutligen kände sig vimmelkantig, och med vänstra	 handen sökte ett stöd att hålla sig i. Och med krökt pekfinger	 grep han om det nerhängande segelgarnssnöret, mot vilket han	 ville luta sig, med påföljd att rullen i taket vindade av, så att	 Svärdsbron sjönk på knä och lade sitt trötta huvud med cigarr	 på disken.	 – Vad fan, tänker farbror gå till altars på lördagsafton!	 utbrast bokhållaren, som såg den grå figuren sjunka, men strax	 därpå resa sig, kastande lömska blickar uppåt segelgarnsvin­	 dan.	 – Sätter en långrev i kryddbon nu också? brummade bonden	 och släppte garnet som lagt sig i ringlar över hans frukost­	 skärm.	 – Visst fanken gör man det! Vet inte farbror att de fula	 fiskarna gå utanför disken.	 Bonden vimlade med ögonen och tänkte en lång stund på	 svaret som han inte fann hemma; varför han tycktes besluten	 avfordra en förklaring:	 
	 – Ska de vara åt mej det?	 – Var så god och håll till godo, svarade den slagfärdiga	 bokhållaren och sköt kaffepåsen åt bonden, som behövde en	 stund för att komma ur det förra tankespåret in i det nya, men	 ej hann fram förrän bokhållaren klippte till med ett nytt:	 – Det är tjugofyra skilling banko, jämnt som en pinal; peng­	 arne på disken! Ta hit dosan nu ska farbror få lite grovsikt.	 Detta var för långt och för häftigt, så att Svärdsbron, som	 ännu bara var vid kaffepåsen, efter att den fula fisken var	 lämnad i sticket, tog varan i handen och vägde den.	 – Tjugufyra skilling banko; fram med pengarna gubbe lilla,	 för här är ingen kredit! Och så dosan! Eller vill du ha det i	 truten med detsamma.	 Nu hade bonden kommit fram till penningfrågan och fått	 näven i byxfickan sedan högra rockskörtet omsorgsfullt blivit	 uppvikt.	 – Tjugufyra skilling riksgälds var det!	 – Nej banko, du! Kaffet har stigit!	 – Ja men när jag var barn ... så kosta det inte mer än en	 plåt.	 – Ja ser du det är länge sen det du, om jag får tro vad din	 käring säger!	 – Käringen! Vad håken säger kärngen?	 – Hon säger att du ska betala kaffet genast, annars går du	 och super opp pengarna!	 – Su...super jag?	 – Inte alls! Jag har aldrig sett dig ta en sup! Men raska nu	 på, och visa att du är nykt när Lundstedt kommer, annars får	 du troligen ingen sup av honom. Nu skrapar Blacken på dig!	 – Lundstedt! Vad har jag med Lundstedt att göra ... tpo!	 tpo! – står du stilla du din rrrackare!	 – Vet du inte av att Lundstedt ska med dig till Svärdsbro,	 för han tar till Stockholm i afton.	 – Stockholm! – Tpo! tpo! vad går det ått dej din fuling!	 Blacken skrapar gatstenarne av otålighet och borgmästarns	 piga kommer in snavande över tömmarna, som bonden bundit	 i dörrhakarna.	 – Se god afton lilla Lina! Hur kan det stå till på en sån här	 
	 månskens-torsdags-afton?	 – Det står inte alls till – ta bort hand – annars så ... hur står	 det för Kindgren?	 – Det går undan för undan för mig! Men vad kunde behagas	 så här sent på dagen?	 – Det behagas ett halvt lod kardemummor!	 – Så, det ska vara främmande i morgon ... lägg opp peng­	 arne nu Svärdsbron och stå inte och reta opp sina ädlare	 känslor när han tittar på flickan.	 Svärdsbron har båda händerna i byxfickorna, cigarren upp­	 hivad som en klyvarbom, och står gungande på vikta knän	 omfamnande den kattunklädda jungfrun med sina stora smör­	 jiga ögon, ibland skickande blickar åt taket som om han räk­	 nade brökakorna på spettet.	 – Hörr nu! – Hörr nu! hm! – Tpo! Tpo! står du still du! yh!	 yh!	 I detsamma kommer Lundstedt in:	 – Är inte farbror färdig att köra än! Klockan blir ju tio,	 innan vi få ge oss i väg!	 – Klockan tio!	 – Ja, för jag ska till båten i Södertälje klockan nio i morgon	 bitti!	 – Södertälje; ge mej si!	 Lina har rodnat vackert och Lundstedt har märkt henne:	 – God afton Lina! Nu kom hon lagom för att jag skulle få	 säga adjö.	 – Nej ska han resa!	 Medan Lina och Lundstedt gå ut i boddörren för att se på	 månskenet, har Svärdsbron fått upp portemonnäen, och börjar	 nu att plocka opp slantarne på disken.	 – Där ha vi – ge mig si tolv skilling –	 – Och så kommer du med bankovittnar med hål i; dom kan	 du gömma till håvpengar ... fjorton och sexton; tjugo – trettio-	 två. Hit med fyra skilling till nu.	 – Fyra sk-illing t-ill! Nej! Det är alldeles för durt! – Po-a!	 Po-a! flickan lilla – poah!	 Patron kommer ut i boden och Svärdsbron rätar ut knäna	 och kniper fram med pengarne som om han sett sin husbonde.	 
	 – Nå Svärdsbro är du färdig att köra än? frågar handelsman­	 nen.	 – Jo, herr patron, genast!	 Och med en kraftansträngning samlar han ihop armar och	 ben och går ut till vagnen, tar tömmar och piska, kliver opp på	 hjulet för att överskåda lasset och se om Lundstedt är där.	 – Stå inte på hjulet din inskränkta fan, ropar Kindgren från	 boddörren, du faller ju om kraken rycker till.	 – F ... aller jag?	 Blacken rycker verkligen framåt i ett anfall av hemlängtan,	 och Svärdsbron, som har händerna fästade kommer ner gränsle	 över hjulringen:	 – Po-ah! Po-ah! ropar han i djupet av sin nöd, och Lund­	 stedt som stått under gatlyktan med Lina skyndar till och	 stannar Blacken som har gröppåsen kvar om halsen och därför	 icke är så begiven på att springa, helst Svärdsbrobonden brom­	 sat framhjulet med sin vänstra axel.	 – Tror någon människa vi kommer ur stan i denna dag?	 utbrister Lundstedt med mild otålighet. Stig opp nu farbror så	 få vi åka!	 – Nå så bjur han på något då?	 Lundstedt lovar att bjuda vid första gästgivargård, men	 Svärdsbron vill icke lämna kredit, och tillnyktrad efter sin	 kontusion vaknar minnet om det utlovade snuset, varpå han	 intränger i boden med piska och tömmar, på samma gång som	 han efter patronens avlägsnande fattas av nyväckt hopp att	 kunna pruta på kaffet, vilken omständighet leder hans tanke­	 snurra baklänges upp till minnet om ett glåpord som stod i	 sammanhang med segelgarnet, men som han ej kan minnas,	 varpå Blacken gör ett nytt framryckande mot hemmet, vilket	 besvaras av bonden med en inhalning av de medförda töm­	 marne med påföljd att hästen stryker vagnen in mot glasdör­	 rarne, som klinga, allt under det kusken skriker poah! utan	 annan verkan än att boddrängen bryter in, ger Svärdsbron en	 halskaka så att cigarren kryper baklänges in i munnen och den	 kiknande rökaren kommer ut på gatan i samma ställning som	 en magisterhoppare. Därmed anses diskussionen avslutad och	 sedan vagnredet blivit krängt tillrätta, lyftes farbrodern på	 
	 lasset, tömmarne lämnas åt Lundstedt, som trycker de närva­	 randes händer och under allas välönskningar sätter Blacken i	 gång framåt! 
	 
	 
	 
	 
	 Lundstedt hade avlämnat sin värd i Svärdsbro, sedan han	 bultat opp den bekymrade makan, och utan att avvakta tillfäl­	 let att göra hennes närmare bekantskap gått till gästgiveriet	 med snabba steg för att beställa skjuts till Södertälje. Som det	 fanns hästar inne, satt han snart på en ny liten pinnkärra och	 ruskade i väg norrut mot hans längtans mål. Månen hade sänkt	 sig något och färden gick genom svarta granskogen, som susade	 tungt i nattvinden under blinkande stjärnor med Karlavagnen	 överst. Rak låg vägen som en kägelbana, lång ljus som ett lakan	 på bleke, när månskenet föll på det torra dammet; stundom	 steg i fjärran en vit sky uppriven av ett mötande åkdon och när	 hästens huvud dök upp och silvermolnet nalkades skymtade	 strax efter några mörka inhöljda gestalter som i förbifarten	 kastade ett god afton som en slant åt en grindpojke. I vägkan­	 ten följde telegrafstolparna med sitt sjungande tackel, en ändlös	 eskader av enmastare utan stänger och rår slutande med esel­	 huvun som vinterliggare.	 Så kom en grind och en sovande stuga med äppelträn vilkas	 frukter lyste i guld som apelsiner, och så smällde grinden igen,	 kärran rullade fram och det enformiga skallrandet försatte den	 unge resenären i sömn.	 Och så drömde han att han satt på sjustjärnorna och åkte	 opp för himlavalvet där han hörde en fiol spela som hade	 strängar så långa som landsvägen med ljudpinnar höga som	 mastträn och stallen voro av vitt porslin, och nordanvinden var	 stråken hartsad med isbarkar; och fiolen gav melodier i nya	 tonarter med tre kvarts toner i stället för halvtoner, och det	 fanns både eiss och hiss, som han alltid undrat över vart de	 tagit vägen när Gud lät människan skapa klaveret. Men vägen	 var brant och han kände hur det värkte i ryggen, när han föll	 bakåt, och det blåste kallt i halsgropen, och han hörde en hund	 
	 skälla och en uggla skrika och när han vaknade förnam han	 icke mer det dova orgelljudet från granskogen, utan det dall­	 rade som när fiolerna spela sextiofjärdedelar i applikaturen och	 kärran hade stannat i en björkhage som slutade av »malmen»	 vilken nu sänkte sig och övergick till ett stort slätt åkerland.	 Och i fyrsprång bar det nedför backen, ner på slättlandet där	 rågskylarna stodo i troppar och kolonner, grupper mot rytteri,	 bataljoner med skyttegravar emellan; ändlöst och som ett slag­	 fält utbredde sig sädesregionen, som härifrån kunde överskådas	 genomskuren av en å vars båda stränder tycktes bevakade av	 rågkärvarnes tiraljörer, bildande en kulle intagen av en deta­	 cherad avdelning; här lågo hela led kullblåsta och betäckte	 marken med döda och sårade, här kommo de på krakstörar och	 sågo ut som pikenerare från trettioåra kriget med axens långa	 plymager fladdrande för vinden. Och nya trupper defilerade	 alltjämt, förstärkningar ryckte fram och nere i sänkorna låg	 dimman som kanonrök efter dagens batalj.	 Herr Lundstedt, vars drömmande och lekfulla sinnelag vi	 ovan antytt, roade sig, för att fördriva tiden, att leka det han	 var Napoleon som nu på en släda ilade från det brinnande	 Moskva, föreställt av den sjunkande månen bakom en klocksta­	 pel i fjärran, och han hälsade då och då med en nickning och	 ett dystert ögonkast sina tappra trupper som syntes göra upp­	 marscher i häck på ömse sidor om landsvägen utan att någon­	 sin hinna fram förr än kärran redan var förbi.	 Under det den stora armén defilerade utan att ta slut – och	 herr Lundstedt visste nog att han kunde åka ända upp till	 Norrland om denna årstid utan att se något slut – hade det	 börjat ljusna i öster, och trött av att leka soldat med rågskylar,	 föll herr Lundstedt i en liten morgonslummer, varur han snart	 vaknade med en frossbrytning med solen mitt i ögonen och en	 kvittrande lärka över huvudet. Och nu var slagfältet betäckt av	 hästar och vagnar, som av landfolket utförts att hämta upp	 fallna och sårade, vilka fördes till de stora röda ambulanserna	 när och fjärran.	 Men nere vid en nu synlig havsfjärd, som tycktes sakna	 stränder och flyta under alar och pilar låg ett vitt slott med röd­	 och vit-randiga bolstervars-markiser för fönsterna. Där bodde	 
	 greven, eller kammarherrn, eller excellensen, lekte herr Lund­	 stedt, och därinne fanns oljefärgstavlor och marmorbilder, por­	 trätt av Lennart Torstensson och Karl den niondes andra	 gemål; och där innanför balkongfönstren stod säkerligen en	 flygel som van Boom spelat på, och en harpa som grevinnan	 ärvt av sin farmor som varit hovfröken hos Gustav III; och där	 i flygeln sovo fröknarna som guds änglar under lapptäcken av	 rosenrött siden och skulle snart dricka kaffe med saffransbröd	 på sängen – ack Gud var god som kunde låta några människor	 också vara lyckliga! Och så ställde sig en lund björkar framför	 trollslottet och det syntes bara björklöv och näver en lång lång	 stund, tills ett stort blått vatten skymtade och skjutspojken	 pekade med piskskaftet på ett körktorn och sade att det var	 Södertälje. 
	 
	 
	 
	 
	 Några timmar senare stod herr Lundstedt på den rosenröda	 ångbåten Hermoders fördäck när Kungshatt passerats och Sto­	 ra Essingen, och man under Marieberg fick första synen på	 Stockholm. Morgonen hade varit tryckande het, solen hade	 skinit på västermoln, och sedan hade den ena molnvagnen efter	 den andra kört upp på himmelen, höll stilla och skockade sig	 som en artilleripark på de intagna höjderna. Och när hela	 batteriet var samlat, gavs eld, gnistan flög i zigzack över	 kyrktorn och takåsar, och dundret hördes innan man räknat till	 fem, luften suckade, böljorna väste till och ångbåten darrade;	 nya molnvagnar bröstade av, ryckte fram och glatta lag gåvos	 gång på gång. Så brusto de svarta skyarne, och när ångbåten	 lovade in åt Skinnarviksbergen låg den stora staden fläckvis i	 kvastar av solsken och fläckvis skuggad av åskmolnen och i en	 krets av ljus som under en lampskärm låg Riddarholmskajen	 med sina ångbåtar i alla regnbågens färger, sjögröna med	 cinnoberröda vattengångar, lysande av blankskurad mässing,	 och vitt järn, svarta skorstenar och kopparröda ångpipor, gam­	 la Gripen och Kommendörkapten, den långa smala Aros med	 för och roder i båda ändar, Prins Gustaf och Upland, och	 
	 längst bort vid Simskolan den lilla Tessin; och över master,	 skorstenar och flaggstänger höjde sig de två hundraåriga lin­	 darnes gröna kupoler, under vilka bärargillets ledamöter togo	 skugga, och därbakom gymnasiihusets åldriga fasad och högst	 över alla Riddarholmskyrkans järntorn. När Hermoder lossat	 sina nickhakar under södra bergen och lupit in till kransen att	 förtöja, kände herr Lundstedt sig beklämd och när han lämnat	 biljetten vid landgången och gick med sin nattsäck i land var	 han nära att kvävas såsom en nybörjare i simskolan när han	 känner lukten av vattnet. Husen voro så stora och mänskorna	 så många; långkärrorna skallrade på de kullriga gatstenarna,	 så att det värkte i huvet när man hörde dem; hundarne skällde,	 höns nyss lossade i burar kacklade, grisar på skrovkärror	 skreko, och uppåt backen skyndade alla fordon med lantman­	 naprodukter under polisens bevakning och pådrivande, ty hol­	 men och hamnen skulle avspärras.	 Herr Lundstedt följde med folkströmmen okunnig om vart	 det bar, och uppkommen på torget såg han en ofantlig läktare	 klädd i svart och med silverkronor, och portalen till Riddar­	 holmskyrkan var bevakad av två led drabanter i björnskinns­	 tschakåer. Folkmassan tätnade, och på bron blev det trängsel,	 ty en avdelning av gardet i pickelhuvor med vita korsbandolär	 tågade fram med förstämda trummor i sorgflor; hästarne steg­	 rade sig och hundar trampades, mångelskor skreko och så	 började klockorna ringa i ett torn, och i två torn och slutligen	 ringde det över allt, vart man kom, ty kungen skulle i dag	 begravas.	 På Riddarhustorget fick herr Lundstedt veta vägen med	 roddbåtarne över till Klara, där han skulle söka sitt kvarter hos	 en kamrat från Trosa, och efter lång väntan befann han sig	 slutligen vid Röda Bodarne. Som han skulle till Norra Kyrkogatan	 och såg på kyrkans sträckning hur altaret låg där det var	 öster, tog han korn på byggningen och gick över kyrkogården	 tills han krokat om tornet och sett den port, som måste leda ut	 åt norr, och där låg en gata sluttande ner för en backe och i	 fjärran avstängd av en massa gröna träd som stucko upp över	 ett plank.	 Med lättare hjärta gick han på för att hinna numro förtiotre,	 
	 som måste ligga på vänster hand, efter som det var udda	 nummer, och när han anlände till ort och ställe skulle han in	 genom en dånande portgång för att komma in på gården. Där	 sökte han en klocksträng eller något annat tillhygge att ge luft	 åt sin otålighet få komma under tak. Men han såg bara små	 bruna dörrar med trappsteg framför, och han knackade på	 dem, den ena efter den andra, utan att få svar. Han gick in i en	 farstu, knackade på tre dörrar igen, varav en var borrad som en	 fisksump eller ett såll, och måste leda till ett skafferi. Han gick	 en trappa upp, bultade så det gav eko genom trappgången,	 men utan att någon öppnade; gick en halv trappa till och stötte	 på vindsdörren. Tydligen voro alla innevånarne ute på begrav­	 ningshögtidligheterna.	 Något nedslagen, ehuru icke alltför, gick herr Lundstedt ner	 på gården igen och sökte en sittplats. Men mitt i gårdsrummet	 stod en trädgård med ett grönt staket, skuggad av en brandmur	 med ankarjärn smidda i form av bokstäverna x och i; och ini	 trädgården låg ett lusthus med tak som en pickelhuva, och på	 vakt reste sig två kanelpäronträd, bland vilkas gallrade löv	 ännu syntes hängande några kvarblivna frukter i solnedgång­	 ens färger. På rabatterna stodo dahlier och på sängarne växte	 purjo och selleri. Tyvärr voro grindarna låsta med hänglås och	 herr Lundstedt måste stanna utanför lustgården på de knagg­	 liga fältstenarne, vilka icke kunde erbjuda någon vila. För att	 fördriva tiden gick han då omkring och spejade genom fönstren	 på nedra botten, vilket dock hade sig svårt då avundsjuka	 jalusier stängde utsikten. Slutligen kom han till en fönsterluft	 vars ena fönster stod på glänt med en stormhake, så att han	 kunde obehindrat skåda in i rummet. Där rådde ett visst	 hemtrevligt slarv. På en matta med mera hål än väv syntes en	 urblekt gondol med en herre och en dam från riddartiden, och	 längre bort under sängen visade sig ett palats som kunde vara	 Venedig efter som det gick kanaler inunder och huset var grönt	 och rött, men ett par stövlar och ett nattkärl stängde all utsikt	 till en bro som kanske eljes var Suckarnes. Ett runt bord av	 alrot skrevade med tre ben över gondoljären, som om det	 dansat trestegsvalsen till riddarens luta, och på bordet lågo ett	 par byxhängslen, en nattkappa, en gitarr, och därbredvid stod	 
	 en tom punschbutelj och sex glas. Över gungstolen hängde ett	 par grå byxor, och på fönsterposten fanns ett bläckhorn med	 gåspenna, och en bok med vitt papper omkring pärmarna, på	 vilken stod skrivet ett namn. Herr Lundstedt, vars nyfikenhet	 var väckt, stack in två finger och makade boken så att han	 kunde läsa namnet, och hans glädje blev obeskrivlig när han	 läste sin gamle skolkamrats namn Frans Oscar Lindbom i stora	 präntade, anglosachsiska bokstäver som Dagbladets titel var	 tryckt med.	 Utan att tveka lyfte han av haken och praktiserade sig med	 nattsäcken in i kammaren, drog av stövlarna och sökte genast	 en bekväm ställning på utdragssoffan, där han snart föll i en	 djup och stärkande sömn efter en genomvakad och genomska­	 kad natt.	 
	 
	 
	 Andra kapitlet. 
	 
	 
	 
	 
	 
	 
	 
	 Följande morgon gick herr Lundstedt vid halv åtta-tiden nere i	 Kirsteinska trädgården och avvaktade med hjärtat i vänstra	 armgropen att klockan skulle ringa åtta och Akademiens portar	 öppnas. Han hade ännu huvudvärk efter nattens samspråk	 med kamraten, vilken hemkommit klockan tio om kvällen och	 icke släppt den av resan sönderskakade landsmannen förrän	 denne omtalat allt vad som i Trosa sig tilldragit under de tre	 åren de varit skilda; omtalat sin mors död, sin faders, fiskarens	 små svårigheter, sina egna läroår i handeln och slutligen sin	 oövervinneliga böjelse för musiken, som nu vid musikaliska	 akademien skulle bringas till fruktgivande examen.	 Genom staketets spjälor såg han nu att det började komma	 folk; äldre herrar med håret på axlarne, sannolikt professorer,	 unga män med solbränd hy som tycktes vara från landet, unga	 flickor och äldre mamseller med lockar baktill och portföljer	 framtill. Rädd var han när han såg dessa massor, med vilka	 han skulle tävla, och han lutade sig mot staketet spelande med	 fingrar det stycke han övat för orgelnisten i Trosa om söndags­	 eftermiddagarna på stadskyrkans orgel, sedan han först repe­	 terat på handelsmannens klaver under veckan. Hans lärare	 som själv gått igenom akademien och kände professorns smak,	 hade som en klok man bestämt tillrått lärjungen att lägga band	 på sin romantiska böjelse för vacker musik och svurit vid sin	 frälsning att Lundstedt skulle gå igenom med pukor om han	 vid provet kom med en fuga av Bach, och oaktat lärjungens	 sinne rest sig mot det aritmetiska problemet, hade han dock	 fogat sig och lytt sin mästares råd.	 När nu klockan ringde åtta i tornet, och gasverket blåst ut	 frukost, ljusfabriken släppt ut ångan och tvätterskorna drogo	 
	 upp från Klara sjö med sina bykar, ansåg herr Lundstedt tiden	 vara inne, och med vingliga ben styrde han över planen in i den	 stora porten där så många kallade inträtt före honom, men	 kanske så få utkorade skulle komma ut igen. I stora trappan	 hörde han redan två pianon och minst tre fioler, och uppkom­	 men i stora salen där orgeln stod bredvid en flygel var provet i	 gång.	 Professorn som satt på en stol bredvid instrumenten hade ett	 rörligt ansikte som om det sköttes av en dragsko, och i samma	 minut det uttryckte belåtenhet, förmörkades det och samman­	 drogs av raseriets kramp utan att någon egentligen kunde	 utleta orsaken. Just när herr Lundstedt kröp bakom sista ledet,	 satt en ung man vid flygeln, där de som ännu icke spelat på en	 orgel fingo prova, och med smältande blickar mot takkransen	 framsmekte han Jungfruns bön. Hans långa vita fingrar ströko	 tangenterna på ryggen som om han kliat kattungar, och han	 skakade emellanåt sitt polkahår slängande huvudet bakåt, och	 med foten på pedalen så att alla toner sjöngo kör skulle han just	 saxa händerna för att »spela i kors» då professorn icke kunde	 styra sig längre, utan sprang upp och smällde igen locket så att	 det skrällde i salen. Han ville på samma gång säga någonting,	 men endast läpparna rörde sig och huvudet nickade, varpå han	 satte sig igen och åhörde Jungmanns Sjöjungfrun, Abts Afton­	 klockorna, sonater av Clementi och Kalkbrenner, under det	 hans ansikte uttryckte outsägliga lidanden. Klockan blev både	 tio och elva innan Lundstedt kom fram. Men när han slog sig	 ner vid orgeln ljusnade professorn och skickade den långe med	 Jungfruns bön till att trampa. Lundstedt ställde sitt nothäfte på	 ställaren, drog ut några stämmor, revade opp svarta byxorna	 för att komma åt pedalen och satte i gång.	 När han spelat några längor av temat och första upprepning­	 en i underkvart tog vid, kände han en hand stryka vänstra	 kinden och en andedräkt flåsa vid örat; men av fruktan att	 komma av sig vågade han ej vända på huvudet, utan gick på	 oförskräckt, genom »motsatsen» och »återslaget»; och dux eller	 temat kom igen, gick ibland framlänges, ibland baklänges, än	 på händerna än på fötterna som en konstmakare, än hjulade	 det, än gick det kräftgången, fläkte sig, flådde katt, stupade	 
	 kullerbytta och blev borta, lämnande ett moln av tonstumpar	 och ackordbitar efter sig på valplatsen, och så stack det fram	 igen beledsagat av Comes och så brottades de, satte kärngknep,	 backade, släppte och röcko, stodo och tjurade, löpte efter var­	 andra, hoppade bock över varandra, och slutade omsider i en	 lång omfamning föreställd av en allt försonande orgelpunkt.	 – Wundervoll! Prachtvoll! lät det från professorn vilken log	 som mot ett barn. Vad kallas den unge man?	 – Alrik Lundstedt, svarade den blyge unge mannen och	 rodnade över sitt skälmstycke, ty han kände sig falsk mot	 läraren när han mot övertygelse lagt an på professorns kända	 smak för de i hans eget tycke odrägliga fugorna.	 När namnet var uppskrivet tog professorn Lundstedts hand	 och bad honom vara välkommen, anvisande honom sekretera­	 rens rum där han skulle få lektions-schemat och inskriva sig i	 matrikeln.	 När detta var överstökat återvände Lundstedt strålande till	 sin beskyddare, som tog honom i famn, strök håret undan	 pannan för att se huru hög denna var, lade upp hans händer på	 bordskivan för att mönstra om de räckte till oktaverna, och	 slutligen synade professorn hans stövlar begärande »vacker	 fot» för att se om de räckte till pedalerna, och Lundstedt	 befanns ha »stora sköna fötter» vilka lovade gott för blivande	 fugor.	 Lundstedt måste nu lova att komma nästa söndag på Jakobs	 orgelläktare där professorn residerade som orgelnist, och när	 han bugade för att taga avsked, fattade professorn hans arm	 och drog honom med sig till ett fönster där preses i akademien	 stod, till vilken han viskade med hörbar stämma: Ett jättesnille!	 När Lundstedt äntligen kom ut på gatan, tyckte han att det	 sken sju solar på himlen, och att livet inte alls var så mörkt som	 elaka människor påstodo. Han ville sjunga på Rödbotorget,	 och skulle ha dansat över Norrbro där Vaktparaden nu passe­	 rade, men han lugnade sig och stack av ner till Storkyrkobrin­	 ken där han inträdde i en mössbutik för att få sig den blå	 mössan med lyran på sammetsranden. Och när mamsellen	 passade den på hans huvud kände han sig som om skönheten	 krönt den ädle konstnären. Och när han kom ut på gatan,	 
	 kände han som om det strålade eld och ljus från pannan där	 den gyllene lyran satt, och mänskorna värmdes vid hans åsyn,	 jättesnillet, som skulle göra dem bättre och lyckligare med	 tonkonstens underbalsam. Överfylld av saliga känslor, vilka	 trängdes om att få löpa ut, gick herr Lundstedt gata upp och	 gata ner, och allt vad han såg och hörde stämde han i ton med	 sin sjungande ande; rådstuvakten gick i gevär klockan tolv för	 att hylla honom med skyldring och trumvirvel, klockorna ring­	 de till hans triumftåg, kanonerna på Skeppsholmen dundrade	 hans ära, och folket hälsade på honom när de lyfte hattarna.	 Men hur han gick och gick, kom han in på en smal mörk gata,	 där husen sågo ut som de voro från Gustav Vasas tider, med	 stenfigurer över portarna och små rutor skiftande som pärle­	 mor insatta med bly; och i fönstren lågo sköna jungfrur, bor­	 gardöttrar och rådsfruar i röda sidenklänningar med bara hal­	 sar efter tidens sed; och de nickade vänligt åt segraren, vinkade	 med fickdukarna och bjödo honom in. Herr Lundstedt gick	 stolt som en riksmarsk sin gata framåt, lyfte på mössan och	 mottog damernas hyllning, vilken längre fram yttrade sig, en­	 ligt tidens enkla bruk, i penninganbud. – Tjugofyra skilling,	 trettisex skilling! ljöd det från fönstren, och här och där lockade	 en kaffepanna av nyskurad koppar! Det var en förtrollad gata,	 och aldrig hade Lundstedt varit så observerad av sköna fruar	 som i denna dag, och lekande att han var i Venedig därhemma	 på mattan med riddaren och damen, stannade han i ett hörn	 för att läsa namnet på plåten, och just som han stavat Tyska	 Prästgatan, slogs ett handfat ut genom fönstret och kastade ett	 stänkregn framför hans fötter. Utan att avvakta någon förkla­	 ring på det ledsamma misstaget styrde herr Lundstedt ner i	 brinken igen, satte över på en gondol till Röda Bodarna och	 sökte sig ner till kryddbon i Klara Bergsgränden där kamraten	 skulle mottaga hans hjärtas fullhet. Men boden var fylld med	 folk, patronen var inne och det kunde icke bli något utlopp för	 det översvallande hjärtat, därför gick herr Lundstedt in på	 restaurationen Solen att äta middag. Han satte sig vid disken,	 där skänkjungfrun hade sin plats, och begärde stekt fläsk med	 bruna bönor. Men han måste tala om sin lycka, ge luft åt sina	 känslor, och i en kvinnas varma sköte lämna förstlingen av sin	 
	 glöd. Medan han rörde om i senapsburken tänkte han över vad	 han skulle säga.	 Men han stannade i valet och kvalet, om han borde börja	 med att tala om vädret, fråga om jungfrun varit på kungens	 begravning, ta reda på om jungfrun tyckte om musik, om det	 var dyrt att leva i Stockholm eller något sådant oskyldigt, tills	 han slutligen, just som han ämnade besluta sig för kungens	 begravning, röck tillsamman och till sin icke ringa häpnad och	 med en ton som om han begärt låna pengar frågade vad	 klockan var.	 Jungfrun som var av den sorten kallad näspärlor, svarade	 med en blick bortåt en tacksam åhörare vid fönstret att hennes	 klocka var på stampen. Herr Lundstedt som icke ville röja sin	 okunnighet, och som trott att svaret passade fullständigt till	 frågan, tackade med en lätt Trosabugning för upplysningen,	 vilket hade till följd att åhöraren vid fönstret, som åt kallt	 revbensspjäll med lingon, fick något i halsen, en tydlig upp­	 muntran till jungfrun att fråga herr Lundstedt vad potatisen	 kostade.	 – Åtta skilling kappen, gällde han i Trosa när jag for, svara­	 de herr Lundstedt tacksam över att det blev något samtal av,	 ehuru han behövde anstränga hela sitt harmoni-vetande för att	 kunna leta en övergång från potatispriset till Musikaliska Aka­	 demien och jättesnillet.	 Jungfrun som var fullflätad och älskade löjet, hängde sig	 envist vid ämnet vilket lika mycket intresserade henne som	 åhöraren vid revbensspjället.	 – Nå men då är det russinpotatis väl, efter den kostar åtta	 skilling? upptog hon frågan.	 Herr Lundstedt sökte i det av förmiddagens berusande	 triumfer grumlade minnet efter någon ledning till bedömandet	 av en sådan okänd potatissort, och blev orolig när han icke	 fann det ändamålsenligaste svaret. Lyckligtvis reste sig rev­	 bensätaren och bad att få betala, vilken förrättning han utförde	 lutad över disken och alla på densamma stående karotter som	 innehöllo bitar av allt läckert från helkokta ägg till kräftor och	 köttbullar.	 Herr Lundstedt lämnad åt sig själv kände ett obehag vid att	 
	 höra viskningar, vilkas betydelse han ej fattade, och sedan han	 druckit sin välgång i ett glas starköl, steg han också upp för att	 gå. Som han dock ville avrunda sitt farväl, sökte han ett vänligt	 ord, men fann intet, klappade i dess ställe gästens råtthund och	 frågade som om han gjort mannen en tjänst med sin nyfiken­	 het:	 – Vad är det för en slags hund?	 – Det? svarade gästen, det är en senapshund.	 – Jaså! Hm! Ja! Det finns så många raser, som jag inte	 känner. Ajö jungfrun! Ajö herrn!	 Och därmed gick han hem.	 Men som han måste ha något utlopp för sina känslor satte	 han sig vid fönstret att skriva brev till sin gamle fader för att	 berätta honom om sin lycka. Och hur han skrev, värmdes han	 opp, både av starkölet och det lättrörda sinnet, och hans	 lekfulla natur tog sig till att spela. Han lekte att han var en	 mäktig och rik man som icke kunde glömma i medgångens	 solsken, att han hade en gammal fattig far, som skänkt honom	 livet och nu satt i torftighetens skugga, och han erinrade sig	 sonens första plikt mot sin upphovsman, besvor fadren att	 genast sälja sin stuga och sin ko, sina nät och båtar och komma	 upp att bo med sonen i Stockholm. Av fruktan att denna hans	 livliga önskan icke skulle förverkligas, gjorde han en kolorerad	 teckning av huvudstaden, av dess märkvärdigheter i gator,	 torg, byggnader, handelsbodar och restaurationer, avskildrade	 sin bostad med dess venetianska matta, trädgården med dess	 kanelpäron och lusthus, samt slutade med att besvärja fadren	 icke stå i solen för sin lycka utan genast bryta opp och fara	 direkt på ångbåten, icke sparande på styvern, utan ta salongs­	 biljett, äta en biffstek och dricka porter i försalongen, så att han	 kom fram frisk och sund.	 När brevet var slutat vek herr Lundstedt det i fyra delar,	 fäste ihop det med munlack och bar det i kryddbon, glad i	 hågen som om han betalat en skuld, kvitterat en räkning,	 vilken han icke mera behövde tänka på. 
	 
	 
	 
	 Tredje kapitlet. 
	 
	 
	 
	 
	 
	 
	 
	 Första infallande söndagsmorgon stod herr Lundstedt i orgel­	 trappan till Jakob väntande med en svärm skolungdom på	 professorns ankomst, emedan ingen insläpptes på läktaren förr­	 än vårdaren av helgedomens musikaliska aldra heligaste själv	 anlände. Klockorna hade ringt annangången, när mästarens	 steg hördes nere i trapporna, och ungdomen öppnade aktnings­	 fullt lederna medan professorn nickande hälsningar till höger	 och vänster uppnådde dörren, där han stannade, kastade en	 blick över hopen som om han vore frälsaren och bjöde stormen	 lägga sig; därpå tog han fram en nyckelpung med pärlbroderi,	 öppnade den med en betydelsefull min som om han vore Petrus	 och hade himmelriket på andra sidan dörren, stack nyckeln i	 hålet, men vände sig därpå hastigt ut mot den otåliga nåde­	 hungrande skaran för att se efter om han kunde få förkasta	 några. Och mycket riktigt, där funnos några världsliga sinnen	 som icke gåvo sig tid att avvakta nådaordningen, utan ville	 bryta in, och därför fattades i kragen och utvisades. Nu öppna­	 des dörren och sakta släpptes sångarkoret in förbi den mönst­	 rande dörravårdaren, som med lyftat finger och sträng min	 stod redo att störta olydiga andar ut ur paradiset, att de skulle	 erfara sanningen att många voro kallade men få utkorade. När	 Lundstedt passerade den stränge portvakten ljusnade dennes	 ansikte, och han tog honom ur ledet, ställde honom på sin	 högra hand och visade honom ett gott behag.	 Herr Lundstedt som icke hade sett en så stor kyrka förr, blev	 betagen av en helig rysning inför det väldiga rummet, där	 jättarna kunde gått raka och satt opp psalmnummer ovanför	 pelarblommorna, men han fick icke leka längre med sina tankar	 förrän professorn tog honom i ficklocket och drog honom med	 
	 sig att beskåda instrumentet. Uppför en liten trappa började	 vandringen och stannade först vid bälgarna, som lågo där likt	 jättens lungor färdiga att flåsa, när foten sattes på bröstet;	 uppför stego de förbi rosettfönstret över portalen, tittade in	 genom en bräddörr och sågo väderlådan, på vilken principal­	 stämmorna stodo på ett led med kontra-basunens trettiotvåfots	 pipa som flygelman; stego högre och högre, tills de kunde skåda	 in i hela skrovet, rymligt som bröstkorgen på en valfisk, där	 man såg revben, senor, muskler, luftrör, knotor, blodkärl och	 nerver företrädda av alla dessa pipor, koppel, abstrakter, rege­	 ringar, vinkelhakar, vippor, vällarmar, pumpeltrådar och an­	 drag; en gigantisk organism som behövt tusen år att växa till,	 med några alnar vart hundrade år, sättande en blomma vart	 sekel som aloen, lämnande ett frö i mansåldern, skjutande en	 gren, ett blad, varje decennium, ett mänskoverk utan uppfinna­	 re liksom katedralen, utan byggmästare som pyramiden, ett	 ofantligt samarbete av hela kristenheten som ärvt grundtanken	 av hedendomen. Nu steg den brant upp som ett fjäll av stalak­	 titer och lärjungen hisnade när mästaren ledde honom upp på	 spetsen där de hade valvbågarne en handbredd över huvudet,	 och plötsligen sågo sig stå i skymningen omgivna av nakna	 mänskokroppar med vingar på ryggen, övermänskligt stora	 barn som blåste i basuner och kvinnor som slogo harpor och	 cymbaler; och när de trängt sig fram och skådade ner i kyrkan	 där små mänskor krälade in i båsen med böcker i händerna	 greps lärjungen av svindel så att han måste fatta en kerub i	 armen; men mästaren log som frestaren på berget när han	 visade sin sköna värld för människones son. De stodo ett	 ögonblick däruppe i halvmörkret och när lärjungen hämtat sig	 pekade frestaren ut under de svärtade spetsvalven, där dunklet	 kämpade med ljuset underifrån, så att man tyckte sig se hur de	 blandade sig såsom den kalla och varma luften över åkern där	 vårsolen bränner, och när ögat vant sig en stund, trängde en	 stor ljus sky igenom; skyn delade sig som ett ångmoln och	 färger kondenserade sig, togo kropp och blevo Kristus och de	 två lärjungarne i förklaringens ögonblick, svävande genom	 dunklet på allt det ljus som insläpptes genom det höga korets	 väldiga fönster. I detsamma hördes ett dån över deras huven,	 
	 en lätt skakning kändes under fötterna och nu gingo alla tor­	 nets klockor till sammanringning så att orgelverkets trätak	 sviktade och den smala trätrappan knarrade, när de båda	 vandrarne stego ner. Och lärjungen hade känslor av att ha	 varit uppe i himlen bland änglarna och sett Kristus förklarad	 och ljuset segra över mörkret.	 Nu när han nerifrån såg det stora musikverket, som icke	 liknade någon annan sak i naturen eller konsten och därför	 oroade honom, tryckte honom, och gjorde att han kände sig	 under denna människohandens verk som dock först blev le­	 vande under en människohand, ville han utreda vad han såg,	 återföra dess former på andra kända och därmed närma sig	 den, få ner den till sig och bli lugn. Kyrkan hade han redan	 klar för sig att den var urskogen, i vilken hedningarna offrade	 människor, pelarne voro träd och valven grenarne, men orgeln	 var orgeln. Det var ingen växt, intet djur – om icke en korall –	 icke en byggnad – om icke en mängd hängtorn från riddarbor­	 garne – dessa tureller med fasadpiporna, av vilka en del voro	 blivna stumma, men kvarsittande såsom rudiment från äldre	 stadier, numera utan bruk. Varje sats småpipor kunde likna	 Pans syrinx, som väl var grundformen, men de stora i de	 framspringande hörntornen påminde om en vapensamling utan	 att likna den, och ornamentiken i förgyllt trä från förra århund­	 radet med snedkavlade snäckor och spiralformiga blommor	 som kineserna bruka, klippte genast av tanketråden som ville	 binda ihop de olika lederna av detta virrvarr former, i vilket ett	 mera bildat sinne än den unge handelsbetjäntens kunnat läsa	 hela instrumentets historia från den latinska hedningens vass­	 pipa, genom den keltiske barbarens säckpipa, byzantinske kej­	 sarens vattenorgel, med upphämtande på vägen av minnen –	 dunkla visserligen – från medeltidskyrkans emporer, triforer,	 klocktorn, altarskåp, tabernakel; från sachsiska rokoko-pors­	 linet och första kejsardömets romerska vapensmak.	 Professorn hade satt sig vid manualen i dess tre etager,	 dragit ut principalstämman och givit lärjungen en vink att sitta	 bredvid; bälgarne pustade och knarrade och nu sjöngo fasadpi­	 porna preludiet enstämmigt; snart intonerade flöjten, och har­	 monierna svällde; gamban tog i näston upp ett solo för bariton,	 
	 trompeten smattrade och bordunan brummade; därpå tystnade	 de en efter en, och när det blivit lugnt, hördes kantorns stämma	 sjunga opp första strofen i Upp psaltare och harpa; och när han	 dallrat ut på sista tonen, brusade orgeln ut med fullt verk under	 det församlingen föll in i sången. Och med kopplad pedal och	 alla fyrtio-två stämmorna andragna höll orgeln sin symfoni med	 alla orkesterns instrument lydiga under en mans händer och	 fötter. När prästen sedan vid altaret tog upp att läsa Helig,	 Helig, föreföll hans röst som om någon obehörig ställt sig att	 prata under en konsert, och när man äntligen hann till predi­	 kan, satte sig professorn med ryggen mot orgverket och blun­	 dade visande med en min att han tyckte sig bli störd. Men när	 så gudstjänsten var slut, alla psalmer sjungna och ordet var	 fritt, som professorn kallade det, när han fick spela utgången,	 då måste herr Lundstedt sitta bredvid och sköta andraget när	 stora fugan rullade på. Och då spelade han för sin enda	 åhörare utom tramparen, ty när äntligen allt var över, stod	 kyrkan tom. Detta såg professorn i sin reflektor, men han var	 van vid det, njöt av det och skulle ha blivit ond, om hela	 publiken skulle ha stannat och vågat låtsas begripa det han	 ensam förstod uppskatta.	 Herr Lundstedt lämnade kyrkan med ett intryck av att han	 sett något oerhört stort, hört något övermänskligt skönt, fullt	 övertygad numera att om han också inte riktigt till fullo kunde	 njuta av fugal-musik, så var det därför att han var obildad,	 men han var stolt över hoppet att han en gång skulle kunna	 tillhöra de få utvalda som kunde det. 
	 
	 
	 
	 Fjärde kapitlet. 
	 
	 
	 
	 
	 
	 
	 
	 Herr Lundstedt hade tillbragt ett halvt år i Stockholm. Tiden	 hade lupit undan, ty göromålen voro många, och det minsta	 blev orgelspelning. Seminarium tog nämligen drygaste tiden,	 och på musikaliska akademien blev det huvudsakligen harmo­	 nilära och sång, emedan professorns timmar voro mycket efter­	 sökta och eleverna voro många. Kom därtill att kassan snart	 var till ända och herr Lundstedt måste som så många andra gå	 och sjunga i kören på Stora Operan, sjunga på begravningar	 och knipa in en tolvskilling på sånglektioner med handelsbok­	 hållare som ville göra kvartetter, vilka då voro högt på modet.	 Men som en verklig sabbat mitt i arbetet stod söndagen, då	 han fick sitta på Jakobs orgelläktare bredvid professorn och	 hjälpa med andraget. Då tyckte han sig vara näst den viktigas­	 te personen i kyrkan, och orgelns majestät lyfte honom, försto­	 rade honom, liksom satte en skarv på hans själ. Och han	 älskade det stora verket som något som var starkare än han;	 satt och lekte att luften kom ur hans lungor, tonerna ur hans	 strupe, och professorn blev blott en del av mekaniken som	 överflyttade hans musikaliska önskningar på pedal och ma­	 nualer, och han vande sig tänka att de tusen människorna	 därnere i kyrkan måste sjunga det han ville, prästen vara	 tvungen tiga när han spelade.	 Den långa predikan åhörde han med otålighet eller också	 inte alls; fick en söndag på södra läktaren se en flicka som var	 skär i hyn, hade fina kläder och såg ut som en fröken. Han såg	 henne varje söndag på samma plats och blev slutligen van att	 betrakta henne som sin åhörare, som kom för att sjunga till	 hans ackompanjemang (som professorn spelade), och tyckte sig	 märka att hon såg åt orgelläktarn hela tiden. Ehuru det icke	 
	 var svårt att få veta vad hon hette genom att se på anslaget i	 bänken, tyckte han att det var roligare icke veta det, utan få ge	 henne ett vackert namn själv, och han kallade henne Angelika	 efter Malmströms poem. Men så skulle han ha ett tillnamn åt	 henne; och efter långt letande hittade han på De la Gardie till	 minne av att kyrkan blivit byggd av en greve med det namnet.	 Om juldagen såg han hennes far och mor, och fadren som hade	 vita tand-borst-mustascher som franska marskalkarne beslöt	 han utnämna till general-löjtnant, det högsta han visste. Och	 Angelika hade två små systrar som han kallade Gurli och	 Fanny. När han så tyckte att de varit vänner och bekanta	 tillräckligt länge, företog han sig en högmässopredikan att fria,	 vilket gick så till att han slog upp en psalm i psalmboken, för	 att se om nummern kom udda eller jämn, och som den kom	 jämn hade hon sagt ja. Återstod bara fadrens bifall och för att	 utröna det, skulle han räkna piporna i principalstämman. Men	 det blev ett tvärt nej, just som pastorn sa Fader Vår och man	 skulle luta pannan i handen. Herr Lundstedt försökte mellan	 fingrarne räkna om dem baklänges, men det blev nej ändå. Nu	 hade han fått en sorg, och den kändes skön som det stilla	 lidandet, det oförskyllda som förädlar människan och renar	 sinnet från själviskhet. Men när en söndag gått beslöt herr	 Lundstedt ta ut lysning utan föräldrarnes samtycke, och när	 prästen läste upp lysningarne, men icke nämnde Angelikas och	 Alriks namn, utan två helt andra, valde herr Lundstedt sig två	 andra som han kallade deras pseudonymer, och ansåg att han	 numera var förlovad pseudonymt. Och måndagsmorgonen när	 han gick från seminarium till akademien, gick han till en	 juvelerare på Drottninggatan och utvalde två ringar, men efter	 som förlovningen var pseudonym gick det inte an att ha släta	 ringar, helst inga sådana lågo i fönstret, utan valde han två	 med rosenstenar.	 Angelika var nu hans och han var lycklig. Han sjöng om	 henne på Akademien, sjöng till henne i kyrkan, på seminarium,	 på serenaderna, men bröllopet ville han uppskjuta tills han	 blivit något stort och mäktigt. Och som han samlat nära ett	 hundra riksdaler fattade han det beslutet att ta direktörsexa­	 men och bli professor och riddare. Men innan han hunnit ta	 
	 första steget på den lysande banan, hade oväntade händelser	 inträffat, som gjorde en stor del drömmar om intet.	 Det var nämligen en söndagsafton i april då herr Lindbom	 bjudit på »sångfock» hemma i bostaden vid Norra Gatan.	 Bland de inbjudna märktes andra tenoren sadelmakaren, och	 första basen finbagaren, vilken icke var någon annan än man­	 nen med senapshunden från näringsstället Solen, och vilken	 senare aldrig tröttnade att berätta historien om russinpotatisen	 och senapshunden, varvid herr Lundstedt ödmjukt böjde sitt	 huvud under löjet och bedyrade att han aldrig plägade ljuga	 och därför trodde att alla mänskor talade sant, för så hade han	 lärt av sina föräldrar.	 Emellertid hade man nu sjungit långt in på kvällen och	 druckit ganska mycket, varför man bröt upp att gå till Solen	 och äta kväll. Man hade dukat av och tagit in punsch samt stod	 just i färd med att sjunga igen, då dörren till salen öppnades	 och in trädde en gammal man med böjd rygg, en påse i gehäng	 på axeln och en tung käpp i handen.	 – Ut! här ges ingenting, mottog honom jungfrun innan den	 gamle hunnit hälsa och framföra sin fråga om Alrik Lundstedt	 träffades här.	 När denne hörde sitt namn steg han upp ur sångkretsen och	 skred emot den gamle, dock utan att öppna sina armar (vilket	 aldrig brukats på Rånö annars än mellan ståndspersoner), utan	 snarare med ett slags förlägen långsamhet och det slags bryderi	 man erfar vid åsynen av mindre bemedlade släktingar.	 – Nu är jag här! hälsade den gamle, utan att räcka handen.	 Kan du nu ge mig något att äta, för jag har inte fått något	 ordentligt sedan jag kom ut ifrån Kalmar.	 – Kalmar? Vad har far gjort i Kalmar? sporde Alrik med en	 nedslagen blick på den gamles dåliga yttre.	 – Herre Jesus det är en lång historia, må jag sitta först,	 svarade gubben.	 Herr Lindbom som åhört samtalet och i sitt lättrörliga sinne	 gripits av ett så oväntat sammanträffande mellan far och son,	 fattade tillfället att ge luft åt det överskott av känslor som icke	 hunnit strömma ut i sång, och med en artig bugning nalkades	 han den gamle, bjöd honom sin arm och talade:	 
	 – Detta är herr Lundstedt hör jag; min ungdomsväns kötts­	 lige fader, vår allas förträfflige väns upphovsman att jag så må	 säga; tillåt oss unge, som ännu icke äro torra bakom öronen, att	 i vårt glada lag se den gamle som vår gäst, vår högt värderade	 hedersgäst, för vilken jag beder sångarbröderna höja ett glas	 och hälsa med ett fyrfaldigt hurra!	 Hurraropet utbragtes och gubben fick lägga ifrån sig påsen	 och käppen och sitta upp i högsätet som skinnsoffan kallades.	 – Herr Lundstedt kommer direkt från Kalmar, tog jag mig	 friheten höra, uppslog herr Lindbom konversationen, då både	 far och son tycktes förstummade av det ståtliga mottagandet.	 – Resan var angenäm? Vädret gott? Inga äventyr?	 – Jo det var en färd, vill jag lova!	 – Si där, si där! avbröt herr Lindbom, som var en stor	 älskare av äventyr! – Berätta, berätta! – Och han gjorde en gest	 med handen som om han bjöd kamraterna på något gott han	 själv lagat.	 Men den gamle var ingen berättare, utan meddelade i få ord	 att han tagit galen ångbåt i Nyköping och kommit till Kalmar i	 stället för till Stockholm och att han måst gå till fot emedan	 pengarne tog slut medan han väntade i åtta dagar på ångaren.	 – Hör, hör! avbröt herr Lindbom, inkastande små detaljfrå­	 gor för att få litet kolorit på äventyret, men utan att lyckas, ty	 när gubben sagt hur det förhöll sig, så var det slut. Och vid	 uppmaningen att dricka punsch föreföll han likgiltig och kas­	 tade blickar omkring sig som om han sökte något, och då	 finbagaren erinrade sig ett förflutet då även han begagnat	 sådana blickar att uttrycka samma behov, räckte han sin hjälp­	 samma hand åt den hungrige och viskade till Lundstedt junior,	 som strax reste sig, och inbjöd den gamle stiga fram till disken	 att välja av härligheterna. Bländad av så mycket läckerheter på	 en enda gång, stannade gubben i ett långt begrundande, som	 måste avbrytas av Alrik som tog en stor flat tallrik, och lade	 upp en bit av var sort så att det hela såg ut som en kolossal	 sillsalat, satte brännvinsflaska och svagdricka framför gubben	 och lät honom mätta sig.	 När det var gjort brast backanalen lös igen; och man sjöng	 för gubben »Mitt liv är en våg», icke glömmande att med	 
	 nickningar och accentueringar anspela med »i svallande tåg vid	 vindarnes strid», på det yrke som Alriks upphovsman valt och	 övat.	 Därpå dracks, och herr Lindbom höll tre tal i rad; det första	 om ålderdomen, dess företräden och oomtvisteliga rang jäm­	 förd med ungdomen; det andra om havet, dess storartade	 naturscenerier och därmed förknippade faror – inflickande en	 berättelse om sin första seglats till Blockhustullen, med kant­	 ring och räddning – sakta övergående till fiskarens hårda liv	 (varvid sadelmakaren vädrade en ordlek och ropade bravo!),	 målande efter Mälarförhållanden nätens läggning och upptag­	 ning, notdräkten och norsfisket i Norrström, samt hoppade	 därpå in i skålen för havets son, vikingalynnet, järnviljan, och	 stormbetvingaren, vartill följde som illustration sången »Hur	 med väldigt raseri, stormens åskor ru-u-u-u-u-u-uula!» varvid	 finbagaren fick briljera med sitt första-bas-solo, direkt tillägnat	 Rånöaren. Det sista talet var en deklamation av Malmströms	 Angelika, i hemlighet riktad till herr Alrik, som när talet var	 slut, höjde sitt glas och med tårar i ögonen och en betydelsefull	 min uttalade det enda ordet: Angelika!	 Vilket intryck dessa upprepade hyllningar gjorde på Lund­	 stedt den äldre skulle varit svårt för en övad betraktare att	 avgöra, ty den gamle syntes sluten inom sig, och nickade	 endast till sångens takt med sitt gråa huvud, och några yttring­	 ar av djupare förståelse, sympati eller tacksamhet kunde icke	 spåras. Men herr Lindbom, som med all makt ville pressa	 några äventyr, något intresse ur denne havets son, kramade	 honom som en citron med sina vänskapsfulla tilltal, mjölkade	 honom, men den känslolöse rullade ihop sig som en igelkott och	 blev oåtkomlig. Slutligen inskränkte sig herr Lindbom att i	 krypande ordalag anhålla som den största hedersbetygelse att	 få begagna det ganska brukliga tilltalsordet farbror, vilket han	 bedyrade skulle adla honom, själv en folkets son, att han	 därigenom skulle känna sig mera värdig att äga till bror ett	 jättesnille som Alrik Lundstedt. Och när ceremonien var över­	 stånden erbjöd den varmhjärtade unge mannen sin säng åt	 upphovsmannen till en oförgätlig afton.	 Därpå bröts upp och tågades hem med sång, varpå sångar­	 
	 kretsen skingrade sig och de två rumskamraterna införde sin	 hedersgäst med påse och käpp i den lilla kammaren. Herr	 Lindbom öppnade sitt sängtäcke och anvisade gästen sovplats,	 tog själv en nattsäck, kastade på mattan med gondolen, rev av	 rock och byxor, samt lade sig, som han anmärkte, bredvid	 riddarens fru, och bjöd godnatt.	 Den gamle blev länge sittande på sängkanten och funderade.	 Sonen däremot som hela kvällen förhållit sig ytterst tillbaka­	 dragen såsom om han fruktat få veta något ledsamt, tog nu	 mod till sig och framskruvade frågan:	 – Nå, far, har du sålt stugan och grejorna?	 – Ja visst, svarade fadren, alldeles efter som du bad mig.	 – Och pengarna? hördes Alriks slocknande stämma.	 – De ha gått åt!	 Nöjd med detta klubbslag mellan hornen lade sig unga	 Lundstedt ner och låtsades sova. Men han sov icke den natten	 utan tänkte; tänkte över var han skulle placera den vilsekomna	 som han lockat ut i världen, och hur han skulle nära honom;	 tänkte på sin direktörsexamen, professuren och sin Angelika,	 om det nu var den i Jakobs kyrka eller någon annan.	 Medan nattens timmar så förgingo, avbröts tystnaden då och	 då av herr Lindbom, vars varma hjärta haft tid att svala av sig	 i golvdraget, och vars saknad av den varma sängen gav sig luft i	 enstaka ord slungade på måfå. Och vid femtiden när det	 ljusnat reste sig den barmhärtige Samaritanen med ett misera­	 belt lynne, hoppade i byxorna, fick fatt i en särskild nyckel och	 sprang ut på gården.	 Inkommen igen slog han opp fönstren, satte sig i gungstolen	 och talade i mörka ordalag för sig själv om fattigvårdslagstift­	 ningen, försvarslösheten och folkets bristfälliga uppfostran, icke	 så mycket i bokliga kunskaper som i folkvett. Lyckligtvis var	 herr Lindboms vältalighet alldeles för djupgående att fattas i	 dess innersta kärna av de halvsovande åhörarna, och när	 klockan blev halv sju måste den dystre talaren gå, sedan han	 kastat en blick av rysligt förakt på den gamles kläder och vid	 utgången smällt dörren i lås så att huset skakade.	 När far och son vaknat därvid uppstod en rådplägning dem	 emellan om vad som skulle göras, och med resultat att sonen	 
	 avlämnade sina åttiofem riksdaler till fadren och uppmanade	 honom resa hem igen emedan fisket i huvudstaden var statt på	 nedgående. Gubben som drömt sig ett angenämt Stockholms­	 liv, men icke vidare reflekterade över vad som skedde, fann sig i	 att få en penningsumma i handen och lovade bryta opp så snart	 han besett stadens märkvärdigheter, och därmed skildes de för	 att råkas på Solen till middag.	 När Alrik kom till middagen fanns ej den gamle där, men när	 han kom hem om aftonen, låg gubben i herr Lindboms säng,	 och när sängens ägare infann sig vid tiotiden, då tog det varma	 hjärtat eld, och röken tycktes kväva den känslofulla, ty han	 blev stum, så stum att han icke besvarade hälsningar. Och	 sedan han sparkat stövelknekten upp på kakelugnskransen,	 spottat framför sig en mängd gånger, lossnade tungans band,	 men för att icke visa sig obelevad gåvo hans känslor sig luft på	 det främmande språk han var någorlunda mäktig. Och oför­	 stådd av sin omgivning luftade han sig liksom i enskilda samtal	 med sin genius.	 – Der alte Schlingel stinkt wie ein Aas, und der kleine Bube	 ist ein blödsinniger Schmarotzer.	 – Är du vid dåligt humör Lindbom? frågade unge Lund­	 stedt, som satt och skrev harmoni vid sitt bord.	 – Jag? Nej! Inte alls! Tvärtom!	 – Du kan ju ligga i min säng, så tar jag mattan! svarade Alrik.	 – Nå, efter du önskar det, så låt gå! Men jag ska säga dig en	 sak: jag tycker inte det är artigt att bjuda en långväga resande	 att krypa in så här obekvämt, och du som har pengar i strumpa	 kunde ha varit så artig och tagit ett rum åt din gamla far.	 Herr Lundstedt den yngre invände att gubben snart skulle	 resa och att det inte lönade sig bråka. Och därvid blev det.	 Emellertid voro Alriks äregiriga drömmar slut, och han mås­	 te i hast forcera en enkel organist- och skollärarexamen, ty	 gubben som slagit sig ner på Solen, kom sig aldrig för att resa,	 och herr Lindbom, som ledsnade på samboningen bröt opp en	 vacker dag, sedan han uppsagt farbrorskap och kamratskap	 och tog sig ett nytt rum.	 Efter åtta dagar hade gubben ätit och druckit upp alla peng­	 arne, i sällskap med en krets av vänner som bildat sig omkring	 
	 hans bord, och vilka alla, av huru olika samhällsklasser de än	 voro, ledo av en strykande aptit och en osläckelig törst.	 Alrik såg sig därför en vacker dag i bekymmer och ungefär i	 samma ställning som en far till ett vanartigt barn, ty gubben	 gjorde honom verkligen förtret och dök opp allestädes som	 fredsstörare där man icke väntade honom, och krånglade sig in	 överallt. Stod Alrik en afton på stora Operan uppe på Alperna i	 Wilhelm Tell och väntade entré såg han på andra sidan scenen	 oppe i molnen den gamle stå med en lina i handen färdig att	 hissa på; gick han över Norrbro en middag och en folksamling	 stod vid barriären och tittade ner i strömmen, fick han se	 gubben ihop med tullvaktmästare sitta i en båt och fiska nors;	 och en söndag fann han fadren stå och alternera med orgel­	 tramparn i själva Jakobs kyrka. Överallt fanns han, och tycktes	 gå genom lykta dörrar, tyst utan talförhet slank han in och blev	 aldrig utkörd. Helst träffades han dock vid disken på Solen där	 han blivit bergtagen av den levande matsedeln framför skänken.	 Emellertid hade Alrik tagit avsked av sina drömmar och han	 satt numera under den långa gudstjänsten och lekte att han	 uppsköt giftermålet med Angelika på obestämd tid tills hon	 kanske bleve gammal och ful och ingen ville ha henne mera,	 och hon då kanske toge honom; och han satt och prövade hur	 hon skulle se ut som gammal; rynkade omkring munnen, satte	 kaffefläckar under hårfästet, lade umbra om ögonen, som han	 lärt i statistlogen på Operan. Men när hon var vacker ändå,	 hittade han på att ruinera hennes far, såsom Fru Schwartz	 brukade, när en man av folket skulle få en högadlig. När	 hoppet ändock icke ville nalkas honom och han fick se fadrens,	 grevens, raka ståtliga figur i den fina överrocken med siden­	 sarge i ärmarne, beslöt han att förföra henne som Lasse Luci­	 dor, men för att kunna det måste han vara en storhet, en	 talang, och han hade ännu icke fått spela på Jakobs orgel utan	 bara dragit ut stämmorna. Detta blev nu hans närmaste mål	 att få spela utgången åtminstone, och nu flyttade sig all hans	 längtan och åtrå över på orgeln, och i åtråns hetsfeber antog	 instrumentet alla fullkomligheter som den älskade brukar ta.	 Tennpiporna blevo silver, mahognyt blev palisander, det finaste	 träslag herr Lundstedt kände namn på, men som han aldrig	 
	 sett; stämman vox humana kallade han numera vox angelica,	 och det var hennes röst, som han aldrig hört. Registerknap­	 parna med deras i porslinsskyltar inskrivna namn, vilka när­	 mast liknade en apotekshylla, antogo mystiska former växlande	 alltefter den brinnande åskådarens sinnelag. Ibland voro de	 ringklockor till dörrar i ett stort hus där det bodde sköna	 kvinnor, vilkas namn stodo skrivna på plåtarna, ibland knapp­	 rader i isdrottningens klänning; isdrottningen visste ingen	 mer än herr Lundstedt vem det var, och han hade aldrig sett	 henne heller, men hon borde vara mycket stor och elfenbens­	 tangenterna voro hennes tänder; hade någon frågat huru de	 kunde vara det, då de sutto i tre manualer, skulle herr Alrik	 svarat att isdrottningen hade tre gommar, ty han kunde svara	 på allting, och de svarta tangenterna voro gamla murkna	 tänder som icke blivit utdragna, för isdrottningen var tusen år	 fylld, men ändå tämligen ung; det berodde alldeles på hur man	 tog det, menade herr Alrik.	 En gång hade han sett i Meyers Universum hos herr Lind­	 bom medan dennes hjärta ännu var varmt och öppet för havets	 son, och där hade han sett basaltgrottan på Staffa. Sedan den	 dagen var orgeln en stor basaltgrotta och orgeltramparen var	 Eolus som gjorde stormen; men djupast ner på grottans botten	 bodde ett troll, som kunde komma fram om man tryckte på en	 knapp, och kom det fram, skulle grottan störta samman. Anled­	 ningen till denna sista tankelek var den, att professorn en gång	 visat lärjungen en registerknapp, som ledde en stämma, vilken	 icke fick utdragas samtidigt med vissa andra med risk att eljes	 orgeln skulle gå sönder och golvet måste brytas opp för att	 instrumentet skulle kunna lagas. Det var trollknappen, som	 herr Alrik kallade den, och han kunde sitta och stirra på den	 långa stunder, fingra på den när ingen såg det, och när han var	 ledsen önskade han dra ut den, höra dånet och braket som	 skulle uppstå när orgeln med sina tunga basalt-pelare störtade	 över honom och han fick dö en härlig, berömd död i sin	 ungdom, inför Angelikas ögon, och i Guds eget hus. 
	 
	 
	 
	 
	 
	 Under sådana lekar och mycket arbete försvann studietiden så	 tämligen hastigt och en vacker dag stod herr Lundstedt färdig	 med sin examen, på vilken själva krönet skulle bli att han en	 afton finge spela på kyrkans orgel i professorns närvaro; för att	 sedan gå ut i livet och tillträda klockarbefattningen i Rånö	 kapellförsamling där han hade indigenatsrätt. 
	 
	 
	 
	 Femte kapitlet. 
	 
	 
	 
	 
	 
	 
	 
	 Klockargården ligger på en udde vid Kyrkviken med utsikt åt	 fjärden som nu är isfri efter vårstormarna. Den röda träbygg­	 ningen är rätt stor, ty den innesluter sockenstuga, skolsal och	 boställe, och nu om eftermiddagen när den är tom, ser den	 ändå större ut och ödsligare, och herr Lundstedt går omkring	 den och ser genom de nakna fönsterna, vilka utan gardiner	 stirra som insjunkna ögon; och när han stannar utanför skolstu­	 gan och för att liksom söka sällskap tittar dit in ser han de	 långa bänkarna fullsatta med barn, och sig själv i katedern, ty	 han kan se allt vad han vill numera. Ensam på gården, dit	 endast en gumma kom för att bära mat och städa, hade herr	 Lundstedt haft svårt att finna sig första tiden, ty han ägde	 ingen att språka med, och pastorns på andra sidan viken tog	 endast emot honom som en tjänare och kallade honom Lund­	 stedt rätt och slätt, vilket nu icke skulle gjort honom olycklig	 efter som han kände sin ställning och fann sig gott vid den, men	 det underordnade i hans läge hindrade honom att fritt söka	 upp förmannen, och något intimt eller dagligt umgänge kunde	 således icke komma till stånd. Skolläraren fann sig sålunda	 hänvisad på sina lärjungars sällskap, och med sin otroliga	 lekfullhet fann han snart på att uppliva alla sina Stockholms­	 vänners minne genom att döpa om barnen efter vissa likheter	 de kunde förete med de frånvarande originalen. Den skickli­	 gaste läxläsaren kallade han sålunda professorn, den starkaste	 sångaren hette Lindbom; och Angelikas systrar funnos där	 också, men hon själv fick icke sitta i skolan när hon varit så	 nära att bli gift.	 Herr Lundstedt hade sålunda alla sina bekanta dagligen och	 stundligen inför sig, och när vänkretsen blev för trång, tog han	 sig till att ge liv åt personerna i de böcker han läste, och som	 
	 han nu ett år ur sockenbiblioteket lånat Cooper hade han hela	 klassen full med Skalpjägaren, Spårfinnaren, Läderstrumpan,	 Hjortdödaren och så vidare. Pojkarne flinade visserligen först,	 men snart vande de sig vid dessa pseudonymer och begagnade	 dem sins emellan.	 När han nu fördrivit en stund med att befolka den tomma	 skolsalen och eftermiddagen blev honom lång, gick han ner till	 kyrkan för att spela orgel. Gudshuset är en liten träkåk som	 liknar en ändrad storbåt upptagen från ett större djup efter en	 längre sumpning, utan torn och med små fyrkantiga världsliga	 fönster. Det största på kyrkan är nyckeln, stor som en dragg	 och gjord att bäras med två händer, för att icke tappas bort.	 Det inre är däremot mera livligt och påminner om ett lek­	 saksstånd i julmarknan, eller en dockteater eller i vissa delar en	 gammal flickas toalett, Kina slott på Drottningholm, ett	 schweizeri, ett klädstånd. Taket är nämligen en ryggås med	 tvärbjälkar, bemålade med stora sjöormen, torskhuven, läder­	 lappar, springbockar; och under bjälkarne hänga amiralsskepp,	 träduvor som Prinsens Gubbar sälja till flugfällor, ljuskronor,	 skeppslyktor; altaret är en stor toalett, med ljusstakar, parfym­	 flaskor, porslinsdockor, karamellsdeviser, pappersblommor;	 väggarne äro behängda med sköldar och svärd med sorgflor,	 tavlor med får, herdar, kungar och dronningar.	 Allt detta gör det husligt inne i den tomma byggnaden, som	 ser bebodd ut, gör att skolläraren trives där som i ett rum, där	 någon bott länge och suvenirer samlats. Men orgeln har han	 behövt längre tid att göra om i sitt sinne. Med starkt minne av	 Jakobs basalt-grotta där stormar och böljor kunde släppas lösa,	 kom han hit och såg en liten vitmålad chiffonjé med två	 andrag, den ena en fyra fots principal, den andra en valtflöjt på	 två fot. Omfånget var tre och en halv oktav. Detta senare var	 det sorgligaste; det var som att simma i en sump där man inte	 kunde ta ut tagen utan att stöta emot. Sorgliga tangenter,	 bruna som käringtänder och direkt angjorda på abstrakten så	 att man kände hur man öppnade ventilerna, och kände hur de	 smällde igen, som när man blir utkörd och någon kastar igen	 dörrn bakefter en. Det låg något tvärt, ovänligt i anslaget; och	 tonen skrikande som fiskmåsar och tärnor, en riktig skärgårds­	 
	 orgel; ibland också snattrande som en and, ibland tjutande som	 en räv; ja de lägsta basarna uppförde sig ibland oanständigt	 när det var sjövind och mekaniken fuktade.	 Men herr Lundstedts allt omskapande sinne försåg orgeln	 med alla de fyrtiotvå stämmor som Jakob hade och han satte	 upp en spegel över notställaren så att han kunde se vad som	 tilldrog sig i kyrkan, och var han där ensam och ingenting	 tilldrog sig, så kunde han se Jakobs kyrka i sin trollspegel, som	 han kallade den. Då såg han Westins Kristi förklaring i fonden,	 såg Magister Lundberg gå opp i predikstoln och Angelika	 komma med sin far på läktaren, såg kyrkvaktaren, nattvards­	 barnen, kantorn och skolgossarna. Och så spelte han den fugan	 han utförde sista aftonen efter examen, och samma rysningar	 av vördnad för sin egen storhet och makt intogo honom nu som	 då, och fötterna arbetade på obefintliga pedaler, händerna togo	 oktaven, där tonen fattades, och drogo ut stämmor där inga	 funnos.	 När han så tröttnat på spelet, gick han ut i stränderna, helst	 de yttre som vette åt havet. Där hade han så mycket att se på	 och leka med, och ingen störde honom. Hittade han på tång­	 strängen, vilken låg som en svart garnering där vågskummet	 stannade, en kork, så kom den från Ryssland och gav anledning	 till en halv timmes betraktelser huruvida den suttit för tsarens	 frukostvin, eller om en av hjältarnes avkomlingar i Fänrik Stål	 haft sin korkskruv i den; hittade han en avbruten årtull, målade	 han upp ett skeppsbrott under upprörande omständigheter; en	 tombutelj undersöktes alltid om den icke skulle innesluta någon	 skrift av en förlist, som i den nedlagt sin sista önskan. När	 denna havets soplår icke mer försedde leksaker, lade han sig på	 strandklippan och tecknade om molnen, målade om vågorna,	 gjorde om stranden och gav kobbar, skär och vikar namn. Där	 hade han lagt Kastellholmen, där Strömsborg, här Årstaviken;	 och Landsorts fyr som vid solsken lyste vitt kallade han Tand­	 petaren till minne av obelisken i Slottsbacken och så vidare.	 Men under det herr Lundstedt lekte försummade han i hög	 grad sina jordiska angelägenheter. Sålunda låg hans trädgård	 ännu vid midsommartiden ogrävd; hans fiskvatten obegagnat	 och hans båt gissnad. 
	 
	 
	 
	 Sjätte kapitlet. 
	 
	 
	 
	 
	 
	 
	 
	 Rånö var endast bebyggt av tre hushåll fiskare med en halv mil	 mellan varje, pastorns och herrskapets. Om detta senare hade	 herr Lundstedt hört ett och annat utan att lyckas få se dem.	 Det var icke heller lätt, ty herrskapet bestod endast av omyn­	 diga, vilka uppfostrades i Stockholm, och herrgården, vilken	 låg långt oppe i land hade han icke haft anledning besöka. Men	 nu kom det en order från pastorn att klockaren på lördagarne	 skulle hämta sockenposten uppifrån gården, och sålunda be­	 fann sig herr Lundstedt en eftermiddag på väg inåt skogen och	 mossarna där den okända herrgården skulle ligga. Han ginade	 över ett kärr där han höll på att trampa på morkullorna,	 skrämde upp en älgkalv, såg grävlingen gå ut på aftonprome­	 naden, allt under det han åts av myggen som dansade i solned­	 gången runt om pors och odon. Tuvorna stucko ur det svarta	 vattnet som små barngravar och gungade när han hoppade på	 dem, för att snappa ett hjortron.	 Bären lyste allt gullgulare och de yngre hade ännu den röda	 kinden vänd mot solen; herr Lundstedt lockades allt längre in	 på mon, där endast unga tallar raka som metspön och med en	 ruska i toppen prickade ut den våta vägen, som var lagd med	 grenar och ris som en rörlig pontonbrygga. Plötsligen hörde	 han hundskall och såg en skorstensrök, varav han slöt att det	 underbara slottet låg i närheten. Och då han kom närmare såg	 han snart två långa skorstenar sticka upp ur ett moln av lönnar	 vilkas näsor dinglade för aftonvinden och skramlade som ärter i	 en torkad gåsstrupe pigorna bruka nysta tråd på. Herr Lund­	 stedt blir blyg och stannar att betänka sig vad han skall säga	 när han kommer fram, och när han står där, tycker han att	 lönnarne räcka lång näsa åt honom, sätta näsorna i vädret,	 
	 romerska näsor, norrköpingsnäsor, grekiska, judnäsor, prästnä­	 sor som sitter bak på gåsen, och han står där och leker med	 näsorna tills en betjänt kommer och frågar vem han söker.	 På herr Lundstedts höviska svar ledsagar betjänten honom	 förbi hundgården, upp till byggningen. Det är ett lågt vitt	 stenhus med en stensköld i pannan, på vilken ett kamfiokort	 och ett hjorthuvud äro huggna under en furstlig krona. Herr	 Lundstedt införes i en förstuga som är målad med riddare som	 sticka vildsvin med spjut, under det rapphönshundar hålla dem	 i öronen och landsknektar blåsa valthornssolon med nävarne i	 klockstycket. Betjänten visar honom en bambustol att sitta på	 och går in genom en dörr som tyckes leda till köket, efter som	 det luktar lök när han klämmer ut luften med dörren.	 Men en annan stor dörr står öppen på högra sidan och från	 bambustolen ser herr Lundstedt hörnet av ett ekskåp som står	 på svarta klot, och när han lutar sig fram varsnar han ryggen	 av en stol och axlarne av en herre, som då och då visar de	 utkrokade testarne av en snusbrun peruk, och han hör en äldre	 mansröst tala:	 – Detta är ingenting mindre än Rüdesheimer av sjuttonhun­	 dra och förtio fem, mina herrar och fröken Beate, som hans	 majestät, högstsalig konung Fredrik i livstiden här nedlade i	 källarne, under detta golv, mina herrar och fröken Beate, och	 en hel pipa, från högst densammes arvland Hessen med binam­	 net Kassel, att ha vid jakttillfällen och även andra oförutsedda	 tillfällen härute på högst densammes älskade Frösnäs. Vinet är	 delikat, högt över vår, må jag säga ordet – horisont, mina	 herrar och fröken Beate, ... vad är det frågan om? »Någon som	 vill tala vid fröken!» – Fröken Beate! Det är någon som vill tala	 vid fröken!	 Strax efter trädde en dam ut med tre korkskruvar på var	 tinning och bad herr Lundstedt stiga in i hennes enskilda rum.	 Skolläraren följde och kom igenom en sal som öppnade sig över	 en veranda utåt havet och fyren, och inträdde därpå i ett	 kabinett med vita möbler, mycket små och klädda med rosen­	 färgat kattun, ett pastellporträtt och en silhuett ovanför soffan.	 – Var så god och sitt ner Herr organist! sitt ner på soffan,	 och var välkommen till oss, började fröken Beate. Löjtnanten	 
	 har några till jakt hos sig och är upptagen för ögonblicket. Herr	 organisten kommer från Stockholm nyligen och har gått på	 Akademien. Det har jag också och spelat för van Boom, men nu	 har jag glömt bort allt vad jag har kunnat. Nå säg, vad är det	 här nya med postväskan? Ska kyrkoherden ha den på lördagen?	 Det är synd det, för vi brukade alltid läsa bladen. Vad tycker	 organisten om vår pastor?	 Herr Lundstedt hade nu så många frågor att besvara på en	 gång att han blev tigande. Men fröken Beate som såg den unge	 mannens blyghet fattades av medlidande, och med sin hand	 stödd på hans knä och med sina ögon drunknande i hans	 intalade hon honom mod och självtillit, vilket allt dock tycktes	 ha ett annat inflytande på skolläraren, som ansikte mot ansikte	 med en stark verklighet icke kunde komma sig för att leka bort	 det oroande intrycket. Han tittade sig omkring i rummet för att	 fånga någon leksak han kunde sysselsätta sig med, men fröken	 Beate trängde så inpå honom att han icke kunde se annat än en	 svart fläck med sex korkskruvar emot fönsterrutan, och strax	 såg han i tankarna sex buteljer rhenskt vin som man får på	 begravningarna, begravningarne som han så ofta sjungit på i	 Jakobs kyrka, när professorn spelade orgeln, och som han fick	 åtta skilling banko för, när det var fint lik, och han sedan kunde	 köpa en kryddlimpa med smör eller sex tvåskillingsbakelser för	 på mjölkmagasinet i Norra Gatan, där han bott med den	 varmhjärtade Lindbom som talte tyskt och mörkt när han blev	 ond för att fadren ville ligga kvar för länge och begagnade	 nattbrännvin ...	 – Förlåt, är det herr Lundstedt? avbröt löjtnanten i den	 snusbruna peruken, inträdande genom dörren. Jag är förval­	 taren på gården och frågar om inte vår gode skollärare ville	 dricka ett glas vin med fyrmästaren och sjömätaren!	 Herr Lundstedt steg upp vördnadsfullt och tackade den	 gamle herren som puffade honom in i stora riddarsalen där	 möblerna voro lika mycket för stora som de varit för små inne i	 kabinettet. Och under möblerna lågo hundar med hängande	 öron och morrade åt den inkomne. Men löjtnanten satte skollä­	 raren i en stol som en enmanssäng och skänkte en grön rem­	 mare, sade skål och fortsatte att tala.	 
	 – I denna sal, mina herrar och jag behöver inte säga det åt	 fröken Beate, bodde en gång den store Gustav den andre Adolf	 när flottan låg vid Älvsnabben här mitt emot (som sjömätaren	 känner), och man tror att senare Dronning Maria Eleonora	 före sin berömda flykt hållit sig dold här. Det var det trettio­	 åriga krigets stora tidevarv, då människorna voro större och	 därför allting större därefter. Om vi betrakta dessa ansikten	 som blicka ned på oss från väggarne och se huru stort hår de	 hade till exempel, huru stora näsor och ögon, så behöva vi icke	 fråga oss varför detta skåp är som en fästning, varför detta bord	 som ett golv, dessa stolar som parvagnar! Denna spis tog emot	 ett mått bryggved som en pris snus och denna ljuskrona kunde	 lysa opp Rånö kyrka om julottan. Det var stort folk, och en stor	 tid! Sedan kom en liten tid med små människor! Håret krymper	 till en råttsvans, kragstöveln blir en urringad sko – se porträttet	 där – soffan blir en stol till ett dockskåp, stolarna pallar, och	 man knaprar karameller på ett nattduksbord – fy fan! Rem­	 marn blir en fågelkopp, bägarn ett supglas, svärdet ett stek­	 spett, och skåpet en kommod! – fy fan! Mänskorna prata lort i	 stället för att slåss, och det stora blir så litet, så litet!	 – Nu måste jag segla! säger fyrmästarn och ser på sitt ur.	 Solen är straxt nere och vi måste passa på tändningen!	 Löjtnanten visar missnöje, men sjömätaren, som skall föra ut	 fyrmästaren på sin ångbåt biträder dennes mening och det så	 vackert började talet måste slutas. Som herr Lundstedt visat sig	 som en dålig åhörare blir han icke bedd stanna, utan går i	 sällskap med jägarne och deras hundar, och när de alla kommit	 till en korsväg på mon blir herr Lundstedt ensam. Solen går	 ned och genom granarne synes det i flammor stående havet	 som stora stockeldar, vilka småningom slockna och försvinna.	 När herr Lundstedt lämnat postväskan i prästgårds grind­	 stuga och kommit hem, märkte han att det var tomt i huset.	 Han såg den förfärliga ensamheten, och när han tände sitt	 talgljus och ställde det på matbordet där ett mjölkglas stod	 vakt bredvid ett rågbröd, tyckte han att det gjorde honom ont	 om ljuset vars låga förde en kamp med mörkret för att hinna till	 tapeten med sitt ljus. Och tapeten var så eländigt ful, möblerna	 trotsade allt trolleri att bli vare sig stora eller små, och hur han	 
	 bjöd till, men i kväll kunde han inte leka något. Han försökte	 tänka på något roligt, något han gärna önskade, men tankarne	 gingo icke dit han ville. De kröpo tillbaks ditupp bakom mon i	 det lilla trollslottet, där han i ett ögonblick hade förstått att en	 förändring skulle kunna inträda i hans liv, ty det hade han sett	 på henne att hon ville ha honom, att hon kanske skulle vara i	 stånd att ta honom mot hans vilja, och – vad skulle sedan ske?	 Åtminstone blev det icke mer att leka. Kanske måste han ut att	 fiska, ro omkring till bönder och skärkarlar att tigga ihop sitt	 tionde, ett skålpund smör här, en fjärding strömming där,	 några pund hö hos den, och så måste han köpa ko, hålla piga,	 gräva i trädgården och aldrig mer få spela orgel om varda­	 garne.	 Nej, hellre då gå fri och leka, böja och knåda hela skapelsen	 efter sin inbillning, tillfredsställa alla sina infall och lustar, icke	 känna något tvång, icke vara missnöjd med sin ställning, aldrig	 avundas någon, icke äga något som man måste frukta att	 förlora. Hellre ha Angelika för evigt än husfrun på herrgården	 för livstiden. Och med detta beslut lade sig herr Lundstedt att	 sova och drömma, ehuru han hellre drömde själv vaken, då	 han fick bestämma vad han ville drömma. 
	 
	 
	 
	 Sjunde kapitlet. 
	 
	 
	 
	 
	 
	 
	 
	 Alrik Lundstedt var född på en kobbe i havsbandet utanför	 Mysingens fjärd och fadren satt där som torpare under bonden	 i Norrön. Kobben var icke större än att man kunde gå den runt	 på femton minuter. Ett par dussin tallar och några aspar	 utgjorde hela växtligheten och i deras skugga stack ett magert	 gräs upp. Stugan var egentligen en större sjöbod som lappades	 med vrakgods efter hand den föll ihop, och i en jordkula invid	 underhölls en ko och ett får. Kon föddes med grässtråna under	 tallarna och mossan på bergknallarna, fåret av asparnes sorg­	 fälligt samlade löv. Knep det hårt så fick kon äta salta ström­	 mingshuven. All jord som satt under mosskakorna skakades av	 och lades ihop till ett potatisland som blandades opp med	 snäcksand och gödslades med tång. Spillningen efter djuren	 skulle nämligen vara till kålen, rovorna och persiljan.	 Torparen gifte sig tidigt och fick barn. Sex stycken i rad.	 Men då blev det för trångt och det uppkom kiv och nit. Hårda	 ord, ont om mat och krig. Man stal av sig själv och av varand­	 ra; höll undan och gömde; gick avsides och åt det stulna som	 räven; tjuvfiskade och plundrade fågelbon; vittjade andras nät	 och högg skog, kniade gräs, satte snaror i olaga tid, och deltog i	 vissa oombedda räddningsarbeten vid skeppsbrott. Ensamhe­	 ten, striderna, avunden gjorde snart samtal omöjliga, då en var	 fruktade att genom lös tunga röja sina planer och yppa hem­	 ligheter. Alrik, den yngsta och svagaste, fick minst, och ingen	 lärde honom varken tala eller skaffa sig livets nödtorft.	 När modren dog, man sade att hon blivit ihjälslagen under	 en stark vinter när fisken blev borta, upphörde all matlagning,	 och systrarne flydde, bröderna flydde, så att slutligen Alrik blev	 ensam med den gamle, som numera aldrig talade. Det var efter	 
	 den tiden han började lära sig leka själv, utan leksaker, som	 han aldrig sett, utan lekkamrater, utan lekplats och utan att	 kunna några lekar. Havets evigt enahanda, grå luft, grått	 vatten, blå luft, blått vatten, måsar och tärnor, skrak och svärt,	 var allt varmed han kunde fylla ögats behov av att se och	 sammansätta, och när det ej räckte började ögat arbeta på egen	 hand för att tillfredsställa behovet; och örat som endast hörde	 vindens sus eller rytande, sjöarnes dån och brus, fåglarnes skri	 och snatter, hungrade och tog sig till av brist på näring att äta	 sig själv, blev exalterat av utmattningen och hörde slutligen där	 intet fanns att höra, hörde tystnaden, hörde blodvågen, senans	 spänning, muskeltrådens bristande, och slutligen toner, vilka	 samlade och ordnade sig under månadernas lopp, ingingo	 förbund och födde nya.	 Vad som hänt under den svåra vintern då modren dog	 tycktes fordra en begravning i den unges sinne, ett tjockt täcke	 av jord och sten, ett helt kummel av andra minnen för att icke	 kunna stå opp igen, och när det lilla enformiga livets små	 händelser ej kunde förse nog hastigt med material, lekte han	 ihop tilldragelser, massor av intryck, och hopade påhitt, synvil­	 lor, hörselvillor så att de bildade ett tjockt lager som kunde	 täcka den mörka fläcken. Och så snart ett intryck blivit ett	 minne hade det fått verklighet, och lades som en ny sten på	 kumlet över det begravna som icke fick stå upp, och så blev det	 begravna lika overkligt eller lika verkligt som det som aldrig	 skett, upplöste sig, blev till dunster och var långa tider försvun­	 net. Därför hade ett slags drift hos Alrik uppstått att blanda	 bort verkligt och overkligt, ett begär att bedraga sig själv	 alstrats, ett behov fötts att icke stöta på någon verklighet som	 genom sin handgriplighet erinrade om att en fatal verklighet en	 viss natt uppträtt i hans liv, och vars uppträdande i minnet	 åtföljdes av en härjande och bitande känsla av skuld. Fruktan	 att denna skuld en gång skulle komma att indrivas av männi­	 skor gjorde att han aldrig vågade ha någon ovän, aldrig visa	 missnöje med något eller någon, aldrig utöva kritik. Han hade	 av samma fruktan upphört att tala, men hade i stället en	 mimik, alltid full av förståelse och deltagande, som gav åskå­	 daren illusionen av att Alrik var en mycket meddelsam och	 
	 sympatisk kamrat. Sitt eget behov av uttryck för känslor och	 förnimmelser hade han funnit i musiken i vilken han kunde	 berätta sin historia utan att någon förstod vad han sade eller	 fatta några misstankar om att han bar på en hemlighet.	 I världens ögon gällde han för att vara litet fnoskig, men det	 gjorde han sig ingen möda att jäva. Med skolan, som endast	 besöktes av tolv barn och högst oregelbundet i anseende till de	 svåra förbindelserna, behövde han icke ta saken alltför allvar­	 samt emedan ingen frågade efter den; och med orgelmusiken	 om söndagen kunde han ställa hur han ville, spela vad honom	 behagade.	 Emellertid hade uppträdet hos husfrun på ett obehagligt sätt	 kommit störande in i hans drömliv. Situationen i all sin bety­	 delselöshet hade varit ett upprepande av en annan situation	 som djupt ingripit i hans liv och nu genom sin påminnelse gav	 full kroppslighet åt det som skulle ha varit bortdunstat som	 ånga. Hela stenkumlet av intryck han kastat över liket ramlade	 och skelettet låg där, huvudskålen låg där, spräckt av isbillen,	 och det hjälpte inte söka leka bort det mer, att blanda bort det	 med drömmarne, att spela bort, läsa bort det. Han hade blivit	 väckt och kunde inte somna om. 
	 
	 
	 
	 Åttonde kapitlet. 
	 
	 
	 
	 
	 
	 
	 
	 Det hade slagit Alrik mest att den främmandes ögon kunde ha	 samma uttryck, att hennes arm kunde ha samma gest när hon	 lade handen på hans knä, och denna jämförelse spände sig som	 en tråd mellan det förgångna och det närvarande och allt som	 låg emellan upphörde att finnas. Allting krymte ihop; manua­	 len på orgeln blev icke mer än en alns bredd som den var,	 stämmorna bara två, pipverket rosslade och hostade, spegeln	 återgav icke mer än den bondgranna kyrkan med allt dess	 skräp och liknade på sin höjd attributkammaren på stora	 operan. Skolan var icke mer befolkad av Läderstrumpan och	 Spårfinnaren, utan där sutto skorviga och snoriga fiskarungar;	 havsstranden var en soplår, molnen vattenångor som stodo	 beskrivna i Berlins naturlära. Allting blev tungt, grått och trist,	 och besvärjaren som kunnat blåsa liv i allt detta obetydliga,	 tråkiga, enformiga, var en organist och skollärare som skulle	 svälta till vintern om han ej fiskade och grävde i jorden, tog	 upp sitt tionde och såg om sina ägodelar. Därmed kommo	 tankarne över huru det kunnat vara, om ej han skänkt bort sina	 pengar åt fadren den gången, om han tagit direktörsexamen,	 om han stått på sitt eget bästa. Förgäves sökte han förlika sig	 med tanken att det skulle kunna bli bättre, att det skulle kunna	 glömmas igen, grävas ner, dunsta bort i drömform. Dröm­	 marne blevo tankar, vassa, skärande, som klippte sönder alla	 slöjor han ville hänga opp för det förflutna, reflexioner som	 syrsatte och upplöste. Hans jämna, lugna lynne förstördes, och	 ett smygande missnöje med allt sökte sig insteg.	 Förändringen märkte han själv när han nästa lördag skulle	 upp till herrgården efter postväskan. Som sist stannade han	 framför lönnarna och tittade. Inte var där några näsor! Fröbal­	 
	 jorna liknade inte alls några näsor; det var endast barnungar	 som kunnat hitta på det; och det hade han inbillat sig! Han	 kom fram till byggnaden! Inte var det något slott, ännu mindre	 något trollslott. Vad var trollslott för slag? Där troll bodde!	 Men det fanns ju inga troll, eljes skulle de stått beskivnabeskrivna i	 Berlins naturlära! Han blev införd av betjänten i riddarsalen,	 där inga riddare fanns, och medan han väntade kommo alla	 löjtnantens yttranden fram för honom vilka han beundrat som	 högst visa. Inte voro människorna större på sextonhundratalet	 än på sjuttonhundra. Där hängde den lilla tjocka Karl den	 tionde och där den lilla pojkfiguren Karl den elfte. Och håret,	 det var ju tagel och löshår; mustaschen var ju bara en smal	 tandborste. Inte voro alla dessa krigare hjältar därför att de	 buro järnvästar! Det var tidens uniform, och dessa krigare	 skulle nu hetat indelta kaptener och majorer med postkontor i	 bakgrunden. Möblerna blevo kanske inte mindre, men rum­	 men mycket större; så det kanske var en synvilla. Och det	 andra sen! Inte voro Arvid Bernhard Horn, Carl von Linné,	 Jonas Alströmer, som han läst om i Fryxell, inte voro de	 mindre andar än Axel Oxenstjerna, Königsmarck och Olof	 Rudbeck som var fnoskig.	 Fröken kom in och slog sig ner att språka. Herr Lundstedt	 anmärkte genast för sig själv att hon liknade en av de där	 damerna på Tyska Prästgatan som han trott vara borgarfruar	 men som han nu först erinrade sig att herr Lindbom förklarat	 vara skökor. Varför han icke förr erinrat det, visste han ej;	 kanske därför att han icke velat minnas det. Fröken frågade	 först hur pastorn mådde. Och då herr Lundstedt sagt sig tro	 väl, så började fröken tala illa om honom, förfärligt; och till sin	 skam märkte herr Lundstedt att detta icke gjorde på honom	 något obehagligt intryck. Därpå frågade hon om herr Lund­	 stedt hade det bra, om han var nöjd, om han älskade att göra	 musik. Till ersättning frågade herr Lundstedt huruledes löjt­	 nanten befann sig och om herrskapet skulle komma ut i som­	 mar, något som han egentligen icke brydde sig om. Nu kom en	 störtsjö upplysningar om att löjtnanten var en gammal elak	 fanjunkare, som förstörde gården och drack ur vinerna, att	 herrskapet voro ruinerade, att fröken vilken dag som helst	 
	 kunde stå på bar backe och att hon kunde laga utmärkt mat,	 förstod lanthushållning och älskade små barn.	 När herr Lundstedt lyckats utfå postväskan och med den­	 samma vandrade över mon, var han mycket tankfull och ner­	 tryckt, men det fanns en ljusglimt. Visserligen sörjde han över	 att han icke kunde leka mer, men den tryckande känslan av	 skuld över ett brott han deltagit i var något minskad sedan han	 hört att andra också hade sina fläckar. Allihop, löjtnanten,	 fröken, herrskapet, pastorn ägde sina hemliga vrår där de	 gömde lik, myllade ner dem med ord, gömde dem under blom­	 sterkransar, band, granna påskrifter som de ruttna liken under	 gravkullarna, vilka planterades, vattnades och klipptes var	 söndag. Det skulle sålunda verkligen vara sant det som sades	 varje gudstjänst att vi äro alla syndare, i synd födda och jämväl	 syndat i alla våra levnadsdagar? Det vore sålunda icke något	 skönt, något gott, i livet, utan allt vore sken, vitlimning, på­	 strykning! Men om så vore, varför skreko då människorna emot	 när någon ville tro Guds egna ord att det icke fanns en ren, att	 det icke fanns något kärnfriskt, något sunt? Trodde de icke sina	 egna ord när de läste syndabekännelsen, eller läto prästen stå	 där förskansad innanför altarringen och säga det på deras	 vägnar medan de lågo tysta på sina ansikten och kanske logo	 över att de narrat honom säga det, som de aldrig ville erkänna.	 Kanske det också var ett sätt att leka, ett sätt att dölja. Och	 vore det icke det, varför steg icke han fram, hon fram för Guds	 altare, och med öppen panna sade högt, utan att le, jag har	 stulit tre lod silver, jag har ljugit mig fri från två års straffar­	 bete, jag har haft olovligt umgänge, jag har förfalskat socknens	 räkenskaper, i stället för att låta präststackarn stå och säga jag	 fattig syndig människa? Om nu prästen i stället sade, du	 Anders i Norrö, du Karin på Aspskär, du har gjort det och det,	 då skulle de bli onda och säga att han lög om det också var sant	 vad han sade.	 Det fick nu vara hur det ville med de andra, han bar sin	 skuld, hade kommit till medvetande om den, och ville bli fri	 från den. Han ville gå direkt till pastorn och säga honom hur	 allt gått till, få hårda ord, ta sitt straff och bli lugn efteråt.	 Han gick vägen framåt och omkring viken. Aftonsolen sken	 
	 in emellan träden och målade björkarnes näver rosenröd, tal­	 larnes flarn eldröd, så att hagen stod som en brasa. När han	 kom till ledet, stannade han tvekande vid den tavla som inra­	 mades mellan syrenhäckarne på ömse sidor om brunnen. Un­	 der gårdslinden som sjöng alltigenom av bin och humlor satt	 pastorn och rökte en porslinspipa med en målad hjort på	 huvudet. Den gamles ansikte var grått under det stora vita	 håret, så vitt som floxens blommor där växte på rundelen. Han	 pustade röken betänksamt ut, och den steg rätt opp i den	 vindlösa luften. Bredvid stod prostinnan och strök prästkragar	 på en strykbräda över en stolskarm och hundkojans tak.	 Herr Lundstedt gick fram med väskan, lämnade ifrån sig den	 och hälsade ett god afton.	 Pastorn öppnade väskan med sin egen nyckel, tog upp kun­	 görelser och tillkännagivanden, Väktaren och Stiftstidningen.	 Bröt brev och talade slutligen.	 – Nu är undantagsmannen i Svartnäs kaputt; är väl arsenik	 som vanligt. Och Malins unge som var bortsatt hos Storvikarn,	 likaledes. Har Lundstedt sett en sån församling?	 Därpå svarade prostinnan i det hon spottade på strykjärnet:	 – Uh, vad ä de att tala pöu, hemma hos öss i Sköune dog	 alltin de gamla i märgelgröuven.	 – Ja vad ska man göra åt det! Men ni lär också ha levt	 rövare ute på kobben, Lundstedt. Det gick fasliga historier om	 er en lång tid, va?	 Herr Lundstedt vart dödsblek och svettades i armhålorna.	 – Förlåt herr pastorn, men kan jag få lov att tala ett ord	 enskilt! svävade han fram på målet.	 Pastorn som trodde det var någon penningangelägenhet, bad	 skolläraren komma med in på expeditionen.	 – Nåå, tog han upp när Lundstedt dröjde; vad är det om?	 – Herr pastor; pastorn vet allt!	 – Vad för slag?	 – Det som hänt – därute.	 – Nej, inte vet jag något; jag har bara hört lite skvaller och	 för resten är det över tio år sen. Var Lundstedt med och gjorde	 slut på gumman?	 – Jag var med, men jag gjorde det inte.	 
	 – Ja, ni lär ha levat – huller om buller! Jag vill inte veta	 något, och kan inte göra något åt det. Skaffa sig frid med sitt	 samvete bara, och tacka Gud ni kom ifrån det för så gott köp.	 – Ja, men se det är just friden jag inte kan få! Inte för aldrig	 det!	 – Åh, Lundstedt vet ju att Frälsaren har lidit och dött för	 våra synder, så då kan han väl ha frid, om han nämligen inte	 ärnar gå stad och göra om det!	 – Ja, men detta kan han aldrig förlåta!	 – Kan han inte? Han kan allt! Och när han kunde förlåta	 rövaren på korset! – Se så, gå nu inte och grubbla utan var en	 man. – Kom och drick en toddy med mig nu!	 – Hör nu Lundstedt, menade pastorn när toddyn var	 drucken, kvälln är vacker och jag har ett brev till fyrmästarn;	 skulle han inte vilja ta min eka och ro ut till honom!	 Jo det ville Lundstedt gärna, i synnerhet som han kände sig	 stå i stor tacksamhetsskuld hos honom som förlossat hans själ,	 och han bugade sig för prostinnan, lyfte mössan och gick ner	 till båt.	 Solen hade gått ner och fjärden låg blank som polerat järn;	 fyren var tänd och lade ut en svag ljusmatta intill bryggan, en	 hel mil lång. Det var så tyst att roddaren endast hörde sina	 årtag och kunde tänka ostört över det passerade.	 »Allt var förlåtet, endast han trodde.» Så enkelt, så vackert,	 vilken skön religion! Icke underligt att den ansågs vara den	 högsta av alla kända! Kristus, skökornas och oärliga tullvakt­	 mästares, krymplingars, sluskars vän; de rikes, de ärliges, de	 redbares, de stores buse! Rövare och banditer skulle in i para­	 diset, men de oförvitlige, laglydige, trogne fariséerna skulle åt	 helvetet!	 Bara man trodde! Men herr Lundstedt hade svårt att tro det,	 efter som den borgerliga lagen straffade rövare och banditer	 och belönade de redlige och flitige! Han hade svårt att tro det,	 men han måste tro det, eljes fick han aldrig frid, och frid måste	 han ha.	 Tro det! Var det så omöjligt! Om han icke kunde tro det i	 dag, så kunde han tro det om en månad! Kunde icke tro det,	 han som kunnat tro allt vad han velat förut! Att rågskylarna	 
	 voro soldater, att telegraftrådar voro fiolsträngar, orgeln en	 stalaktitgrotta, en okänd flicka hans hustru närapå! Han som	 inbillat sig att han ägt juvelringar som lågo kvar i guldsmens	 fönster, att fröken på herrgårn hade sex korkskruvar i huvet, att	 Jon i Espö hette Rävsvansen! Hade han trott det? Han hade	 trott att han trott det, önskat det så livligt för att slippa tro	 något annat obehagligt som skett en gång, lekt att det var så.	 Varför kunde han då inte tro att Gud förlåtit honom, när	 pastorn sagt det och det stod i bibeln, och han önskade tro det,	 måste tro det för att få frid!	 Detta kunde han inte leka ihop, för det fanns ingenting att ta	 på, ingenting att göra av. Det var bara att tänka på, grubbla	 över, sitta och upprepa för sig. Nej det skulle komma något nytt	 verkligt emellan, en massa påtagligt, emellan och lägga sig över	 det andra och så skulle han få igen gåvan att leka, och kunde	 han bara leka så skulle han snart vara lycklig igen.	 Under dessa funderingar hade skolläraren kommit mitt på	 fjärden. Han höll med årorna medan han torkade svetten ur	 pannan, och när det blev tyst hörde han en flickröst sjunga från	 fyren. Genom luftförtunningen och avståndet kommo tonerna	 icke rena fram, men stämde likafullt ungefär, så att när de	 nådde örat de klingade svävande, obestämt som eolsharpan.	 Herr Alrik lyssnade, och undrade hur han med båten måtte	 ta sig ut från fyren där sångerskan stod, och så kom han tillbaks	 i sin båt och undrade hur hon såg ut som sjöng, vem det var	 som sjöng, hur gammal hon var, om hon hade snörliv, om	 hennes händer voro vita, vad hon hette.	 Vid denna sista tanke drog ett brett löje för första gången	 sedan åtta dagar över hans ansikte och han utsade i tankarne	 namnet: Angelika.	 Det var Angelika, ganska visst som satt fången ute i tornet	 och tände nödeld, och han var Alrik medregenten till Erik som	 kom på härnadståg för att befria henne, och i bröstfickan hade	 han lejdbrevet som innehöll benådningsdomen, eller påvens	 dispensbrev som tillät medregenter att gifta sig med fångna	 prinsessor, och för att ge sin ankomst tillkänna och visa sig som	 en riddare, reste han sig och med sin bariton sjöng han som	 han hört Günther så många gånger, men med ackompanje­	 
	 mang på öskaret: »Du bör ej fruktan bära, kom följ mig till mitt	 slott!»	 Fyren blinkade illmarigt, men Alrik såg ännu icke sånger­	 skan, vilken dock straxt svarade när förförelsearian hade grånat	 ut mellan kobbarna. Och som ett brevsvar klingade igen: »Och	 havets unga tärna hon gick en kväll så varm.»	 Herr Alrik åhörde den stående och med mössan i handen	 såsom när man hör folksången, och under det han hörde	 började det att leka för honom; den vita fyren, smal opptill och	 vidgande sig mot grunden som en kjol blev sjöjungfrun med	 eldögat, havets unga tärna som sjöng honom till sig, långa	 Majken på Bernhardsberg som blinkade oskickligt ... nej det	 fick inte vara hon! Nej det skulle vara havets tärna, det var	 mycket vackrare och han ville älska henne, famna henne, men	 på avstånd, utan att se henne, utan att hon såg honom, i sång, i	 harmoni under sommarnattens rosenfärgade täcke med gula	 bårder, och för att åstadkomma omfamning tog herr Alrik opp	 första takterna i duetten »Hör hur stilla vinden susar». När han	 givit an ton och lyssnat hörde han flickans röst sjunga sången,	 och nu intonerade han i andra stämman, och de lindade to­	 nerna om varandra som när man flätar favörer; de kysstes i	 luften, de famnades på vattnet, och när de sista orden: »sång	 och kärlek gå från himmel gå till jord», klingat ut såg han de	 två sluttonerna som ett par rosenröda duvor munnas, och i	 detsamma föll från zenit en stjärna, målande sig som ett not­	 tecken med sin långa svans som om den flugit ur sångerskans	 mun till hans möte och han gapade för att fatta den mellan sina	 läppar, men båten krängde med detsamma så att han satte sig	 ner på betten. Och nu tog han i årorna, stack ut bladen som ett	 par vingar och så flög han över till fyrskäret, där han mycket	 riktigt träffade fyrmästarens dotter med vilken han redan	 sjungit duett och till henne överlämnade han brevet, emedan	 fadren var ute på sjön, och han överlämnade brevet i två långa	 timmar som voro alldeles för korta men tillräckligt långa ändå	 för att ute på farstukvisten dricka kaffe med sångerskans	 moder, och under samtal om stora operan och Jakobs orgel,	 vinna insteg i ett välbevakat hjärta och för den fångna jungfrun	 visa vägen ut till det fria. 
	 
	 
	 
	 Nionde kapitlet. 
	 
	 
	 
	 
	 
	 
	 
	 Herr Alrik har fått frid och återfunnit lekens gåva, men nu	 leker han den käraste leken med verkliga leksaker, och varje	 dag som går lägger en ny sten på kumlet där liket ligger och det	 skall aldrig stå opp mer sedan han fick det lilla Blekansiktet i	 huset.	 Han har nu gravat jorden och plantat i solskenet, satt garn	 och vittjat i regnväder så att han är kopparbrun i ansiktet och	 älskar kalla sig den Röde Mannen. På tröskeln till sin wigwam	 röker han sin kalumet och tackar den Store Anden som gav	 honom den Vita Bisamråttan; men när den Vita Bisamråttan	 har lynne säger hon att lyckan icke är i fullmåne då Medicin­	 mannen med porslinspipan under prästgårdslinden icke vill äta	 ur samma fat; men då talar den Röde Mannen visdoms ord om	 ett kid som skall födas och bli en Stor Medicinman som en gång	 skall sitta under pastorslinden när en annan Bisamråtta skall	 stryka hans prästkragar, och då skall fredspipan tändas och	 kanske den Gamle som nu fiskar i de stora vattnen skall hänga	 sina nötta mockasiner på pastorns gärdesgård och äta pemmi­	 kan hos den unge Mohikanen. Och för övrigt, det var i alla fall	 pastorn som gav Den Röde Mannen frid när han lärde honom	 känna vite Krist som man fick skylla ifrån sig på, vite Krist som	 upphävde lagen, den obehagliga som satte handklovar på kraf­	 terna och hägnade in jaktmarkerna.	 Och när han talat och Blekansiktet vill svara ber han henne	 sjunga i stället; och när han narrat henne sjunga och han mot	 sin vilja hör att det är falskt, säger han sig att det är mixolydisk	 tonart hon sjunger i, och han tror till och med att hon har	 funnit de felande halvtonerna mellan e och f och h och c, ty hon	 är nu den märkvärdigaste av stammens döttrar, utom att hon	 
	 är den skönaste och godaste, ty hon har lärt honom trolla igen,	 när han förlorat gåvorna, och nu kan han när som helst vandla	 salt torsk till stekgädda, härsket flott till bordsmör; han kan ta	 fikon på sina tistlar och druvor på törnena; ur sin hatt plockar	 han allt vad han vill, utom olyckor, och han kan svälja föröd­	 mjukelser som stora kavalleristsablar, äta eld från själva helve­	 tet om det så skulle vara och sedan nysta ur sig de grannaste	 sidenband som han väver rölakan och gyllenduk av. Den kan	 trolla!	 Och nu har den gamle Bävern gått till sällare jaktmarker och	 tagit hemligheten med sig djupt ner under den röda pipleran	 som ligger öster om solen och väster om månen. 
	 
	 
	 
	 
	 Så ungefär, fast inte så utblommerat, brukade den trolske	 klockaren på Rånö berätta sin historia när en lustkutter förir­	 rade sig ut i hans avlägsna vatten och han hade fått ett par	 supar för att visa ut abborrgrunden. Hur mycket som var sant	 visste man aldrig, ty han ljög vartenda ord han talade, och hur	 han hade det i ensamheten och fattigdomen fick man inte reda	 på, ty det visade han aldrig. Grannarne påstodo att han aldrig	 gått på Musikaliska Akademien, aldrig känt far och mor, och	 aldrig varit gift. Men det kunde vara lögn det också, ty det var	 ena rackare att ljuga där på kanten! Och de var dorska och	 egna därute i havsbandet; där såg de stora sjöormen och trodde	 på råt, kom sällan åt körkan och lade slantar under stenar,	 förgjorde bössor och kunde otyg. Men den värsta trollaren var	 ändå Klockaren på Rånö. 
	 
			 
	 
	 
	 
	 
	 
	 
	 MIN SOMMARPRÄST	 
	 
	 
	 
	 
	 
	 
	 
	 
	 
	 
	 
	 
	 När jag kommer ut om våren till sommarnöjet är jag den första.	 Den lilla badorten är öde, luckor äro stängda, verandor täckta.	 Träden äro halvlövade, rabatterna ogrävda, och i hål och vrår	 ligger litet smutsig snö kvar. Men då går jag ner till gästgivar­	 gården efter middagen och finner min sommarpräst. Sådan jag	 fann honom där för tolv år sen finner jag honom än sittande vid	 sitt punschglas i kakelugnsvrån, läsande sina tidningar, stry­	 kande huskatten och småspråkande vid värdinnan.	 Han är några och trettio år och ser ännu ut som en lång	 mager student. Men nu på våren är han magrare, förefaller det,	 än i fjor, hyn gråare, ögonen slocknade och rösten tunnare av	 brist på talövning.	 När han blir varse mig får han först en underlig glans i	 ögonen som om han hade förtalat mig hela vintern och hade	 ont samvete, denna egendomliga glans kanske uppkommen av	 en hornhinnans spänning då pupillen skall vidgas för att	 kanske läsa i den andras ögon vad den tänker. Jag vet att han	 hatar min verksamhet, men i denna stund är han en människa i	 ensamheten, och jag ser att jag som kommer utifrån världen,	 där det lever, också kommer till honom såsom vårens bebådare,	 den första badgästen vilken snart skall följas av andra. Och när	 vi övertygat oss om, att inga fientligheter skola utbryta, sätta vi	 oss till bords. Första halvtimmen talar han med en entonig	 skrällande röst utan halvtoner, utan nyanser, och jag har svårt	 att återkonstruera i honom en bildad man. Hans talorgan har	 på åtta månader anpassat sig till lotsars och fiskares, hans	 hjärna har tryckt ner sig till att bli förstådd av enklare tanke­	 mekanismer, hans ordförråd har förlorat mellanfärgerna, över­	 gångstermerna, och upptagit de enkla, stundom vulgära glo­	 sorna.	 
	 Han är misstänksam som den ensamme, och han tittar	 ideligen efter om jag menar vad jag säger, ty jag avpassar mig	 av omedveten sympati, jag spelar på stycken som behaga	 honom utan att lämna något ifrån mig, jag drar upp hans	 utgångna urverk; och småningom hör jag honom knäppa i den	 gamla goda gången.	 Han vill gärna lyss till nytt från mig, men njutningen att få	 tala själv överväldigar honom, behovet att visa sig vara en	 jämnbörding griper honom, och han går på de högsta frågorna.	 Efter en timme är hans röst något beslöjad, men börjar redan	 låta finare; han söker icke längre så pinsamt efter ord, hans	 ansikte nyss så dött, så färglöst som fallet löv, lyses upp, och	 han berusar sig av tal.	 Vi undersöka Kierkegaard, lidandets skald, och han sväm­	 mar över i frosseriet på sina lidanden som han utan att bikta sig	 får ge luft.	 Men vi ha läst Kierkegaard på var sitt sätt, jag som psykolog	 och han som kristen. Antingen han icke förstår mig, eller icke	 lyss på mig, nog av han har hört att det ger återljud i min	 resonansbotten och han blir vältalig; talar och talar, så att jag	 tycker det är synd avbryta en lycklig människas utsvävning;	 men han vill kränga över åt Kristus-sidan och jag stretar emot.	 Han går på och jag låter honom hållas.	 Det drar väl en timme och han behandlar mig som adepten,	 kastar mässkjortan över mig, tar eden av mig, hör ej på mina	 protester, primsignar mig, vädjar slutligen till mitt bifall emot	 Kristushatarne.	 Då ler jag för att väcka honom, men han ser ej mitt leende,	 och han går vidare, djupare, kommer in i exegetiken, och åker	 fast i tjockaste teologien; stannar och ser på mig, för att höra	 mitt bifall.	 – Men kära bror, avslutar jag, det är väl ingen hemlighet för	 dig, att jag icke delar en enda av dessa dina meningar!	 Han ser på mig, synes erinra sig något, ler, och vi tala om	 något annat.	 Nu är det min tur att tala! Lamporna tändas i salen och ny	 punsch är inne. Jag talar om den tid vi leva i såsom en	 sovandets tid, fortsättande ett sovande som började med år­	 
	 hundradets ingång, då mänskligheten tröttnat på att vaka;	 flätar in upplysningar om Darwins upptäckter och Schopen­	 hauers och Hartmanns genomskådningar, ställer in kristendo­	 men i sitt sammanhang i världshistorien, ger kött åt teologiens	 kroppslösa skuggor, förklarar det som han ville ha oförklarligt,	 utan att väcka honom med den ökända rationalismens populär-	 resonemanger, nämner varken Strauss eller Renan, improvi­	 serar en världsåskådning i diktens lagom dimmiga bilder. Jag	 ser hans halva ansikte som en vit fläck i lampskenet fallande	 snett ovanfrån och hans ögon brinna, lysa genom tobaksröken;	 jag tror att jag har honom med mig ett gott stycke, längre än	 han hade mig nyss; jag har magnetiserat honom genom att	 sätta hans hjärna i mina rörelser, jag känner en stund talarens	 rus, då han kan röra, leda sin åhörare; jag har tagit honom ur	 hans mysticism med min oklarhet, då jag visste att varje infö­	 rande av frågorna på det klara skulle väcka ekon i hans apolo­	 getiska minnen; men jag tröttnar. Kan icke längre undvika att	 törna på en av hans dosor i vilka apologetiken förvaras, det vill	 säga en samling motbevis mot alla förutsedda invändningar	 mot kristendomen. Mycket rätt: jag rör oförvarandes vid fjä­	 dern, locket öppnas, min makt är slut. Nu ler han och säger:	 – Det är väl ingen hemlighet för dig, att jag är absolut	 motståndare till alla dina meningar.	 Varpå vi gapskratta! Men ingen dispyt kommer till stånd,	 inga resonemang, ty i samma ögonblick vi skulle söka giva och	 taga skäl vore allt samtal omöjligt. Vi ha helt enkelt suttit och	 sökt magnetisera varandra, berusat oss själva och njutit, den	 ena av den andras rus han framkallat, och vi ha träffats för att	 njuta av varandras sällskap. Vi äro fiender, men vi äro icke	 ovänner, och vi träffas igen varje dag, lekande samma tanke­	 lekar, aldrig sårande varann, aldrig törnande. Vi välja de	 sirligaste ord, de längsta omskrivningar, de lenaste uttryck. Det	 är som ett slags själarnes coitus. Men när badgästerna anlända,	 lyfter jag och reser ut i skären.	 När jag efter tre veckor kommer igen in till badorten och	 träder in i hotellets stora sal, sitter min vän pastorn vid table	 d’hôten omgiven av stadsherrar och damer.	 Han är nyrakad, nyklippt, har en ren vit halsduk, fint bors­	 
	 tade svarta kläder. Hans ansikte är öppet, det tryckta, trista är	 borta, ögonen glänsa, men han har ännu en stående gest med	 tungan och läpparne som om han undertryckte ett beständigt	 leende.	 När han får se mig, visar han stor obeslutsamhet; men han	 reser sig, hälsar och frågar hur jag mår; alltjämt med detta	 illmariga löje, som kommer och går. Därpå viskar han mig,	 liksom fölle han in i den gamle studentens, alltså skråbroderns	 roll, att hans brännvinsbutelj står i skrubben i mellanrummet	 och är märkt med P., ty det serveras intet brännvin på hotellet.	 Jag sätter mig på avstånd att spisa och betrakta honom. När	 han nu talar vid dessa människor, har hans ansikte andra	 uttryck än då han talade vid mig; och det ändrar sig alltefter	 den talande. I allmänhet ser han strängt allvarlig ut, avvisande	 alla förtroenden, på vakt att icke glömma sig. Men när han	 vänder sig till fruntimmerna kan han icke dölja sig. Han myser	 och ser älskvärt nedlåtande ut som en äldre mot ett barn,	 underlägsen och smickrad som en ogift man mot en kvinna, och	 ärbar, oåtkomlig, kysk som en Herrans tjänare.	 När de slutat reser han sig och kommer fram till mig. Hans	 ansikte bär ännu reflexer från dem han talat vid och är upp­	 värmt av utstrålningen från fruntimmerna. Enslingens miss­	 tänksamhet är borta; hans själ har gymnastiserat sig på andras;	 umgängeskretsen har borttagit fruktan, avsatt tankefrön, riktat	 erfarenheten, ökat minnena, och han är djärv, nästan nedlå­	 tande mot sin förre kamrat i öknen. Men han vill icke sitta till	 bords med kättaren och tala om tidens frågor, ty nu finns det	 vittnen, och han har för övrigt så många andra att tala med,	 om också ingen förstår honom så väl som den otrogne.	 När han går, säger han att han vill komma ut en hel dag och	 hälsa på mig.	 – Här är för mycket folk om sommaren, menar han, och för	 litet om vintern. Nu skall man gå klädd och vara kavaljer, och	 ... ja, du har det gott du!	 En vacker eftermiddag i slutet av juni ser jag en svart figur	 komma gående nere i ängen. Det är pastorn. Uppkommen till	 stugan, kastar han av sig den svarta hatten, drar ett långt	 andetag, och tittar sig omkring på landskapet som om han såg	 
	 efter om där var plats nog, eller om några mänskor kunna se	 honom. På min kammare får han sikte på en blå kavaj vilken	 han utbyter mot sin svarta rock, tar en halmhatt, en rotpipa, en	 käpp; och efter ett glas punsch vill han gå ut i skogen.	 Utkommen i ängen sticker han händerna i kavajfickorna och	 tycker det är nytt och roligt; kesar som en kalv, flöjer över	 gärsgårdar. Det är en annan människa och rocken gör väl litet	 till munken.	 I dag tala vi inte om frågorna, utan gå ner i havsstranden,	 bada, simma ut i fjärden. Därpå promenera vi i sjökanten och	 kasta smörgås; rulla stenblock ner i vattnet; jaga opp skrak­	 ungar, klättra upp i holkar och leta rötägg. Och så ge vi oss in i	 djupa granskogen. Här är han som hemma hos sig; hojar och	 sjunger; dödar huggormar med sin påk, lockar fåglarne att	 svara, narrar den flyende haren att sitta; känner älgspår; och	 vill bestämt gå fram och retas med tjurn. Därpå storma vi ett	 berg, brant som en mur; och komna upp på platån där endast	 några martallar blivit lämnade se vi havet under oss med sina	 tusen kobbar och skär. Här lyfter han hatten och torkar svetten	 ur pannan:	 – Ja, men det är skönt att få vara människa en stund, säger	 han med ett förfärligt smärtsamt drag i ansiktet och en suck.	 Det att jag icke svarar, icke beklagar, icke inbjuder till	 deltagande eller förtroende, fastän jag vet allt, hela den pino­	 historia som ligger bakom denna mannens nutid, utgör retel­	 sen i umgänget. Han vet att jag vet, men i samma stund jag	 sade att jag visste, skulle han gå. Och han säger ingenting själv,	 men njuter av att antyda, att snudda vid faran som ligger i att	 röja sin hemlighet för en fiende; ty vi äro fiender. Det veta vi	 båda.	 Och jag känner på mig, att om han här i ett svagt ögonblick	 skulle öppna sitt bröst och visa det rysliga kräftsåret, skulle jag	 fly honom. Behaget att gissa honom vore slut; och han skulle	 sedan hata mig, då jag hade hans liv i min hand.	 Men vi säger ingenting, vi bara prata så ofta vi ha ett	 ögonblick, prata om jakt och fiske, segla och ro.	 Det har kvällats och vi måste hem till aftonvarden. När vi	 nalkas stugorna, sjunger han inte längre, och vid bordet är han	 
	 instängd; gycklar svagt inför frun i huset över att han har min	 rock; säger nej för supen, men tar den.	 Vi gå ut på farstukvisten att sitta och prata, men han blir	 orolig, ty han är ej säker på att andra skola vara så tysta som	 jag.	 Och när han får fatt i en pilbåge, springer han ut på backen	 och börjar skjutövningar över matbod-taket. Så ivrigt, så ihål­	 lande, barhuvad och springande sig andfådd, att jag ej vet om	 han koketterar eller är rädd att bli indragen i farliga konversa­	 tioner. Han håller på med pilbågen en hel timme, och påkallar	 vår uppmärksamhet, när han gjort en riktigt vacker lyra.	 Han får en säng på kammaren och ligger kvar över natten.	 Följande morgon kommer han i sin långa svarta rock till	 kaffebordet, högtidlig, sträng, såsom om han ångrade sin går­	 dags handlingar.	 När jag anordnar om båt för honom hör han mig titulera	 fiskargumman fru, vilket ger honom anledning att avsides säga:	 – Du ska inte kalla madammerna fru; du förstör folket.	 Varpå jag:	 – Äro icke alla mänskor lika?	 – Jo, inför ... (han tvekar om ordet) Gud, men icke inför	 människor. Det borde du veta!	 Det var en tillrättavisning inlindad i en artighet som förekom	 vidare behandling av ämnet.	 Vi skildes vid stranden, kallt, artigt, såsom nöjda med att	 skiljas.	 Hans båt var lastad med hundra tomma buteljer bland vilka	 han skulle sitta.	 – Lägg något över buteljerna! befallde han flickan som skul­	 le ro.	 Hon tog sin kofta och skylde flärden, medan pastorn tog en	 min av höghet såsom innehavare av de eviga sanningarne och	 ett boställe. 
			 
	 
	 
	 
	 
	 
	 
	 PASTORNS ÄLG	 
	 
	 
	 
	 
	 
	 
	 
	 
	 
	 
	 
	 
	 Pastor Norström hade mycket små intäkter, dels därför att	 hans hjord var fattig, dels därför att upplysningen uppifrån	 började pyra sig ner och vantron nerifrån läsarne bjöd en svår	 konkurrens med brödkyrkan.	 Han hade ett par kor, några tunnland vete och råg, skog och	 fiske så mycket han ville, men som han inte hade mer än en	 piga, fick han plöja själv, fiska själv och fara med sumpen själv.	 I skogen fick han ta ved och plocka blåbär till husbehov, och	 jakträtt hade han också, men som han var utan hund gingo de	 villa djuren ganska trygga där. Detta hade gjort prästgårds­	 skogen till en omtyckt häckplats för traktens älgar som brukade	 fortplanta sig uppe i en mosse. Och av nöden hade pastorn	 förstått göra sig, om icke en dygd så åtminstone en liten sportel.	 Han hade i många år knipit sig en älg, flera blev det aldrig, och	 när köttet kom tillsammans med hud, horn och klövar, så blev	 det i alla fall en åttio riksdaler, allt som allt, utom bloden och	 räntan, som räckte ända till tjugondagen. Men det var en	 osäker inkomst och kunde så lätt slå fel, för ett enda skott	 avgjorde om årets köttgryta skulle på elden eller om den bara	 finge koka spiggolja, som i sådana fall blev den extrabevillning­	 en. Det var därför icke utan oro man i prästgården såg den elfte	 augusti nalkas.	 Redan i juli tog man av skällorna på korna som gingo i	 skogen, och den första augusti fick inte pigan ropa ihop kräken.	 Och så anordnade pastorn saltsleken, högg aspruskor och satte	 i korsvägar. Sista söndan i juli gav han från predikstolen en	 lindrig varning mot bullrande besök i sin skog, och sedan	 gjorde han polisvakt själv efter smultrongummor och blåbärs­	 pojkar.	 
	 Men »kampen om älgen» var icke så lätt vunnen, och om	 han också haft älgstånd på skogen hela sommarn, och sett	 kalvarne gå där bland sin egna kreatur, så han vant sig vid dem	 som om de redan stodo i hans lagård eller legat i hans gryta, så	 kunde det mycket väl hända att när den stora dagen kom några	 företagsamma skärkarlar, helt enkelt motade in högdjuren på	 sin mark eller drev dem i sjön, och sedan voro de vars mans	 goda pris på kobbarna.	 Sista året hade pastorn haft lyckoskott. Älgarne hade kom­	 mit, och de hade varit mycket orädda för att vintern varit svår.	 De hade till och med gått in i gärdet och nafsat på vårrågen,	 men det hade bara glatt den gamles jägarhjärta:	 – Äter ni mitt bröd, så äter jag ert kött! sade han åt sin	 gumma, som tyckte det var synd om gudslånet.	 Den elfte augusti föll in, och pastorn invigde den soliga	 dagen med att ladda muskedundern med sitt engelska krut och	 lägga in ett lod.	 Gumman tog kökskniven under förklädet och ämbaret i	 hand, och så gick man till skogs. Nu var det bliven sed att frun	 och pastorn skildes vid stättan, och så ringade de djuren, vilkas	 gång var känd som harens, och när frun fick opp ropade hon	 ho-hå, ho-hå, och opp-opp-opp-opp!	 Det hade varit regn i flera veckor så att älgen stått ini	 moraset på storskogen; men nu hade vädret vackrat, och det	 sken som gröna eldar ini björkhagen. Pastorn gick in i hassel­	 droget som var blött och valkigt så att hjulspåren sköto ryggar	 vassa som järnvägsskenor, och han skulle just till att titta om	 knallhatten blivit våt av droppet från buskarne, då han hörde	 hur det knakade ini snåren. Öronen lade sig bakut på pastorn	 och ögonen stodo som tennknappar när han på tå sökte göra sig	 så lätt, och han tycktes lyfta sig med att höja axlarna som om	 han ville flyga, när han smög in i småskogen.	 Och där stod han ansikte mot ansikte med älgtjuren själv,	 som sträckte sin hals upp i grenverket på en asp och med sin	 långa överläpp fnallade åt sig de darrande löven.	 – Pang! small muskedundern; lodet gick igenom ryggraden	 just där det skulle in och kolossen sjönk som om man tagit ur	 järnen ur ett skelett, och så var det förbi.	 
	 Det var pastorns vanliga att knäcka av ryggen. Vågat var	 skottet, men när det tog var det säkert som en slakt, för att	 sätta in kulan annorstans menade han bara var narri, efter som	 djuret kunde löpa milar med blyet i kroppen.	 Jägarn måtte ha tyckt i alla fall att det gått litet för häftigt,	 och att skottet icke erbjöd några ämnen till årets jaktkrönika, ty	 han såg rätt snopen ut medan offret slog sina sparkar i döds­	 rycket; men när allt var lugnt, satte han till att ropa på	 gumman. Men när han inte får svar genast, och han fruktar att	 köttet skall förfaras om inte bloden går av, tar han opp sin fick­	 kniv och karvar av halspulsådern, som han sedan nyper om	 efter att ha sett hur blodet sprutade. Och så hojar han igen; och	 så måste han släppa på ådern igen som krullar sig som en mask	 ini såret, för att se att inte blodet levrat sig.	 Så kommer då frun äntligen med kniven och ämbaret:	 – Sicken en du! säger pastorn med låtsad likgiltighet.	 – Själva pesen tror jag! Och så snar du var sen!	 – Och såg du på de andra då?	 – Åh jesstandes, de kom som själva dragonerna på gärdet,	 men de gick till sjöss, så nu är all avund försvunnen.	 Och så tar frun till kniven; och ämbaret fylls med rödaste	 blod som skummar som mjöd medan pastorn med uppkavlade	 armar bökar inne i halsen på det rykande djuret, som senare	 foras hem av legfolk och föranleder en mängd kaffehalvor och	 ett kalasande på njurar och kojor, lever och lungor som vara i	 åtta dagar.	 Det var sista året det gick så.	 Nu sitter pastorn på förstukvisten den tionde augusti och	 kratsar sin bössa, medan prästfrun plockar spritärter i täppan.	 Då knarrar det på sandgången och barons skogvaktare från	 Stora Sätra kommer uppmarscherande och gör halt med mös­	 san i ena handen och kopplet till tre stövare i den andra.	 – God dag Eklund, vad står nu på? hälsar pastor Norström.	 – Jo herr pastorn, baron hälsar och frågar om hans kunglig	 höghet kan få komma på skogen som i morgon efter älgarne, för	 barons stånd har gett sig av i natt som var, och prinsen ligger	 med sin ångbåt vid Dalarö och väntar på jakten som de bjudit	 honom på.	 
	 Pastorn rev sig i huvet, men prästfrun som åhört anbudet,	 svarade:	 – Inte går det an att säga nej, du Erik, och därför är det så	 gott du säger ja med detsamma.	 – Ja det är väl så gott det! mente pastorn och därmed var	 saken avgjord i huvudpunkten.	 – Men säg nu, Eklund, kan inte jag få vara med också! Ju	 flera man dess bättre lycka, strävade pastorn emot, i det läng­	 sta hållande tag i sin köttgryta.	 – Jo, nog går det, men det ska jag säga pastorn, för jag	 känner till det, att kommer han med, så är det likafullt baron	 som ställer opp skyttarne, och när prinsen ska göra skottet då	 blir de andra liksom drevet, och det kan ju inte vara till något	 hugn.	 – Nej, det tycker jag med, och inte vill jag vara med bland	 bommarne, när det ska stå i bladet sen!	 – Nå men säg, Eklund, tog nu prästfrun i; det brukar väl	 inte gå av sånt där, utan att det vankas något, för se det är	 höstköttet det gäller för oss, och kan han låta baron förstå	 något sådant, så det blir en liten gratifikation törhända.	 – Tyst du! avböjde pastorn.	 – Ja si frun, det vet jag säkert, att inte behöver pastorn göra	 något för inte, för det har man sett att gentilt folk inte tar emot	 utan att ge igen, och minns jag rätt, så fick länsman ifjor en	 guldklocka med pitschafter som såg ut att vara värd sina tusen	 kronor!	 Tusen kronor surrade det i öronen på pastorn när han efter	 skogvaktarens avgång gick tankfull in i sin kammare och	 hängde bössan på väggen; tusen kronor viskade det i prästfruns	 öron när hon gick in i köket och satte på spritärterna! Och så	 började den gyllene drömmen växa och skifta hamn, och inbill­	 ningarne axlade stora måsvingar och stego upp i rymderna där	 det hängde guld och ära.	 Och vid middagsbordet när pastorn tagit tre supar hade	 guldklockan förvandlats till ett regalt pastorat:	 – Ja ser du Carolina, Herrans vägar känner ingen, förkun­	 nade pastor Norström, som just icke kunde sägas missbruka	 Herrans namn; och det som var nedertrampat kan rasande lätt	 
	 bliva upphöjt; och vad mina gåvor beträffar, så vem vet, kanske	 det bara fattas förståelsen! Hm!	 – Uppriktigt talat, så vet jag inte varför du, Erik, inte skulle	 kunna sköta hundra tunnland jord lika bra som någon annan	 av de där läsarne som aldrig tagit en plog, utan bara gått på	 möten ...	 – Jaja, det är en annan synpunkt det, Carolina, avbröt	 pastorn, som tyckte mera om förtäckta ordalag. – Det är en	 annan synpunkt det!	 Emellertid randades den stora dagen som motsågs med stort	 deltagande av alla prästöns innevånare, och vid elvatiden sig­	 nalerades den kungliga ångaren ute i fjärden. Pastor Norström	 hade gjort toalett och tagit paradrocken på sig, samt gick ner	 till bryggan att mottaga gästerna. Men kommen ner till stran­	 den såg han skolläraren i spetsen för läsarne som hade något	 nys om att hovet skulle vara fromt på visst sätt, och som därför	 gjort sig klara att uppvakta med något Carabia av stiftelsens	 allra bästa.	 Men ångaren tog inte i land utan lade sig för ankar ute på	 grynnan och strax därpå stack en båt ut med sex matroser, som	 höllo rakt ner på den svartklädde prästmannen, vilken de	 saluterade med årorna. Och en adjutant i flottans uniform	 hoppade i land, hälsade artigt och inbjöd pastorn att deltaga i	 frukosten ombord, vilken skulle föregå jakten, vilken ej skulle	 öppnas före klockan fyra, då älgen gick ur sitt stånd. Skollärarn	 som trodde det var prinsen, gav ton, och på en gång stämdes	 upp något liknande en sång – Men ögonblickligen viftade	 löjtnanten med handen till tystnad; och skrek med full hals:	 – Det får inte föras något väsen på land, har hans kunglig	 höghet befallt! Begriper ni inte, att det skall hållas tyst, när	 hans kunglig höghet har kommit hit för att jaga.	 Kören upplöste sig i ett skärande ackord, som gav eko ini	 viken och kunde varit nog att skrämma älgarne till sjöss. Men	 den som kände sig segerglad över den obarmhärtiga majorite­	 ten på strand, det var pastor Norström, vilken i egenskap av	 den jämförelsevis upplyste haft att utstå allt möjligt tyranneri	 av läsarne, vilka morskat opp sig sedan de känt att de hade stöd	 uppifrån.	 
	 De fromme återigen gingo ut på udden och betraktande	 ångaren med dess passagerare såsom ett slags Bethelskepp av	 deras fårahus, satte de sig på stenarne i stranden och lurade på	 vad som komma skulle, onda i de fromma sinnena, när de sågo	 den »fritänkarn Norström» sättas vid ett stort bord och i	 samkväm med officerarne trakteras ur fat och buteljer.	 – Det är inte Guds barn det där! sade skollärarn vändande	 sig till kyrkvärdens Anna.	 – Nej det kan en visst se, svarte Anna, och tuggade på ett	 grässtrå för att ge sig illusion av att äta något gott.	 Korkarne smällde och tallrikar skramlade i två långa tim­	 mar. Guds barn förlorade dock icke tålamodet, utan vaktade	 beslutsamt på bryggan där prinsen måste komma, och där de	 skulle inbjuda honom till en te-stund med högre vetande, och	 som han inte skulle kunna säga nej till.	 Och när de nu sågo bösspipor blänka i solskenet, hörde	 jaktkoppel rassla, och båtarne sattes i sjön, rusade de ner till	 bryggan och bildade häck. Men när årorna väl kommit i	 vatten, lovade eskadern upp åt udden på andra sidan viken,	 och försvann bakom den höga vassen, under det Guds barn på	 bryggan uttalade sitt ogillande i uttryck som inneburo mindre	 välönskningar än en ärlig kötted håller motsatsen.	 Emellertid kunde intet göras åt saken och grupperna sking­	 rade sig.	 Därpå brast det lös ett larm oppe i prästskogen! Hundarne	 skällde, signalhornen smattrade och skott smällde. Det gick	 över som orkan och allt var förbi på en timme, då slutligen	 båtarne stucko fram om vasskanten igen och den första visade	 sig lastad med en väldig älgtjur med lövruskor i hornen!	 Guds barn, som nu ansågo tystnadsordern vara bruten,	 samlade sig igen på sin udde och ådagalade kanske mera	 nyfikenhet och begär att få uppträda än utföra något rädd­	 ningsarbete på själar. Men när de nu sågo punschbuteljer	 korkas upp och hörde hurrarop och signaler, funno de ögon­	 blicket lämpligt att inskrida, och efter skolmästarns upptagning	 föll hela kören in i Söta Jesus. Många takter hade de icke	 hunnit förrän de otrogna på ångaren svarade med Boccaccio­	 marschen blåsen av sex kanoniärer; och nu skuro sig rytmer	 
	 och harmonier, och kämpade i luften som änglar och djävlar	 tills ekot från stränderna blandade vänner och fiender i en enda	 röra av ljud som rullade ut över fjärdarne att bryta sig och dö	 som vågor mot de sista skären. Tvekampen pågick till skym­	 ningen, då pastorn sattes i land och ångaren lättade ankar,	 samt efter några raketers uppsättande, försvann i skymningen.	 Då pastor Norström kom hem till sin gumma hade hon tänt	 ljus och satt orolig och väntade inne i kammaren.	 – Nå vad har du fått nu? frågade hon utan att söka dölja sin	 nyfikenhet.	 – Ja, om jag det kunde säga allt, svarade pastorn som i	 minnet såg alla bordets läckerheter. – Jo det var njurkalvstek	 och sparris, och ...	 – Att du har smort kråset, det förstår jag nog, medan jag	 suttit hemma ...	 – Du! Ja, är du pastor du och har älgskog du? Kanske du	 som inte jagat, skulle ha varit med på jaktmiddan va?	 – Nej naturligtvis inte! Det är naturligt!	 – Ja det är naturligt, att den som inte har pastorat och älg­	 stånd inte skall vara med på älgmiddag. Förstår du det, Caro­	 lina. Men nu ska vi se på vad jag har i fickan här för något!	 Carolina lämnade sin egalitetslogik i sticket och flyttade	 ljuset närmare för att skåda vad det bruna chagrinsetuiet	 kunde innehålla, som pastorn lade upp på bordet med en liten	 smäll som om han slagit på trumf.	 På violett sammet låg infälld en snusdosa som sken lik kalken	 mot påskadagens mässhake.	 – Guld?	 – Tror du?	 Pastorn tog dyrbarheten i handen, knäppte opp locket och	 läste på kontrollen under sina uppskjutna glasögon:	 – Silver!	 – Man ska visserligen inte se given häst i mun, men det här	 är strängt taget ingen gåva ...	 – Och ingen häst heller, men silver är det, sa gumman och	 gick efter besmanet.	 Tog så katsen hon kokade ägg i och stoppa ner klenoden,	 häktade alltsammans på kroken och läste av:	 
	 – Jaa, det är en kvarts mark; gör mig åtta lod så när som på	 ett inte. Det var en vacker affär; vet du vad du får för den?	 – Nej! svarade pastorn något nedslagen.	 – Du får tolv kronor; arbete och förgyllning räknas inte när	 man säljer, bara när man köper!	 Pastor Norström såg mycket nedstämd ut. Tolv kronor för	 älgen; och inte nöjet att få gå orolig, inte behaget att få slakta,	 och framför allt intet kött, ingen korv, ingen palt.	 – Sextioåtta kronors ren förlust! tröstade gumman som ville	 åtminstone hindra smältningen av den fina middan hon inte	 varit med på. – Men, si så är det att leka med storfolk! Sitt och	 ät salt strömming nu hela vintern och tänk på njurkalvsteken	 tills det vattnas i mun. – Och pastoratet sen? Va?	 – Tyst Carolina! tyst! manade pastorn och gick in och lade	 sig.	 Nästa Dalaröbud hemförde ett skålpund Rappé och grovsikt	 åt pastorn som därmed fyllde sin dosa, för att åtminstone ha	 den behållningen att kunna få visa sin klenod. Och han snu­	 sade med länsman och kyrkvärdarne, han snusade med skog­	 vaktarn och uppsyningsmannen, och slutligen med själva skol­	 mästarn, som ändå tackade och sa nej, att han inte snusade.	 Och han snusade ända till jul och fick bannor av gumman	 för han tygade till näsdukarne, och när man kom till nyåret	 måste han gå ifrån sin dosa.	 Tretton kronor och femtio fick han för henne på Västerlång­	 gatan. – En och femtio i ren förtjänst! sa han till sig själv när	 han åt en frukostbit på Stjärnan.	 Men sen fick han också äta strömming till påsken! För så kan	 det vara att leka med storfolk. 
			 
	 
	 
	 
	 
	 
	 
	 EN BROTTSLING	 
	 
	 
	 
	 
	 
	 
	 
	 
	 
	 
	 
	 
	 Det var en kall majdag och det hade snögat i syrenerna.	 Misstämning i naturen, något opp och nervänt, så att lärkan	 förgäves letade sitt nersnöade bo i höstsäden och fiskgjusen icke	 kunde spana gäddan i den nyfrusna viken.	 Människorna som kommo roende och seglande upp till skol­	 huset där tinget skulle hållas sågo bortkomna ut de också, ty	 det var ett ovanligt mål som skulle före, ovanligt för trakten	 åtminstone, där mord hörde till sällsyntheterna.	 Den anklagade var förre tullvaktmästaren Andreas Ek, som	 nyss tagit döden på sin hustru under särdeles upprörande	 omständigheter, och när fånggevaldigern kom uppkörande på	 skolgården med den brottslige hördes sorl från folket, mera	 ilsket från kvinnfolkssidan naturligtvis, mera dovt från manfol­	 ket.	 Domaren, en ung vice-häradshövding, som fått öronen fulla	 av sagor om den förtryckta slavinnan, och som alldeles saknade	 kännedom om den vidskepliga vördnad varmed lantfolket	 omger sin kvinna bara hon blir hustru och mor, var alldeles	 färdig med sin dom, och ville begagna tillfället att statuera ett	 exempel och på samma gång ta en gunstig vindkåre i sin nya	 frack, kanske mottaga lyckönskningstelegram och få beröm i	 länstidningen. Men han hade även aning om nya tillvägagåen­	 den i rättegångssättet såsom det utvecklat sig i de stora kultur­	 länderna, och som detta var hans första mord ville han försöka	 nya oprövade medel att framkalla fullständig bekännelse och få	 bevisföringen absolut bindande.	 Till den ändan hade han låtit i en kista medföra den mör­	 dades lik, hennes kläder, hennes fotografi; båten i vilken mor­	 det skedde låg upphalad på skolgården och kättingen med	 
	 vilken bröstkorgen blivit krossad – det var dödssättet – låg	 framme på dombordet. Vidare hade han vid förberedande	 förhör i länshäktet medfört en berömd läkare, som skulle avge	 vitsord om mördaren tillhörde brottslingarnes typ eller ej. Ur	 kyrkböckerna hade han låtit taga fullständiga biografiska no­	 tiser om brottslingen, hans förfäder och närmaste släktingar,	 och ur tullverket uppgifter av förmän, underordnade och kam­	 rater; allt var så väl tillställt, att man denna gång liksom tyckte	 sig kunna vänta en samvetsgrann och upplyst dom. Skada var	 dock att domaren kommit till verket icke för att utreda brottets	 orsaker och därav möjligen framgående förmildrande omstän­	 digheter utan tvärtom för att statuera ett exempel, alltså med	 den förutfattade meningen att inga förmildrande omständighe­	 ter funnos eller borde få finnas.	 
	 
	 
	 
	 Nu öppnades tingsalen, och under uppsikt av kronofogde och	 länsman släpptes folket in. Domaren hade sin plats i katedern	 och vid småbord nedanför sutto protokollsföraren och steno­	 grafen. Till vänster de tolv nämndemännen, och till höger	 provinsialläkaren, pastorn och kronofogden.	 Sedan nämnden gått eden infördes den anklagade. Folket	 reste sig på tå, och bisittarne sträckte fram halsarne för att se	 på mördaren.	 Det var en liten satt man, med svarta tunna kindskägg som	 kommo fram bakifrån käkbågarne och gjorde en halvkrans	 under hakan; håret var långt växt och kutade ut nedanför	 nacken fallande på rockkragen i bukter som en nackfrans tea­	 terfolk begagnar. Ansiktet var djärvt och friskt och passade icke	 till hår och skägg, så att mannen såg maskerad ut. Munnen,	 näsan, ögonen och öronen stodo visserligen något skarpt ifrån	 varandra, såsom hos lägre utvecklade individer där harmoni	 mellan sinnesorganen ej hunnit utbildas, men intetdera fram­	 trädde oroande på det andras bekostnad, antydande störd	 jämvikt. Ögonen lågo djupt, som om de längesen upphört	 
	 verka utåt, och vänt sig inåt för att slippa se, och över ögonbå­	 garne hade dessa betecknande veck lagt sig i vingform, som	 åtfölja sysselsättning med pinsamma tankar eller upprepade	 smärtor vid försök att förstå ett främmande språk, barns tal,	 eller obegripligheter. Pannan var normal och i förhållande till	 ansiktet varken för hög eller för låg, och intet i mannens yttre	 angav någon illa avvägd människoorganism.	 Anklagade betraktade varken församling eller domare, utan	 sökte strax en punkt på rummets murar, där han kunde fästa	 sitt öga, och sedan han undersökt väggtavlorna stannade han	 vid en färglagd plansch som föreställde mänskoraserna.	 När det blivit tyst började domaren med att uppläsa läns­	 mans första rapport av ungefär detta innehåll.	 Söndagen den sjunde maj, klockan åtta aftonen anlände till	 länsmansbostället å Ingarö förre tullvaktmästaren Andreas Ek,	 hemma från Brandskär, och efter att ha begärt samtal med	 länsmannen, angav han sig ha mördat sin hustru under föl­	 jande omständigheter. Makarne, som på eftermiddagen rott ut	 att sätta flundernät, hade råkat i tvist, varpå Ek knuffat hust­	 run i vattnet, och när hon flöt opp hade han med kättingen	 slagit henne över bröst och rygg tills livet gick av. Därpå hade	 han, enligt egen uppgift, intagit liket i båten och rott hem, burit	 eller släpat den döda och svårt misshandlade kroppen upp till	 latrinen, där han efter ytterligare misshandel nedstoppat den	 sargade kroppen. Och när detta var gjort, hade anklagade,	 enligt egen uppgift, genast tagit båt för att söka länsmannen	 och angiva sig för brottet.	 Vid undersökning företagen på stället, hade länsmannen	 kunnat granska anklagades uppgifter rörande likets misshand­	 ling och gömställe, och efter förfrågan hos grannarne hade	 styrkts att båten med de båda makarne vid fisket varit synlig	 vid uppgiven tid, så att tvivel om mördarens godvilliga uppsåt	 att sig angiva ej kunde uppstå, då tidsutdräkten mellan mor­	 dets begående och Eks ankomst till länsmannen ungefär kunde	 passa in utan att man fick tänka sig att upptäckt av handlingen	 och skrämsel för andras angivelse drivit honom att för utver­	 kande av förmildrat straff, sig själv ange, så mycket mindre	 som ännu inga vittnen till mordet kunnat påträffas.	 
	 Efter läsningen av rapporten vände sig domaren till anklaga­	 de, och frågade såsom för formens skull:	 – Godkänner Ek denna uppgift från kronolänsman?	 Vartill mördaren svarade kort och bestämt:	 – Ja.	 – I alla punkter? återtog domaren.	 – I alla! svarade Ek.	 – Nu säger lagen, återtog domaren, att: känd, det vill säga	 bekänd sak, är så god som vittnad, när den anklagade är till	 laga ålder kommen och ej vanvettig, samt frivilligt vidgår saken	 för rätta och ej därtill pint, skrämd, eller svekligen förledd är.	 Att Ek ej är vanvettig eller tillhör den kategori av individer som	 den nyare vetenskapen anser predestinerad, eller på grund av	 organiska fel lättare hemfallen, åt handlingar som för brott	 gälla, framgår av medicinalrådets rapport så lydande:	 
	 »Förre tullvaktmästaren Andreas Ek, fyrtio sju år gammal,	 hemma från Brandskär, har vid verkställd besiktning, för	 utrönande om han skulle kunna sägas tillhöra den av vetenska­	 pen erkända lägre mänskotyp som kallas brottsling eller svag­	 sint, icke befunnits till nämnda kategori höra, då	 
	 icke hans kranium lider av asymmetri eller missbildningar,	 hans sinnen äro fullt normala så att varken hans ögon äro	 afficierade av strabism (skevögdhet) eller daltonism (färg­	 blindhet), icke heller hans hörselsinne röjer någon brist eller	 hans lukt och smak, och alla kroppens och själens funktioner	 befunnits normala, tills omständigheter, varöver läkaren ej	 kan döma, föranlett hans brottsliga handling, varför han är	 åtalad.	 År och dag etcetera.»	 
	 – Vi måste således anse att Ek begått mordet med fullt	 uppsåt, och alldenstund brottet förövats på maka, som anses	 såsom försvårande omständigheter, skulle domen gå på livet.	 Men tillägger lagen i ovan anförda paragraf, ej bör någon i	 brott som på liv gå fällas på egen bekännelse, utan de omstän­	 digheter finnas som bekännelsen styrka. Nu frågar jag: kunna	 
	 de omständigheter: att mördaren sin gärning angivit, att han	 brottet vidgår, att kronolänsmannen vid syn befunnit liket så	 misshandlat och undandolt som uppgivits, kunna dessa om­	 ständigheter anses styrka bekännelsen?	 Domaren hade uppkastat frågan liksom till sig själv, efter	 som ingen annan än han och nämnden hade talan men denna	 senare brukade tiga. Och han väntade icke något svar, oaktat	 en av nämnden, som med ytterlig uppmärksamhet åhört för­	 handlingarne, reste huvudet och spetsade munnen som om han	 ville säga något, men beslöt sig för att vänta.	 Doktorn hade hela tiden tummat och betraktat en gul foto­	 grafi med oljefläckar av den mördade, och då och då skickat en	 lång blick till den uppmärksamme nämndemannen.	 Då reser pastorn sig och går upp till sidan av domaren för att	 viska honom något i örat, vilket domaren emot bruk tog till	 godo, och efter att ha farit med handen i ögonen, återtog han	 sitt tal:	 – Anförda omständigheter synas visserligen vittna för be­	 kännelsens riktighet, men mer än dessa skulle en enda yttring	 av ånger från den brottsliges sida tjäna som talande skäl, ty	 aldrig har man väl sett ...	 Här gjorde nämndemannen en min åt läkaren såsom om det	 tog emot i hans hjärna, och domaren som såg minen ansträng­	 de fram eftersatsen ...	 – har man väl sett att någon, även om han begått mordet	 med full överläggning, icke sedan brottet blivit förövat erfarit	 en mycket naturlig känsla av ånger över handlingen, även om	 denna känsla kunde reduceras till fruktan för följderna. Därför	 frågar jag Ek på heder och samvete, ed behövs inte; ångrar han	 denna sin missgärning?	 Mördaren svarade utan att ta sina ögon från det etnografiska	 färgtrycket, och alldeles bestämt:	 – Nej!	 Det blev ett svagt sorl i salen, mera av fötternas, klädernas	 och andedräktens svaga ljud, än av artikulerade halvkvävda	 ord.	 – Men, återupptog domaren, Ek skulle vilja ha haft det	 ogjort.	 
	 Ek tänkte inte två sekunder förrän han svarade:	 – Nej! – Och vore det ogjort, skulle det inte töva förrän jag	 gjorde det!	 – Ek är således vad vi kalla en förhärdad brottsling, invände	 domaren icke utan en viss otålighet, men (här nickade pastorn)	 vi vilja tillse om också åsynen av det mördade offret icke kan	 väcka de slumrande känslor av rätt och orätt som finnas i varje	 människas bröst om hon icke nersjunkit till djurens låga stånd­	 punkt.	 Här gav domaren ett tecken åt länsmannen, som gick ut	 åtföljd av sex karlar.	 Det uppstod en stunds tystnad i salen, varunder domaren	 vände sig till pastorn och viskade.	 Strax därpå öppnades dörren igen, och länsmannen inträdde	 röjande väg i folkhopen för de sex karlarne som kommo bäran­	 de på kistan i vilken den mördade låg, och som sattes ned	 framför katedern där fången stod bevakad av gevaldigern.	 Locket lyftades av, och liket blottades under det en förfärlig	 stank av härsket matsmör och karbolsyra spred sig över rum­	 met. Läkaren reste sig på tå och tycktes jämföra originalet med	 den fotografi han höll i handen. Pastorn rättade på sina kragar	 och steg upp för att tala, under det mördaren envist hade sina	 blickar fästade på färgplanschen, och den uppmärksamme	 nämndemannen gjorde sig i ordning att anteckna med en	 blyertspenna på en bit papper.	 – Andreas Ek, började prästen; du står här vid en likbår som	 du själv ... kommit till stånd. Du ser här de jordiska lämning­	 arna av den maka du en gång svurit att älska i nöd och lust.	 Hur har du hållit din ed? Hur har du uppfyllt dina löften?	 Betrakta denna stofthydda som en gång inneslöt en själ, vilken	 offrade sig för dig, hängav sig åt dig, blev ditt barns mor, och	 som nu när ålderdomen nalkas skulle blivit dina sista dagars	 tröst. Har du tänkt på att det kommer en stund då du skall	 möta henne inför din Herre och Gud och han skall fråga dig	 huru du hållit din ed, huru du uppfyllt dina plikter, och har du	 betänkt att du kanske skall möta din son redan nu, som är långt	 borta i främmande land, och som med sorgen i sin röst skall	 fråga dig: vad har du gjort av min moder, mina dagars upphov?	 
	 Har du betänkt det? Det har du icke gjort, ty om du gjort det	 skulle ej din hand ha lyfts till den mordiska gärningen. Se på	 henne, betrakta henne, och säg sedan inför denna kristna	 församling att du ångrar din handling, säg det högt och med	 uppriktigt hjärta, att ditt brott ej må föra dig levande och	 obotfärdig i Herrans straffande händer – Se på henne!	 Anklagade såg icke på henne, utan borrade ögonen in i	 väggen under det han knep ihop ögonlocken.	 – Se på henne, befallde domaren, och vid en rörelse av	 gevaldigern som kom kedjorna att rassla, vände sig Ek mot	 liket, kastade en inåtvänd blick i kistan, drog upp näsborrarne	 som om lukten gjort honom obehag och spottade framför sig	 ofrivilligt som det tycktes, eller av en vana han ej kunde	 behärska.	 Ett sorl av fasa och avsky gick igenom hopen, såsom om de	 alla känt sig i den avlidnas ställe och blivit utsatta för en	 likplundrare, och domaren måste lyfta handen för att stilla	 stormen.	 Därpå tog han ordet.	 – Andreas Ek, innan vi skrida till domens fällande, vars	 utgång icke lär vara tvivelaktig, frågar jag dig för sista gången:	 Ångrar du din gärning?	 – Nej! svarade mördaren lika bestämt som de förra gång­	 erna.	 – Vet du att domen går på livet?	 – Ja!	 – Och du fruktar icke att möta den Högste domaren.	 – Nej! Jag hoppas få det!	 Domaren röck av sig pincenén och betraktade mördaren med	 en närsynts genomträngande blickar.	 – Har du ingenting att anföra till ditt försvar?	 Mördaren tänkte ett ögonblick; därpå svarade han såsom	 med en uppstötning, likgiltigt, som om det var just detsamma:	 – Nää!	 Då vände sig domaren till Nämnden för att få dess bekräf­	 telse på att förhöret var avslutat och att domen kunde fällas,	 framställande den frågan, om rannsakningen skulle anses till­	 fyllest.	 
	 – Herr lagman! Jag begär överläggning, tog den uppmärk­	 samme nämndemannen ordet.	 Prästen och läkaren reste sig för att gå ut, då domaren tog	 ordet.	 – Tillåter Nämnden att, med fästat avseende på det viktiga	 fallet, herr pastorn och provinsialläkaren må anses såsom ad­	 jungerade ledamöter och sålunda få stanna.	 Nämnden bejakade anhållan, och länsmannen satte sig i	 rörelse för att utrymma salen från obehöriga.	 När detta var gjort och tystnad inträtt, vände sig häradshöv­	 dingen till nämndeman Olsson:	 – Vad har Nämndeman att andraga?	 Den vithårige sextioårsmannen, nämndeman sedan tjugo­	 femte året, ledamot av förre bondeståndet och lagutskottet,	 reste sig och svängde sin pincené, det nya lantmannapartiets	 fälttecken, under det han tog till ordet.	 – Herr Lagman, mina herrar! Det må ursäktas mig, att jag	 icke i alla punkter kan dela domarens mening i denna rätte­	 gång, som synes mig av mindre vanlig beskaffenhet, då jag sett	 många dylika men icke någon sådan som denna. För det första	 vill jag dock säga på förhand att mina invändningar mot	 rannsakningen icke gå ut på att söka förmildrande omständig­	 heter, då dessa endast skulle leda till straffets förvandling från	 döden till fängelset, då ju mördaren efter allt vad som fram­	 kommit, själv synes finna döden lindrigare än fängelset, och	 icke heller är det min avsikt att söka göra troligt det mördaren	 icke begått mordet, vilket dock kunde varit fallet, enär icke	 utrönt blivit att icke den mördade ljutit döden i följd av miss­	 handel med berått mod, vilket brott under synnerligen förmild­	 rande omständigheter kan botas med endast fyra års straff­	 arbete, vilket för en fyrtiosjuårs man, som kunde leva i tjugo,	 trettio år till icke är så likgiltigt. Jag vill endast genom min	 anhållan om överläggning få in i protokollet de sannolikheter	 som kunna freda mördarens eftermäle, vilket icke är utan sin	 vikt för sonen som skall ärva namnet och veta ryktet om den	 som var hans far, och på samma gång få uppmärksamheten	 fästad på några åtgärder i rättegångsordningen som kanske	 kunna vara påkallade av tidens strävan till noggrannhet i	 
	 proceduren, och jag tror utan att vilja underskatta domarens	 goda vilja, att härvidlag mera omsorg blivit lagd på att konsta­	 tera det brottet ägt rum än att söka motiven till brottet, och det	 torde väl få anses ändock att bevekelsegrunden till våra hand­	 lingar må väga något, icke i lagens vågskål, utan i allmänna	 omdömets, som kan vara viktigt nog.	 – Får jag lov! avbröt domaren, och då nämndemannen tyst­	 nade, talade häradshövdingen. – Nämndeman ville sålunda i	 den mördades handlingar söka bevekelsegrunden till mordet,	 men som man ej kärar mot död man anser jag invändningen	 obefogad.	 – Förlåt! Jag vill inte göra advokatyr, det hörde lagman nyss	 då jag förbigick vissa svagheter i bevisföringen, men jag vill	 korteligen svara: att död man även kan spela roll, såsom i	 dödsbokonkurs och urarvagörelse, men jag vill lämna även det	 medgivandet att vi ej få eller ämna kära mot den döda, som ju	 ej kan föra talan och då man ej får tala annat än gott om den	 döde. Jag vill bara inskränka mig till att anhålla det följande	 frågor framställas till mördaren – jag kallar honom mördaren	 på hans egen bekännelse ehuru bevis saknas att han endast är	 dråpare eller misshandlare – följande frågor:	 
	 Hur har mördaren kommit därhän att fatta beslutet mör­	 da sin hustru?	 När började detta beslut fattas?	 På vad grund tror anklagade att detta besluts fattande	 började uppstå?	 
	 Sedan dessa frågor blivit besvarade, skulle jag önska att	 vittnen hördes vilka kunde jäva eller styrka anklagades utsago.	 Häradshövdingen gnuggade ögonen som om han ville ur	 huvudet ta bort något sand eller smolk som kommit in i	 tankemekanismen och hindrade gången. Därpå svarade han:	 – Antag att dessa frågors besvarande skulle komma att kasta	 skugga på den avlidna!	 – Så kom det kanske litet ljus över mördaren, som också	 skall dö, och om vilken döde det ju vore väl att man kunde få	 lov att tala litet gott efter som det endast får talas gott om döde.	 
	 Det är därför också jag bett få dessa frågor framställda.	 Pastorn gjorde min av att få yttra ett ord, och hans stumma	 önskan beviljades.	 – Det ligger i mänskliga naturen ett starkt begär att få skylla	 ifrån sig, och jag tror att genom de framställda frågorna mör­	 daren begärligt skulle fatta tillfället att få kasta skuld på den	 döda, som icke kan försvara sig, och som vi därför måste anse	 oss förpliktade att försvara.	 Domaren tog återigen ordet, oaktat nämndemannen gjorde	 min av att vilja svara:	 – Änskönt jag biträder herr pastorns mening, kan jag icke	 lagligen neka nämndeman Olssons anhållan att få frågorna	 framställda, och för att få ett slut i saken, som icke synes mig	 mörk, må vi skrida till sista handläggningen av målet.	 Länsmannen fick en vink och mördaren fördes in åtföljd av	 folkmassan.	 Det började nu lida åt middagen och solen kom stötvis in i	 salen, när de stora ulliga strömolnen jagade förbi, ibland läm­	 nande rummet i halvskymning. Människorna började se trötta	 och hungriga ut och själva den anklagade tycktes längta efter	 slutet huru sorgligt det än kunde bli.	 – Andreas Ek, tog domaren upp, kan du säga mig, varför du	 mördat din hustru?	 Ek tänkte länge; därpå svarade han:	 – Nej, det kan jag inte.	 – Varför inte? Vet du det inte, minns du det inte, eller vill du	 inte säga det?	 – Det är så långt sen dess.	 – Menar du att det är så länge sedan du fattade beslutet?	 – Ja!	 – Hur länge var du gift?	 – Sjutton år!	 – När började ditt beslut att döda henne?	 – För sex år sen.	 – Hur började det?	 – Jag fick hat till henne.	 – Varför?	 – Det – kan jag inte tvingas säga.	 
	 – Jo, det kan du; lagen tillåter icke att pina någon till	 bekännelse, men om halv bevisning finnes, kan domaren »för­	 söka med svårare fängelse».	 – Det är tortyr det?	 – Du har endast att svara, icke fråga. Nu frågar jag: hur	 uppstod ditt beslut?	 – Det är svårt att nu säga, erinrade Ek sig fram, för det kom	 så efter hand. Men det minns jag att jag först längtade att ha	 henne undan; sedan tilltog denna längtan, så att när vi för fem	 år sen stod vid tröskverket hos grannen, längtade jag att se	 hennes finger först mellan hjulen, sedan hennes arm, hennes	 kropp, och jag tyckte att jag skulle skrattat om jag sett henne	 komma fram på andra sidan som en sill. Man jag ville inte	 göra’t själv, längtade bara att få se det gjort. – Så gick åren,	 och så började jag längta att få göra det själv. Jag bad Gud bli	 befriad från tankarne, men de blevo där. Och så kom de allt	 starkare, tills de kommo som en order från tjänsten. Det måste	 göras. Och så klarnade det, år efter år, tills jag fick det för mig,	 att om jag ej gjorde det, hade jag försummat något som måste	 göras. Det är då det gror i mig att jag skall slå sönder hennes	 kropp och bära den till latrinen – där ville jag ha henne –	 varför, det vet jag inte, jag tyckte bara att hon skulle vara där!	 Och så gjorde jag det, och fick frid!	 – Nå men säg nu, ställde domaren försiktigt sin fråga såsom	 om han fruktade svaret; säg nu, vad hände för sex år sen efter	 som ditt beslut började fattas just då?	 Mördaren tänkte en stund; därpå svarade han:	 – Jag vet inte att det hände något särskilt det året.	 Pastorn som hela tiden suttit orolig att mördaren skulle	 begagna de utlagda bryggorna att skylla ifrån sig, andades	 lättare när rannsakningen dog bort av brist på material till	 frågor, och domaren som funnit sig uppfyllt allan rättfärdighet	 när nämndemannens frågor blivit framställda, tog tillfället att	 förklara sessionen slutad, och att domen skulle falla inom åtta	 dagar. 
	 
	 
	 
	 
	 
	 Om eftermiddagen samma dag sutto rättens ledamöter och	 adjungerade jämte nämndeman Olsson i prästgården och	 drucko kaffet efter middan. Doktorn och nämndemannen hade	 satt sig avsides i en fönstersmyg och pratade med låg röst att	 icke höras av de andra.	 – Det är märkvärdigt i alla fall, sade nämndemannen och	 tummade den gula fotografien av den mördade; det förefaller	 mig så underligt när jag ser denna här bilden och erinrar vad	 medicinalrådet skrev om det han kallade brottslingstypen:	 oproportionerligt litet kranium, skevögdhet, brist på symmetri;	 öronen för stora och utstående. Och vet doktorn vad: jag kände	 mänskan i livet. Ja gud förlåte mig, nu rinner det opp för mig:	 hon vävde åt hustru min om vintrarne, och hon satte alltid opp	 garnet galet i färgen.	 – Hörde hon illa också? frågade doktorn djupt intresserad.	 – Ja om det var det eller något annat, men aldrig fick man	 ett svar som passade till frågan.	 – Då slår det in då! höjde doktorn rösten, sprang upp från	 stolen och satte sig igen. Därpå fortfor han viskande: det var	 hon som var brottslingen. Men säg, vad tror ni har hänt därute	 på skäret; vad tror ni om saken?	 – Ja, kära doktor, vad mänskorna föra för liv därute i	 ensamheten det är inte gott och säga, och sjutton års äkta liv	 på tu man hand, det går aldrig bra. Ja jag vet saker därute, jag	 vet saker ... jaja! Man har ju sett mänskor i sjönöd äta	 opp varann, och man har hört om brott som man inte kan tala	 om i folks sällskap där tillfälle och omständigheter gjort det	 mesta. Därute på kobbarna i alla fall, där händer mycket saker,	 som man aldrig får reda på, och vad som hänt härvidlag, se det	 var just vad jag ville veta, men inte fick. Men riktigt var det	 inte! Det vill jag svära på!	 – Men varför säger då mannen ingenting? frågade doktorn.	 Kan ni förklara mig det!	 – Förklara kan jag inte, men det är så sed, folktro, vidske­	 pelse, vad ni vill, att mannen aldrig talar på hustrun; men ni	 skulle höra kärngarne när de kommer hop! Ni skulle höra dem!	 herr doktor.	 
	 – Det vill således säga, att denna man till en viss grad faller	 offer för sin vidskepelse.	 – Det skulle kunna sägas! Men utrota den om ni kan. 
	 
	 
	 
	 
	 Åtta dagar senare dömdes Andreas Ek för överlagt mord på sin	 hustru till livstidsfängelse. Hovrätten stadfästade domen och	 mördaren vägrade envist söka ändring.	 Nämndemannen erbjöd sig söka resning i målet och få vitt­	 nen hörda, men Ek vägrade alldeles bestämt, och hotade att	 hämnas i fall någon gick och nosade i hans affärer. 
	 
	 
	 
	 
	 
			 
	 
	 
	 
	 
	 
	 
	 VIDSKEPELSE	 
	 
	 
	 
	 
	 
	 
	 
	 
	 
	 
	 
	 
	 Det hade varit tämligen fridfullt på ön i långa tider oaktat	 öbons begivenhet på att vara partikularist. Inga slagsmål,	 knappt ett snatteri, inga oäkta barn utan far. Lite fylla någon	 gång, gräl, kiv, avund och andra små mänskliga svagheter som	 icke kunde utebliva, avbröto blott dygdernas enformighet. Men	 så kom det ett rötägg i granngården i form av en ung båtsman,	 och friden var slut. Det var en lång räkel med ett ohängt	 utseende, skänklar och nävar av oroväckande kaliber för poj­	 karne, som anade den förfärlige rivalen på kärlekens marknad.	 Det var också en hund att gå på sin levnadsbana åtminstone	 när han var i land, men det fanns de som påstodo att han inte	 var så styv när han var till sjöss. Han hade en otäck vana att ta	 för sig, vad som honom lystade, utan att fråga om lov, och sin	 vilja satte han till allenagällande lag vart han kom. Det var den	 aldra oförskämdaste lymmel de hade sett på orten. Han gick in	 i stugan och slog sig ner vid bordet; tog maten ur mun på bond,	 tog flickorna i sängen för pojkarna och drog sig inte för att ligga	 kvar bara där han fann det bäddat och dukat.	 Och eget var att se hur allt böjde sig för honom. Icke därför	 att han var starkare än de andra tillsammans, för han var	 endast en pojke på tjugotvå år, utan därför att han var så	 oförskämd.	 Det fanns bara ett äppelträd på hela ön och det stod nere i	 Carlssons äng. En vildapel var det som någon en gång roat sig	 med att ympa. I år hade den emot sin vana satt en massa	 frukter, röda kantäpplen, som Carlsson skulle gömma till jul	 och nyår och vilka utgjorde föremål för öbornas beundran och	 stilla avund.	 
	 En söndagsmorgon i slutet av augusti fann Carlsson trädet	 berövat alla sina äpplen; vart enda ett var weg och man såg	 kvistar och fruktsporrar avbrutna och sållade på marken.	 – Det har pojkarne gjort! uttalades den allmänna meningen.	 Men säkert på Kalles inrådan.	 Vad kunde man göra åt den saken?	 – Ta och klå honom! rådde bond’.	 – Klå? Nej fan!	 Och Kalle han gick där och slog hela söndan för flickorna	 och såg fräck ut. En gliring fick han då och då, men det	 besvärade honom inte, utan han slog sig ner och åt och drack	 som om ingenting hade hänt av natur att kunna störa friden.	 Varför klådde de honom inte? frågade en herre som bodde på	 sommarnöje och i vars öllår Kalle gjorde inbrott när han var	 törstig i halsen. Det var därför att han var en kronans karl, och	 kronan var någonting oförklarligt heligt. Kronan på tullflag­	 gen, denna runda metallmössa symboliserade makt och myn­	 dighet, kronan i Kalles blanka knappar, i mössan var manda­	 rintecknet och skyddade mot stryk som stål mot onda andar.	 Folk gick in till kronan, som in i ett riddarhus, skatten betala­	 des in till kronan som till en stor herre den man ej kunde snyta	 utan att bli en fördärvad människa, och konglig majestät och	 kronan var en del av det högsta väsendet som ingen kunde rätt	 definiera, som ingen sett men alla visste att de funnos.	 Det var därför båtsman inte fick smörj fastän han stulit	 äpplena.	 Uppmuntrad av framgången, blev Kalle allt vildare och	 djärvare. Han bröt inte lås, men han gick igenom takstolar,	 han stal inte pengar, för det var farligt, men han tog ut natura­	 prestationer, friheter, förmåner.	 Numera när man hörde hans hojt ner i sundet då han om	 kvällen kom på besök, så darrade mänskor och djur, och när	 han trädde upp på gården hälsades han som allas naturlige	 härskare om ock med avgjord ovilja, som han icke låtsades se.	 Kvällen förut hade han stulit en skinka och gubbarne hade	 rådslagit om vad som borde göras. Anmäla honom i tjänsten	 ville ingen, för det var både skamligt och tidsödande och vad	 värre var, farligt.	 
	 – Kom inte åt honom, för då sätter han eld på logen! sade	 den äldsta.	 – Då skall han väl in åtminstone! tröstade en annan.	 – Vad äro vi hjälpta med det om han kommer in, logen	 bygger sig inte opp igen för det.	 Det var riktigt anmärkt, och Kalle gick fri som vanligt.	 Och så blev det dans på logen! Och så söps det, och så slogs	 det, så att på morgonen låg dragklaveret i bitar kring backen	 ibland rivna trasor av kläder. Johansson gårdsdrängen hade till	 och med gått alldeles naken, bokstavligen utan en trå på	 kroppen ur vilddjurets händer, som hade till egenhet att riva	 fiendens kläder i remsor av den kullslagne och övermannade.	 Efter kalabaliken hade en razzia ägt rum i alla gårdens visthus,	 och slutligen hade banditen gått in i lagårn och tagit äggen från	 arrendatorskans höns, stuckit av in i hagen och druckit ur	 äggen som en korp, så att man såg skalen ligga i en hög på	 berghällen.	 Men nu var det något särskilt med äggen; och att treva ägg	 från andras höns ansågs som ett nidingsdåd av värsta slag,	 kanske därför att den ägodelen låg oskyddad som åkern och	 överlämnades med förtroende åt allmänna hederskänslan.	 Därför och kanske även därför att hustrun räknade äggen	 som sitt förvärv och de gingo som reda pengar, blev hon	 alldeles »vill» när hon fick reda på strecket, och hon rev opp	 himmel och jord, skällde ut karlarne för att de voro så fega att	 låta sig hundsfotteras av en gröngöling. Gubbarne sutto verkli­	 gen på bänkarne i stugan och skämdes, fullkomligt rådlösa och	 maktlösa under den skur som hällde över dem från kvinnans	 fräsande läppar.	 – Och törs inte ni, slutade hon, så ska jag ge honom när han	 kommer.	 Kalle kom, fräck, osnuten, blek om nosen och grön i ögonen.	 – Vad har du gjort av äggen, pojke! öppnade madammen	 sitt förhör och ställde sig bredbent framför banditen.	 – Inte har jag tagit några ägg, inte! flinade nidingen.	 Och i det samma small en örfil som när man slår en uppblåst	 kryddbopåse mellan händerna, ett skott rent av, för den straf­	 fande handen hade fällt sig in över örats kavitet, så att man	 
	 ville vänta sig se hjärnkalotten lyftas och ögonen krypa ut.	 Kalle förde sin högra hand först till örat som om han känt	 efter om huvet satt kvar, därpå, och med gnistrande ögon lyfte	 han den i höjd mot den lågväxta kvinnans ansikte, för att	 klämma till. Men armen stannade tvekande i gesten och i nästa	 ögonblick flögo alla männen upp från bänken och uslingen låg	 på golvet med näsan i en blodpöl.	 – Slår du en kvinna? skrek bond själv, alldeles vit, mera av	 fruktan än fasa för ett helgerån.	 – Ser du nu din lort att jag kunde klå dig! bröt madammen	 lös, troende att hon varit den starkare, och med den avskjutna	 trätoffeln klappade hon om den övermannade medan karlarne	 höllo honom i svångremmen.	 Och när avbasningen var slut, röcks lymmeln opp, och efter	 ett sista hagel av orrar om öronen och med en stövel i ändan	 kom han ut genom dörren.	 Kalle syntes aldrig mer på ön som var befriad från sin drake.	 Han skämdes över att ha fått stryk av en kvinna, som var	 honom underlägsen, men han ville icke tillskriva henne annan	 överlägsenhet i bataljen än den att han inte fick slå igen.	 – Annars skulle hon fått se på! menade han. Och varför han	 inte fick, det visste inte fan!	 Sen den dagen sovo bönderna i lång tid bara med ett öga för	 de väntade få se halmstacken brinna, och madammen gick	 aldrig ensam i lagården om aftonen när hon skulle treva ägg. 
			 
	 
	 
	 
	 
	 
	 
	 HÖJER TAR GÅRDEN	 SJÄLV	 
	 
	 
	 
	 
	 
	 
	 
	 
	 
	 
	 
	 
	 Nu skulle de få se på annat, när Höjer kom sta, och efter	 modrens död tog vid gården. Han hade nämligen gått som	 dräng åt styvfadren och haft hårda dagar som han tyckte, men	 nu när han fått tömmarne och hade gubben på ett litet undan­	 tag, skulle han leva Herrans glada dagar.	 Så började han vårarbetet och satte drängarne till sysslor,	 men själv skulle han moja sig på ejdersträckten som nu drog	 över yttre skärgårn på väg norrut.	 Och när han kom hem, så var det ingenting uträttat; jorden	 hade varit för sur, oxarne för illa vinterfodrade, redskapen i	 olag, och Blomqvist, gubben hade tagit harven för sin räkning	 efter som han hade den tillsammans med Höjer. Det var själva	 olyckan att de skulle ha något tillsammans, och än värre när de	 skulle göra något tillsammans, för då blev det rakt ogjort.	 Höjer väsnades, men de rackarpojkarne kunde svara så be­	 händigt på allting, så det var inte värt att söka sticka dem.	 – Stanna hemma, du, så blir det något gjort, sa gubben.	 Själv är liksta dräng.	 Ja, men se det var just att slippa vara dräng som lockat	 Höjer mest, och nu fick han känna på att vara både dräng och	 herre på en gång. Tänka ut för alla, och ta i för alla. Och när	 styvfadren satte sig på tvärn så blev det rent illa. Skulle Höjer	 ha oxarne om dan, så skulle gubben också ha dem, och som	 han var först oppe om morgnarne, så tog han kräken bara, och	 då gick hela Höjers arbetsplan åt skogen. Och så gick gubben	 och satte opp folket, och tubbade dem, så att Höjer inte hade	 några händer med dem.	 På sommarn tog det till, när studenterna kommo och hyrde	 
	 sig in. Då skulle pigorna sitta och hänga på verandan och	 dricka punsch halva natten, och håken vet allt vad de gjorde för	 styggt, men när de sen skulle opp och mjölka om morgon så sov	 de; och när de stodo vid spiseln så nicka de till, och allt som	 skulle göras blev illa gjort.	 Höjer skulle ta itu med dem, och förbjöd dem slinka med	 herrarna, utan de skulle sova om nätterna. Men då svarte	 pigorna som så (som de lärt av herrarne som voro mycket	 frisinnade om somrarne): att dagen var husbonds, men natten	 var deras, och de gjorde vad dem lyste när solen gått ner.	 – Det må ni göra, svarte Höjer, men på ett villkor: att ni gör	 ert arbete för mat och lön om dagen. Kan ni svira om natten	 och arbeta lika bra om dan, så må ni det! Men kan ni inte det,	 så ni inte gör rätt för er, så må ni gå er väg!	 Det kunde de naturligtvis inte, men nu ansågo de sig ha rätt	 att svinka om nätterna, helst det var ytterst svårt att kontrolle­	 ra deras arbete om dagen.	 Höjer tröttnade och förehöll en dag i lindriga ordalag de	 lärda herrarne det orätta i att förstöra folkets arbetskraft.	 – Ja, men de ta ju ingen tid ifrån er, svarte herrarne.	 – Men de ta den kraft jag äger fordra efter som jag föder	 dem, svarte Höjer; och jag är inte betjänad med dåligt arbete	 lika bra som med gott; och det var inte lönt för mig att komma	 sta och ge dem sämre kost för sämre arbete, för då klaga de och	 ge mig dåligt rykte.	 Nej det förstod inte herrarne, och man skulle vara människa	 mot sina tjänare också!	 Så kom drängarne och skulle ha danser om kvällarne för att	 locka pigorna till sin kant. Och då tog de och bar ut tröskverket	 för att få logen utrymd. Men när sen tröskverket fick stå i	 regnet så kuggarne svällde och axlarne rostade, då blev Höjer	 rasande och förbjöd den eviga dansen. Det var dock det sämsta	 han kunde hitta på, för sen blev pojkarne alldeles vilda. Och	 vad de kunde finna ut bara, för att komma ifrån arbeta!	 En dag körde de sönder välten i fyrsprång över ett dike. De	 visste nog att smen bodde en halv mil borta, och att det tog ett	 dygn att ro dit och komma hem igen, och när de ville ha en	 fridag på sjön så styrde de om att någonting gick sönder. Inte	 
	 kunde de hjälpa det, inte. Och det var inte gott att komma på	 dem, heller.	 Skulle det dras not, så var det bara att knipa fram med	 brännvinet annars gick fisken ut ur kilen. Och se, inte rådde	 drängarna för att inte fisken gick i noten! Men bara det lukta	 aldrig så lite brännvin av dem, så kom det alltid någon fisk.	 Det var som förgjort för Höjer, och aldrig vågade han mer ta	 sig en fridag på skytte, utan måste ligga i jämt och samt. Och	 när han såg gubben komma hem med fåglar lite emellan, så	 sved det i honom.	 – Jojo, känn på du, sa styvfadren.	 – Ja, förlåte mig, men jag tror ingen har det så bra som den	 som tjänar! mente Höjer!	 – Jo du sa annat förr, du, men du visste inte bättre!	 Så gifte Höjer sig på försommarn, och gubben strax efter. Då	 blev det en ny visa med kvinnfolkena, så ettrigt, så ettrigt. Och	 gubbarna retades i luven på varann. Men styvfadren som var	 den slugaste gick alltid ifrån saken med vinning.	 Skulle Höjers piga gå och mjölka på skogen, så lät gubben	 henne först ropa i hop alla korna till fållan, och på det vann	 hans piga en halv timma.	 Inte kunde hon hjälpa det att korna följdes åt, och det var	 småaktigt av Höjer att se på sådant.	 Höjer ville inte vara småaktig, och fastän han tyckte att	 pigorna kunde skifta med göra’t, så lät han saken gå sin gång.	 Men hatet började gro mot gubben, och fastän denne nog	 var en spjuver förstås, så var han inte skuld till allt. Bra mycket	 i alla fall. Och av allt som de hade tillsammans förstod han att	 klå åt sig, där något var att vinna, att skudda av sig när det	 ålåg honom något.	 Slutligen blev Höjer ledsen på alltihop när han såg att han	 hade det sämre nu än förr, och till den fjortonde mars hade han	 i all tysthet tagit sig en arrendator.	 Nu var det Höjers tur att skratta. Arrendatorn var en ri­	 vande karl, som gick utanpå styvfadren flera gånger om.	 Och snart stod det kalabaliker utan ända mellan de två	 gårdsbrukarne, så att ön slutligen fick namnet lilla helvete.	 Höjer tog först att göra dagsverken åt arrendatorn, vilket man	 
	 fann litet bakvänt, men det brydde bond sig inte om. Nu gjorde	 han inte mer än han ville och lät de andra kivas. Och det kunde	 de!	 Först när arrendatorn märkte att hans piga fick driva alla	 korna i fållan, så sa han ifrån att det skulle skiftas. När inte det	 hjälpte så befallde han sin piga att driva de andras kor ut i sjön,	 ut på kobbarne, vart som helst.	 Och se det halp!	 Därpå tog han opp stängselfrågan, och nu blev det advoka­	 tyrer i oändlighet. Men arrendatorn visste bot: stänger inte ni,	 så öppnar jag! Och så öppna han så dragoxarna gick mitt	 igenom gubbens skötar som hängde på gisten.	 Och så blev det stängt!	 Skulle de så broa dikena! Gubben ville inte lägga bro, fastän	 det bara var några syllar. Gott, då gjorde arrendatorn sig en	 bro som han tog bort när han begagnat den.	 Det fanns bara en brunn på gårn, och vid den lade sig	 gubbens kvinnfolk att tvätta!	 Kvinnorna skällde en hel eftermiddag, så de voro ultrama­	 rinblåa i ansiktet, medan arrendatorn stod i slöjdbon och	 snickrade en brunnslucka, som han täckte karet med och satte	 hänglås för. Och så var den saken till ända.	 Men sen gick gubbens kvinnor och stack arrendatorns bästa	 ko i juvret så hon sinade.	 Varpå arrendatorns kvinnor släppte ut gubbens höns, så	 räven tog sex stycken på en natt.	 Det var ett krig på liv och egendom och Höjer spelade den	 icke vackra rollen av angivare och spion. I stadigt vänskapsför­	 bund med arrendatorn, gick han denne tillhanda med alla	 upplysningar som kunde tjäna i såväl anfall som försvar mot	 den gemensamma fienden.	 Och nu på hösten hade han uttänkt en huvud-aktion som	 skulle ge styvfadren knäcken. Gubben hade nämligen ytterst	 liten slåmark och måste alltid ta sjöfodret, vassen i viken, med i	 beräkningen för att få sina två kor med livet igenom vintern.	 Nu var icke sjöfodret undantaget i arrendekontraktet, utan var	 allmänning så att var och en tog vad han ville; dock hade man	 en tyst överenskommelse att sjöslåttan företogs på en utsatt	 
	 dag, men som denna klausul ej fanns i kontraktet, beslöt Höjer	 sätta lusen i örat på arrendatorn, en dag då gubben skulle bort	 på en auktion.	 – Ta för dig du, annars tar den andra alltsammans, undervi­	 sade Höjer arrendatorn, som inte riktigt ville på affären. – Om	 inte du tar först, så tar han först!	 Det var ett skäl! Och samma morgon som gubben rest bort,	 satte arrendatorn alla män och kvinnor i verket. De gingo	 naturligtvis runt kring stränderna och rakade av vartenda strå	 som kunde åtkommas, så att den som ville ha något med, måste	 ut i vattnet och gyttjan, och fick ändå bara vassvippor, som inte	 något kreatur ville tugga.	 När gubben kom hem i sin båt och såg viken ligga som en	 slagen äng, blev han alldeles »vill», och som han kände igen	 upphovsmannens finger, kastade han sitt hat på honom. Han	 blev desto ondare, som det var hans egen idé, att en natt göra	 arrendatorn samma spratt. Och hans enkla hämndeplan blev	 nu att nedlägga striden med denne, spränga förbundet och få	 anfallet gemensamt mot Höjer.	 Till den ändan började han peka på små skrymslor i kon­	 traktet, som Höjer hade hållit öppna åt sig för att vid behov	 sticka sig undan. Detta skulle nu ej inverkat på vänskapen	 mellan de båda om ej arrendatorn redan förut tyckt sig märka	 att små fördelar tillföllo Höjer dem han ej skulle ha haft, men	 nu när någon pekade på det, så stack det i ögonen. Olyckan	 ville också att Höjer om dagen varit ute och satt flundernät på	 arrendatorns bästa grynna, och detta hade han enligt kontrak­	 tet endast begränsad rätt till, i så måtto att, som orden lydde,	 husbehovsfiske vore gårdsägaren ej förment i vilka vatten han	 ville. Nu kommer arrendatorn och finner grundet upptaget av	 inte mindre än trettio nät, så att all sättning blev honom	 omöjlig då grynnornas antal och givbarhet voro begränsade.	 Det var eld på kruttråden, och hemkommen började det	 puttra och fräsa.	 – Hör du Höjer, du; du går och sätter före mig så jag inte	 kan fiska.	 – Nå det får jag väl, svarte Höjer.	 – Nej, trettio nät är inte husbehov; jämka dej dän du bara!	 
	 – Det vet jag visst det, när det inte står i kontraktet hur	 många nät det skall vara.	 – Jaså, du talar ur den ton! Vet du av att du har släppt tre	 kor på skogen, när du bara har lov till att släppa en.	 – Nå vad skulle det göra då, när skogen är så stor.	 – Haha; vi ska inte vara småaktiga då! Bra! Vi ska komma	 ihåg det!	 Följande morgon stod Höjer på vedbacken när arrendatorn	 kom fram, och med en till utseendet oskyldig min frågade:	 – Hör du Höjer du!	 – Jo! Här är jag!	 – Jag behövde några spadskaft, och dem får jag väl ta på	 skogen.	 – Jo, det går an, bara en tar vackert så!	 Arrendatorn fick båda drängarne med sig och fällde hela öns	 lilla aspbestånd, varpå han lät dem såga och grovhugga spi­	 rorna. Höjer hörde nog att det braka och dåna bort om hagen,	 men han gav sig inte tid att gå och se efter vad som stod på. Det	 fick han dock klart för sig när folket kom hem med lass efter	 lass med aspstockar.	 – Ja, men du är vådlig i alla fall, som har tagit dän alla	 asparne som jag skulle ha till lövtäkt åt fåren, ojade sig Höjer.	 Och hur många spadskaft ska det bli av det där, måtro?	 – Åh, det sträcker sig väl till en tre dussin! svarte arrenda­	 torn.	 – Ja, men jag bad dig hugga vackert!	 – Nå är det inte vackert då! Och för resten sa du inte hur	 många det skulle vara.	 Därmed var revanschkriget å ömse sidor i gång, och styv­	 fadren spelade nu djävulens roll, som gick och blåste på lå­	 gorna. Han prickade ut timmer och båtbord åt arrendatorn,	 pekade på bästa lövtäkten, lärde honom att pressa musten ur	 sina kontraktsenliga förmånsrätter och vränga lag, så att Höjer	 fick likafullt ett trassel som han aldrig drömt.	 Så började arrendatorn nyodlingar, sedan han förmått Höjer	 att gå med på en part av kostnaderna. En rothuggare tillkal­	 lades, som svedde och högg och det ena stycket efter det andra	 togs opp. Men nu bestämde kontraktet att gårdsägaren skulle	 
	 hålla fall för åkrarna, och Höjer befann sig en dag invecklad i	 större sprängningsarbeten som kostade kontanta pengar.	 – Det får du igen på odlingen, narrade honom styvfadren.	 Men arrendatorn hade bara femårskontrakt han, och efter	 allt krångel han haft, började han packa in för att draga dädan.	 Och därför satte han till alla krafter att suga ur jorden vad han	 kunde; låg efter Höjer som en igel, studerade kontraktet om	 nätterna och klämde sedan till allt vad han kunde.	 Höjer blev snart ledsen och tog plats som båtbyggare på en	 grannö för att vara ifrån alltsammans. Men då blev det sju	 gånger värre; och var gång han kom hem hade hans hustru	 något nytt sakeltyg att förkunna.	 Andra året kunde inte arrendatorn göra rätt för sig; odling­	 arne hade kostat så mycket, fisket var dåligt, och i stället för att	 be om anstånd, hotade han Höjer med process för att han	 narrat honom in på villkor som han inte kunde gå ut med. Men	 processa var det sista man ville göra, för det var bara ting två	 gånger om året, och om man också vann så fick man ingenting	 där ingenting var att ta. Och mäta ut var inte heller lönt, där	 intet var att mäta, då ju Höjer själv var ägare till alla inventa­	 rier och kreatur. Vräka kunde han inte, ty kontraktet var icke	 så stiliserat, och under alla förhållanden var det lugnare att ha	 gäldenären under sina ögon än låta honom löpa sin väg och	 kanske aldrig få se honom mer.	 Arrendatorn blev därför sittande, och nöd gick inte på ho­	 nom, men på Höjer gick det hårt, ty han hade ju avhänt sig	 nästan all sin egendom, och hade tillochmed gjort dagsverken	 gratis.	 – Det här är då alldeles rasande, menade Höjer, när nöden	 tvang honom att beklaga sig för styvfadren. Och aldrig har jag	 haft en glad dag sedan jag hörde opp att tjäna. Då hade jag	 maten och inga bekymmer men sen jag fick mitt eget får jag gå	 dräng utan lön och se på hur andra äter mitt bröd opp.	 – Ja ser du, du har inte rätta förståndet du, svarade gubben,	 och den gång du ville snyta din arrendator, så lade du grunden	 till allt som hänt dig sen!	 Detta var delvis saken, ty Höjer var född till att tjäna, men	 den som först brutit rätt och billighet det var styvfadren, och	 
	 därför tvang han de andra att bryta igen, såvida inte de ville gå	 under, och det ville de inte.	 Ont blev värre! För att knipa ut arrendesumman lade Höjer	 på sin arrendator nya onera, som denne sökte skudda av sig.	 Och snart upptäckte man att han gjort odlingarne på svindleri,	 så att han sålde veden som höggs vid röjningen, och vad värre	 var, sög den nya jorden läns, då han inte kunde gödsla den.	 Och det hade ingen beräknat, ehuru man väl visste att boska­	 pen knappt var tillräcklig för att hålla i stånd den jord som	 fanns. Men arrendatorn gick lös på skogen med sina odlingar,	 som bara bestod i att hugga och hacka, och så ta en haverskörd	 mellan stubbarne, som snart grönskade upp som aronsstavar.	 Och samtidigt föllo kreaturen i sin, oxarne magrade och går­	 dens bestånd var hotat. Allt detta måste Höjer åse utan att	 kunna röra ett finger. När det stod upp ett stormgräl svarade	 alltid arrendatorn:	 – Det står så i kontraktet.	 – Ja, men det var inte meningen, svarade Höjer.	 – Ja men står så, liksom det inte stod så att du skulle sätta	 trettio nät, när meningen var ett halvt dussin. Orätt går igen!	 Skyll dig själv.	 Efter de fem årens utgång hade Höjer måst taga hypotekslån	 för att muta bort arrendatorn och rädda sin skog, men arrenda­	 torn köpte sig en gård i grannskapet på besparingarne.	 Och Höjer måste återigen ta gården, och börja kampen mot	 tjänstefolket, som nu var värre än någonsin. Ibland tänkte	 Höjer sälja gård och grund, men det fanns inga andra köpare	 än fattiga krakar som ville betala med inteckningar, naturligt­	 vis löpande utan ränta. Att ta arrendator igen, aktade han sig	 för, och det återstod sålunda inte annat än låta sig ätas levande	 av tjänstefolket.	 – Ja, ser du min gosse, sade pastorn som blivit anmodad	 avge utlåtande, den som inte är skapt till herre, den blir aldrig	 herre.	 – Ja, men herre Jesus, hur kan andra få bukt med sina	 tjänare, då?	 – Ser du, det är deras hemlighet det! De äro väl så skapta ser	 du!	 
	 Och därmed fick Höjer trösta sig, om det nu var en tröst att	 veta sig dömd till en undergång, som han ser dagligen och	 stundligen försiggå för sina ögon utan att kunna hindra den! 
	 
	 
	 
	 
	 
			 
	 
	 
	 
	 
	 
	 
	 SJÖNÖDSLÖFTET	 
	 
	 
	 
	 
	 
	 
	 
	 
	 
	 
	 
	 
	 Vestman på Nedergårdsön hade gått med en skonare på Norge	 och kommit ända opp åt Lofoten. Där hade han träffat valfång­	 are och förnummit ett och annat om fångstmännens sätt att ta	 valar med harpun. När han så kom hem till sin ö rann den	 tanken på honom att tillämpa de inhämtade lärorna på hem­	 mavarande skälfångst vilken befann sig i stadigt avtagande på	 grund av bössknallarnes avskrämmande inflytande på de rädda	 djuren.	 Till den ändan gick han tillväga på följande mindre välbe­	 tänkta sätt, med en utgång som varken han eller någon annan	 kunde beräkna, och vilket gav anledning till ett äventyr om	 vilket ännu sagan lever i skärgården.	 En afton på eftervåren tog Vestman en flatbottnad eka och	 en pojke med sig ut till yttre skären där skälarne brukade gå	 upp och solbada sig. Till den märkvärdiga jaktens bedrivande	 hade han medfört en uttergadd, vilken eljes hade till ändamål	 att tjäna vid uttagning av uttrar ur bergsskrevor, och nämnde	 tillhygge hade han på valfångarmanér fastgjort i fören vid en	 löpande vinda. Huru han skulle kunna nalkas de skygga djuren	 för att få håll på dem med den tillfälliga harpunen, det visste	 varken han eller någon annan, men är olyckan framme, mena­	 de hans vänner, så kan man sätta nät i vattentunnan. Fälttågs­	 planen var emellertid uppgjord så att pojken skulle gå från land	 med bössan och Vestman själv smyga med ökan mellan iska­	 korna och där passa de flyende djuren som icke kunde göra sig	 för brått på den skrovliga drivisen vilken packat sig invid	 stranden.	 Nu hade han fått pojken i land just före solnedgången, och	 själv tog han till att ro med ett par ullstrumpor virade om	 
	 årlommarna för att inte bullra och med en vit skjorta över	 kläderna för att inte synas. Och i skygd av kobbranglet och	 packisen råkade han ro opp sig under vallen där en bräsch	 visade var djuren gått upp och där de sannolikt måste ge sig ut	 då ingen vak fanns.	 Vestman satt där väl gömd och höll gadden i högsta hugg	 lyftad så länge att han frös om fingerna och började grunda	 efter om inte det gamla sättet med lodbössan var enklare.	 Skälarne voro där, det var inte tu tal om det, och han hade hört	 dem ge skall, men att de skulle just välja den här vådliga	 stråten för att komma i vattnet det var den stora frågan.	 Knall! hördes det i land bakom tallarna och så pep det i	 luften och sa skvatt ut i sjön, och därpå blev ett blåsande och	 nysande, och så ett traskande på isen som när nakna mänskor	 springa på ett kammargolv.	 Innan Vestman hann få redigt för sig hur dum hela tillställ­	 ningen i själva verket varit, stack ett lurvigt huvud ut genom	 bräschen, reste sig och störtade i vattnet, men fick verkligen	 gadden mitt i det tjocka. Och i ett huj löpte linan ut; båten fick	 en knyck så att jägarn ramlade ner på akterbetten och så bar	 det av med god gång till sjöss.	 Det blev åka av!	 Vestman tyckte först det var nytt och roligt och tänkte på	 vilken förträfflig jakthistoria det skulle bli; och bytet ansåg han	 sig ha i handen. Men så fick han se att kobbarna dansade förbi	 och sin egen stuga försvinna.	 – Farväl så länge, nickade han åt stranden, kommer strax	 tillbaka!	 Det röck och knöck i båten, men någon fara syntes inte vara	 för handen ännu, förrän de kommo ut i sista stenarna och	 släppte landkänningen. Där gick det lite sjö och solen tycktes	 ha gått ner, ty det såg ut som en svart rund skiva därute.	 – Ett stycke till, så kapar jag i värsta fall, tänkte Vestman.	 Och så bar det av igen. Men nu tog ekan till att slingra.	 Sjöarna lågo mot och båten doppade redan nosen.	 – Lite till! tänkte Vestman, som ogärna ville skänka sitt	 säkra byte och få ett snöpligt slut på en så vacker början.	 Sjön ökade och stjärnorna tändes på. Ännu kunde han dock	 
	 se yxan som låg framme i fören och som var hans hopp, när det	 gick för långt.	 – Gå på du min gubbe, du är väl snart trötter, om jag	 känner dig rätt! muttrade den utfrusna jägarn som längtade	 komma till årorna för att bli varm i kroppen.	 I detsamma kände han vått om fötterna och hörde båten	 skrapa i botten.	 – Lägg av då, kommenderade han sig själv, reste sig för att	 ta yxan och kapa, men satte sig ögonblickligen ner igen. Ty i	 och med detsamma han lämnade sin plats drog skälen ner	 nosen på ekan.	 Efter ett par fruktlösa försök att krypa fram i fören insåg han	 det nödvändiga i att bli sittande och att han var lämnad i	 djurets våld, beroende av detsammas nyck huruvida han skulle	 gå i kvav eller komma hem.	 Nu hade det upphört att vara roligt och ett stilla allvar	 sänkte sig över den modstulne jägarens sinne. Men för att ge	 sig mera mod än han ägde, tog han till sig en åra och stack ut	 akter över inbillande sig att han styrde. Men det gjorde han	 inte, för det gjorde djuret, och det styrde alltjämt rakt ut till	 sjöss.	 – Kommer jag ifrån det här, så djäveln anamma ...	 Skälen gjorde några slingerbultar, och svordomen avbröts, ty	 åran måste tas in och öskaret fram, att få vattnet ur båten.	 När det var länsat, stack han ut åran igen, och det kändes	 genast lugnare, alldeles som om han verkligen suttit och styrt.	 Men nu hade stjärnorna slocknat av och det kom regnstänk	 blandat med snö, så att Vestman snart inte såg yxan mer, utan	 fann sig omsluten av ett grått töcken på alla håll. Och framåt	 gick det, framåt, men vinden tycktes kantra om, ty nu lågo	 sjöarne på halv sida mot; och den kantrade undan för undan.	 Nu blev han rädd! Och medan öskaret gick igen tänkte han	 på hustru och barn, på gård och grund och redskap, och så på	 evigheten som stundade med all säkerhet; tänkte på att han	 inte varit i kyrkan på – ja hur många år, det minns han inte,	 men det var inte sedan året då koleran gick – och att han inte	 varit till skrift – nu skrapade läsud mot drivis – Herre Jesus!	 Jag fattig syndig människa! – Det var bortglömt alltihop ...	 
	 Fader Vår som är i himmelen ... ske din vilje såsom i himme­	 len ... inte den heller! – – – 
	 Vilka långa timmar, och så många sen; flera behövdes inte	 för att komma över till Åland med den här vinden; men kom	 drivisen då måste han följa ner till Gotland eller komma in i	 Finska viken! Men innan dess skulle han vara ihjälfrusen.	 Han kröp ner på botten av ekan för att söka skydd för den	 kalla blåsten, och när han kom på knä, så kunde han hela	 Fader vår, och den läste han väl ett tjog gånger; och för var	 gång han kom till amen skar han med fickkniven en skåra i	 suden. Och när han hörde sin röst, blev han lugnare, för det	 var som att tala vid någon, och som om någon talade till	 honom, och orden väckte minnen om en massa människor	 samlade i kyrkan, och vilka han nu såg framför sig, tröstande,	 förebrående. Där såg han Gelingarne som han varit ute med	 förliden och tagit upp smideskol med efter den sjunkna briggen,	 som inte var alldeles riktigt, men kunde försvaras, där såg han	 – nu röck det i linan föröver – Herre Jesus Guds son, kommer	 jag ur detta med livet så lovar jag så sant Gud lever en ny	 krona med sju pipor av rena silvret – det är hela barnaarvet –	 till kyrkan – rena silvret – Herren välsigne oss och bevare oss,	 Herren upplyse sitt ansikte över oss och vare oss nådig ...	 Genom dimman syntes ett ljus, rätt förut, stort men suddigt	 som en hornlyktas!	 – Det är Hangö fyr på Nyländska kusten! tänkte Vestman!	 Kunde väl tro att vi hållit på i tolv timmar, för det var långt	 som en vecka!	 Nu kraschade det igen under ekan och den stod tvärt still	 så att Vestman flög framlänges över betten, och så blev det	 still.	 Hur långt kunde det nu vara till fyren på en höft? Halvannan	 mil! Och nu förmådde han varken komma fram eller tillbaks!	 Det var värre än någonsin! Och bara han rörde sig i båten så	 vickade den.	 Vestman satt där han satt, och han väntade få se soln gå opp	 och dagern skina i öster, och han frös och han bad Gud och han	 lovade och svor alla dyra eder om silverkronan, som skulle få	 kosta två hundra riksdaler och vara kontrollerad, och sju pipor	 
	 skulle han ha med krusiduller på handkragarna, och en lina	 med kulor på skulle han hänga i, och när folket såg den, skulle	 de säga: si det är sjönödslöftet av Erik Vestman i Nedergården	 som Herren så huldrikt hjälpte ur sin svåra nöd anno atton­	 hundra och femti ti nie! Gud hjälpte honom så huldrikt och	 nådeligen, upprepade han gång på gång så att han till sist	 trodde på det, och i översvallande tacksamhet för den nåderika	 hjälpen, läste han första orden ur »Lov pris och tack ske dig, o	 fader käre!» Gud hade hulpit honom, det var alldeles säkert	 efter som kronan hängde där och folket sa, skulle säga, de hade	 inte sagt än – nu slockna fyren ... Herre Jesus! som gick på	 vattnet och bjöd böljorna lägga sig! – Nu lade de sig, de hade	 redan lagt sig för en lång stund sen, för det var kav lugnt, och	 underligt var det, ty här låg hela sjön på, och hade gått alldeles	 vådligt just nyss, i går afse, efter som det var morgon nu snart,	 det måste vara morgon nu snart, när han kunde frysa så	 elemenskat om fötterna, och var hungrig och skulle få varmt	 kaffe nu straxt bara lotsbåten kom ut, som den måste göra efter	 som det skulle komma fartyg i solgången som legat och kryssat	 ute på flacket; men varför för f ... för allt i världen hade de	 släckt fyrn just nu, kanske det var dager fastän det inte syntes	 för dimman, mycket säkert, såvida inte ryska regeringen hade	 något annat reglemente för sina fyrar; jo visst hade de, nu	 mindes han det som en dröm, alldeles som att rysken hade	 annan almanacka med gamla stilen, se där ha vi ägget, gamla	 stilen som är tretton dar efter eller före, det kan nu just vara	 detsamma, för tidskillnad måste det vara, och det var det ju	 också efter finska båtarna alltid kom en timme senare än det	 var telegraferat, och därför hade de också släckt fyren en timme	 före soluppgången, som alltså skulle ske om en timme. Och då	 förstod han varför han frös så vådligt för det gör alla som haft	 ältfrossan när solen går upp; men skälen, djuret, höll sig så	 stilla och det röck inte i vindan mer, kanske den slitit sig och	 gått! måste se efter i alla fall, för att sitta här i onödan det hörde	 f .. inte ...	 Vestman stirrade förut och såg något mörkt taggigt som en	 hel hop riggar stiga ur töcknet.	 – Kors i Jesu namn, om det är ryska flottan, då skjuter de	 
	 mig som smugglare eller skickar mig till Siverien. Och så	 många sen! Gud Fader, det är en hel skog.	 Han reste sig och rätade ut knäna! Båten vickade bara åt	 sidorna, men doppade inte mer med nosen. Han klev försiktigt	 över bettarne föröver; såg linan stå spänd som en telegraftråd;	 steg ur båten; såg fotspår, slog klacken mot en sten ... han var	 på land! Och där stod granskog!	 – Är de du far! pep en bekant röst ifrån en enbuske!	 – Ludde! Vad fan är du här!	 – Jag unnra vad de blitt av dig far!	 Vestman gnuggade sig i ögonen:	 – Hörru, vet du vad klockan är på dan?	 – Hon lider väl åt åtta, och du har varit borta mest en hel	 timme! Men så har du kräket med dig också!	 På skälberget låg djuret med uttergadden i ryggen, dött,	 förblött, efter att ha gjort en tripp till sjöss och vänt för sjögång­	 ens skull.	 Och än i dag berättas äventyret som det mest underbara i	 hela skärgården näst sagan om sjöormen, och den som inte vill	 tro, den kan gå till Nedergårdskyrka och se den lilla ljuskronan	 som hänger där under orgelläktaren till evärderligt minne av	 förre kronolotsen Vestmans huldrika hjälp ur en högst ovanlig	 sjönöd, då han med döden för ögonen lovade Herren att till den	 kristeliga församlingens hugnad och fromma skänka denna	 tennkrona. 
			 
	 
	 
	 
	 
	 
	 
	 SKRÄDDARNS	 SKULLE HA DANS	 
	 
	 
	 
	 
	 
	 
	 
	 
	 
	 
	 
	 
	 När man en vacker sommardag kommer ut ifrån havsbandet	 och håller ner i Byttafjärden, förbi Gåsskär och Skoboraden	 kan man om man ligger för babordshalsar se en höglänt ö	 såsom kranbalksvis i lä. Den är icke märkvärdigare än de	 andra öarne omkring på annat sätt än att den är högre och	 tyckes bestå av en enda kal gnejs-klint som rämnat mitt itu. Tar	 man i land på norra sidan skall man snart komma in i en	 aldunge och fortsätter man in i rämnan har man snart under	 fötterna en snaggig ängsmatta som synes utbredd till torkning	 mellan de fuktiga bergväggarne. Håller man sig på denna	 gröna matta, ser man den snart sträcka sig framåt och mot	 bergets sidor kantas med hasselbuskar som dölja ingångar till	 hålor och små grottor; följer man stråten framåt i sydlig rikt­	 ning, går man snart i skuggan av tallar, som efterträdas av	 björkar, rönnar, askar; och så tar bergväggen emot, vägen	 krymper till en gångstig som leder upp rätt i vädret slingrande	 som en torntrappa. Går man uppför en stund, måste man snart	 ner igen i en skreva, där den sköna benveden krupit i lä för	 vinden att dölja sin glänsande grönska och sina lysande röda	 bär; och så bär det oppåt igen, alltjämt oppåt tills man står på	 den nakna klinten där torkade gäddben röja närvaron av en	 fiskgjuse eller kringströdda andfjädrar och torkade skelett visa	 platsen där hökar, falkar, havsörnar kanske också hålla sina	 kalas i god matro under det de ha ett öga på jaktreviret, som nu	 sträcker sig oändligt inåt inre skärgårdens blånande fjärdar,	 och utåt havsbandet till fyrarne och det eviga cirkelsegmentet.	 Men går man några steg framåt klinten i sydlig riktning och	 tittar ner under fötterna glömmer man huvudskalleplatsen där­	 uppe och ser en täck liten tavla som man icke väntat härute.	 
	 Skyddad av bergväggarne för alla kalla vindar ifrån nordväst	 till sydost, ligger en gräsmatta så grön som nyuppkommen råg;	 och därnere går en röd ko och betar under de vita björkarne.	 Gräsmattan sträcker sig ner till en grå stuga omgiven av en	 trädgårdstäppa, och ända ner till sjön där hamnen ligger med	 båtbrygga, sjöbod, sumpkista och nät.	 Detta är skräddarns!	 Kravlar man sig ner för bergväggen och lämnar klinten där	 det blåste kallt, skall man snart känna solen steka den orörliga	 luften, och på fem minuters nerstigande märka hur klimatet	 ändrar sig, och med detsamma vegetationen. Men man vill	 nästan tro på underverk, då man ser rönnen bära astrakaner på	 en gren och gråpäron på en annan; och då man ser duväpplen	 på hagtornsbuskarne tror man sig ha kommit till en förtrollad	 ö, där man i nästa ögonblick vill vänta sig få plocka fikon på	 spåmanstisteln. Stiger man ner på gräsmattan och nalkas stu­	 gan, får man om lyckan är god se trollkarlen själv genom det	 öppna fönstret där en hämpling visar sitt blodsprängda bröst i	 en liten ståltrådsbur mellan sallatsblad. På ett slagbord bakom	 hämplingen sitter han nämligen med benen i kors och drar	 långa styng på ett rutigt bomullstyg som döljer hela hans nedra	 kroppshalva och endast lämnar den övra delen synlig, fast den	 icke är mycket att se på; ty magen fattas och den lille mannen	 tyckes ha lyftat av sig bröstkorgen och satt den direkt på	 bordskivan och på bröstet ligger huvudet utan märkbar hals.	 Det är skräddarn själv, som en hårdhänt natur kramat ihop till	 en puckel, och åt vilken föräldrarne på den grunden valt det	 stillasittande yrket.	 För att rätta naturen som givit honom anledning till missnöje	 har skräddarn anlagt ett gott lynne och utvecklat sig till en	 muntergök som alltid är full med historier och visor. Och	 liksom för att visa naturen hur den skulle ha burit sig åt, har	 han kastat sig med kärlek åt naturförsköning. Det är han därför	 som gjort trädgård, och icke nöjd med att förädla de gamla	 sötäpplena och surkartarna i trädgården, har han gått och	 ympat ädelfrukt i vildmarkens träd, så att den sura rönnen bär	 vita astrakaner och den kärve hagtorn lyser av det lilla duv­	 äpplets röd- och vitkindade barnansikten. Och liksom om han	 
	 kände att hans dåliga art icke skulle längre ner i världen,	 planterar han träd på marken, och när han kommer till en	 bondgård för att sy, medför han i västfickan några frön som	 han i smyg stoppar i jorden, eller, när årstiden är inne några	 ympkvistar, som han sticker emellan bark och träd. Och hans	 frön gror, och hans ögon växa ut, och när ingen bär hans namn	 mer, så skall hans namn i långa tider uttalas när andras	 barnbarn sitta under farfars äppelträd och höra historien om	 hur det granna och goda undret kom dit på den nakna hällen,	 och det långt efter sen hans rockar och byxor blivit trasmattor	 eller filtskor.	 Nu i mars månad hade han sytt hos trädgårdsmästarn på	 Sandemar, och han hade sett underverk i drivbänkarne, och	 hört om ett slags runda gula gurkor som man fick en krona för	 på Dalarö Societet. Och så hade han fått hem kärnor, lagt dem	 i en långrevslåda med jord och ställt i fönstret. Efter fjorton dar	 såg han som en vit fingerknoge peka opp ur mullen och strax	 efter breda ut sig och lägga som två vingar tätt utåt jorden som	 en trollslända. Så kom aprilsolen, och då sköto de fart, pinade	 fram en grön karda, rullade ut sig och började krypa. Då nöp	 han över tredje bladet som trädgårdsmästarn lärt honom, och	 då sköto de sidoskott, som han nöp igen på samma sätt, så att	 när maj gick ut var det i sista laget att sätta dem i bänk. Men	 det var inte det lättaste att få varmt under, och en dag gick åt	 för att komma till Dalarö efter en låda stallströ. Så bäddade	 han utmed bergsväggen, där solen brassade på; ramade in	 bädden med brädlappar, men se det blev bara en tunn tunn	 bänk och han fick söka råd för att öka den. Höboss, sopor, halm	 måste han ta till och på sistone vart det en bänk sådan han var.	 Och i den satte han plantorna med jordklump. Lade så innan­	 fönsterna på, och det blev växa av. Men järnnätterna kommo,	 och han måste täcka; täckte med mattstumpar och granris. I	 fjorton dagar knallade det och växte i bänken, men vid mid­	 sommar tog det av, och stannade. Stallströn var utbrunnen och	 han fick inte tid att skaffa mer. Så kom stora hettan i juli, och	 nu sköt det på igen och blev blom. Först tunna hanblommor	 och så knubbiga honblommor med en liten grön ärta i botten.	 Han luftade och han spritade, skuggade när solen brände och	 
	 stängde när det mulnade. Blev det så fjorton regndagar utan	 sol, och hela maskineriet stod stilla igen. Nu vattnade han med	 varmt vatten och bäddade runt med halm och lagårdsströ, och	 när augusti bröt in med rötmånadshetta så bergväggen var som	 en bakugn, då knallade det igen, ärterna svällde ut till gåsägg	 och fick räfflor med ludet emellan. Åtta stycken hade han nu så	 stora som nävar, och de började redan lukta svagt, så att han	 lade tegelflis under dem. Det var en hel historia med de melo­	 nerna och bara solen höll sig framme, så skulle han ha dem i	 hand om en vecka.	 Därför satt han nu på sitt bord och höll utkik på drivbänken	 som om han bevakade solstrålarne därborta vid bergväggen,	 och han var uppriktigt glad i sitt sinne för vinden stod sydlig	 och det hade inte regnat på sjusovaredagen.	 – Hör du Anna du, ropade han med sin kikhoströst till	 systern som stod i köket och rensade flundror.	 – Nå Gustaf! svarade Anna utan att lämna sitt arbete.	 – Jo, ser du, jag hade tänkt som så, att vi skulle ha dansen	 som om lördag innan folket ger sig ut på strömmingen; vad	 säger du om det?	 Det blev litet tyst först, så att man hörde flugornas dans	 kring lövruskan i taket och fiskknivens raspande i flunderskin­	 net.	 – Har du råd med det du? kom Annas svar i frågform.	 – Ja, visst har jag det, och för resten ska jag säga dig, att när	 man har en affär som jag, måste man se sina kunder någon­	 gång, och vad råd beträffar, så inte är jag så barskrapad. Minst	 ett par tunnor äpplen kan jag räkna på ...	 – De ska ju vara till att köpa vinterfoder ...	 – Nå så har jag – här slog det kluck för skräddarn, som om	 det fastnat i halsen – så har jag mina meloner.	 – Asch; låt oss se dina meloner först!	 – Se! Kan du inte se dom därute! Om tre dar ä de färdiga,	 och då har jag mina åtta kronor; det är brännvinet!	 – Vänta då tills melonerna bli färdiga åtminstone.	 – Ja si det kan jag inte, för då är det för sent för strömming­	 en, vet ja!	 Anna svarte inte mer, för hon ville inte vara med om alltsam­	 
	 mans, både därför att hon tyckte det var bråkigt att riva opp	 stugan och för att hon visste Gustaf skulle supa sig full.	 Men nu var det skräddarns svaghet att en gång om året se	 folk hos sig, och flickor i synnerhet. Fastän han inte kunde	 dansa, då han till på köpet var låghalt så han gick mellan två	 kryckor, hade han en synnerlig förnöjelse av att se ungdomen	 roa sig, och var alltid med på alla danser, där han hoppade	 omkring och klappade flickorna med knogarne av sin långa	 magra hand, och ansedd som en gammal farbror oaktat sina	 trettiotvå år fick han ta sig små friheter som ingen räknade så	 noga på. När han nu kastade fram sitt förslag för systern, som	 satt härute och hushållade för honom, var det inte något påhitt	 i hast, utan en länge ruvad idé som ätit sig fast i hans huvud	 och som skulle gå igenom.	 Systern som var fem år äldre hade nog makten i huset, men	 när det gällde på riktigt så var skräddarn envis som synden;	 och om det också skulle grälas i åtta dar, så tog han sig igenom.	 Utan att därför avvakta vidare rådslag sätter han sig i båt	 följande morgon och seglar omkring att bjuda, varpå han styr	 ner till Dalarö att köpa brännvin och svagdricka. Full kom han	 hem, men ändock innan solnedgången och krypande på mar­	 ken lade han fönsterna på bänken utan att slå sönder en ruta.	 Och som det hotade bli kallt travade han på mattorna, och nu,	 dubbelt rädd om sin skatt, som skulle betala kalaset tog han	 täcket ur sängen och lade ovanpå alltsammans.	 Dagen därpå rustade Anna och Gustaf till dansen. Först	 slogs slagbordet igen och ställdes ut på gården; därpå sopades	 och skurades, fejades och lövades. Och när det led på eftermid­	 dagen gjorde syskonen toalett, varpå flickorna från Mörtön	 anlände för att hjälpa med kaffekokningen.	 Så mot aftonen i fem-taget kommo de främmande. Båt efter	 båt lovade och fällde segel i hamn-munnen, rodde opp till	 bryggan där skräddarn stod oppsträckt och tog emot, skakade	 hand och sade en rolighet åt var en som han hjälpte i land,	 klappade flickorna under hakan och fick dem att rodna.	 När kaffet var drucket på gårdsplanen förde värden sina	 gäster ut i trädgården att skåda och beundra. Flickorna fingo	 ett äpple som skräddarn själv skulle stoppa i fickan på dem; åt	 
	 gubbarna stack han en ympkvist eller ett fröhus som de skulle	 ha hem. Och så skulle de »stirra» på sammetsrosor och lejon­	 gap, astrar och dahlier som växte i stora bunkar utmed grön­	 sakssängarne. Flickorna skulle naturligtvis nypa i lavendeln	 och rosmarin, så det luktade gott om dem och skräddarn måste	 själv sticka örtkvasten i klänningslivet.	 Men då tröttnade pojkarne att beundra längre och en våg­	 hals riskerade en gadd:	 – Det är djäveln till skräddare att kunna fröa av sig i alla	 fall! försökte han.	 – Jo jag vill tro det! Men ni kan bara »sätta» ni; eller hur	 flickor?	 Men pojkarne kunde inte hålla fingerna i styr utan ville	 snyta äpplen, varför trädgårdsmästaren fann förmånligare att	 slå ner några surkartar åt dem, hellre än de skulle länsa hans	 unga träd som buro första året. Och sist beskådades underver­	 ket melonbänken.	 – Tre dar till, och det är åtta kronor i näven! skroderade	 skräddarn. – Lukta på dom, pojkar! Häh? Nu ta vi en sup på	 det!	 Och så gick man in i stugan och började dansen med ett lag	 stora supar vid dragharmonikans orgeltoner. Som en skata	 syntes skräddarn skutta mellan paren och bjuda till supning	 och dans. Än var han vid spisen och motade opp några sittande	 par, än var han vid bordet och fick gubbarne att supa.	 – Inte så häftigt, ser du, natten är lång, och man vet inte vad	 som kan hända! varnade de gamle.	 Men skräddarn var alldeles »vill». Och hur det var, så slog	 gårdagsruset opp, käpparne började vingla och den lilla man­	 nen såg vingskjuten ut. Törnade mot dörrposter, knuffade de	 dansande och fick armbågar i bröstet. Blev ledsen och satte sig	 i en vrå; rullade ögonen som om han sett jordklotet gå runt, och	 sjönk slutligen ihop med käpparne saxade framför sig som en	 positivbock.	 Solen lyste ännu på himlen när värden i en sista ingivelse	 äntrade vindstrappan och kom opp på rännet där höet låg. Där	 tycktes med ens gårdagens trötthet och rus överfalla krymp­	 lingen så att han förlorade medvetandet och drunknade i ett	 
	 hav av vällukter från det torra blomsterhöt, medan en hel ruska	 röda solstrålar låg över ansiktet.	 När han återfick förnimmelser nästa gång hörde hans öra	 som om han låg inne i ett kvarnverk; stugan darrade och	 knakade och basarne i dragklaveret lät som när man står på	 kyrkbacken. Men det var mörkt nu och så upphörde örat att	 höra, ögonen släcktes och han trodde han svimmade.	 – Här är jag! hörde han sig svara i sömnen på något rop	 efter skräddarn, så högljutt att han vaknade om en obestämd	 tidrymd som kunde varit ett år eller en halvtimme, och så blev	 det svart och tyst igen.	 Nästa gång han förnam något gjorde det rysligt ont i hu­	 vet och bakom en bjälke viskade någon som hade klackjärn på	 sig.	 Därpå drömde han att han var mjöl och siktades i en kvarn,	 där ett kugghjul skakade sikten så det gjorde ont, och mjölnar­	 drängarne skreko, medan orgeln spelte ini kyrkan, och ibland	 regnade det nedanför i knutarne, och så rasslade det i träd och	 buskar, knäckte i ris och bråten, smattrade på jorden. Och	 skräddaren låg och led, led i huvet där det kändes som om han	 glömt bort något som han borde kommit ihåg, någonting vik­	 tigt och angeläget, men som han inte kunde komma på. Så slog	 han bort det och då blev det bättre en stund; men så kom det	 igen och då frös han i kroppen, men var alldeles het i huvet.	 Det hade nu blivit tyst därunder i kvarnen, och när han	 tittade opp i taket såg han ljusgrå snören med små stjärnor på	 som gjorde ont att se åt; tuppen gol och måsarne ojade sig oppe	 i luften någonstans. Han vaknade.	 Det var morgon, han hade varit full, och – han hade glömt	 att täcka melonerna. Som en pil var han uppe, kravlade sig ner	 för trappan, såg en förödelsens styggelse i köket och skuttade ut	 i trädgården; tog tre alnars språng mellan käpparne; kände att	 det var bitande kallt, såg vitt på marken som frasade om	 fötterna och så – där lågo de, döda. Stjälkarne snodda som rep,	 bladen slappa som klädeslappar, gråa, livlösa och fruktskaften	 sågo ut som om de varit brända. I ett enda smärtsamt ögon­	 blick röko fyra månaders arbete förbi den rusiges öga: Dalarö­	 rodden på tre mil efter stallströ, bänkläggningen, utplantering­	 
	 en, vattningen och luftningen, täckningen om nätterna, allt	 pyssel och knåp förlorat på en frostnatt.	 Skräddarn slog benen under sig och satte sig på bänklådan;	 och barhuvad som han var med luggen ner i de rödsprängda	 ögonen lät han huvet falla mot bröstet och grät; grät så förfär­	 ligt, om av brännvin eller sorg eller båda delarne, visste inte	 Anna som kom tillstädes:	 – Du har fått för dansa du! sade hon.	 – Jag ska aldrig supa mer! snyftade Gustaf. – Aldrig – supa –	 mer!	 – Så säger du var gång du har varit full. Men håll ord en	 gång.	 Anna plockade höboss ur håret på brodern medan tårarne	 fortforo att rinna utför dennes randiga kinder som legat mot	 höbanden.	 – Och så skulle du se hur de gjort i din trädgård!	 Skräddarn for opp som om han hört bålgetingen, och skut­	 tade över ängslappen in i täppan.	 – Nå Gud sig annåda!	 Det var allt vad han fick fram, då han såg sin unga rosen­	 häger avplockad och nästa års fruktsporrar avslagna.	 – Kåss – i – Jissi – namn! Såna ena rackare! – Och si på fan,	 här har han kräkts i stickelbärsbusken! Nej en sån tusan!	 – Kom in i köket, ska du si hur di spytt som kattor! Jo, nog	 har du haft roligt för dina pengar!	 Skräddarn stod och stirrade på stickelbärsbusken som om	 han sökt nyckeln till en gåta, och ett leende rann upp, motsträ­	 vigt till börja med, men snart klyvande hela det tåriga fula	 anletet, och med handen på knäet utbristande i den tillfreds­	 ställda hämndens förnöjda skratt:	 – Tror nån människa de ha haft förstånd att skala gurkan.	 Skrattet slocknade och ett nytt anfall av raseri satte den lilla	 slankiga figuren i skuttande rörelse åt sängarne på andra sidan	 gången.	 – Gud förlåte mina synder ha de inte varit och pippat i	 ärtsängen! Si bara! – Si bara! – Ja men det är vådligt!	 Anna tog brodrens arm och ledde honom in i stugan. Där såg	 fasligt ut. Golvet oppslitet av de dansandes skodon, nersmackat	 
	 med snusloskor, pipaska, svavelstickor; runt ikring på fönster­	 posterna stodo urdruckna glas och i spisen lågo de två anka­	 rena som innehållit brännvinet och svagdrickat.	 Skräddarn kastade en blick på uselheten, skakade på huvet,	 och riste på brännvinsankaren.	 – Inte en droppe kvar? Anna?	 – Nej, och väl är det! Men nu Gustaf får du sitta vid och sy i	 åtta dar för att få in vad de andra supit opp i natt.	 – Så får jag väl det då! – Men tror du att de hade roligt i alla	 fall? frågade skräddarn med ett sista hopp om att ha fått någon	 valuta för sina pengar.	 – Nog hade de roligt, svarte Anna, men du, som inte fick	 något med?	 – Ge mig en sup Anna, för jag vet du har gömt undan i	 skåpet, så talar vi inte om den saken mer!	 När skräddarn fått en redig, gick han ner till bryggan och	 tvättade sig. Och en timme efter satt han på bordet och sydde	 under det hämplingen visslade för honom.	 Och mitt under huvudvärken när de onda tankarne kommo	 och gingo, måste han avbryta sig själv och fråga Anna:	 – Tror du de hade roligt i alla fall?	 Och när Anna svarat ja för tredje gången avslutade skräd­	 daren sina tröstegrunder för sig själv:	 – Nå så var det roligt i alla fall! 
	 
	 
	 
	 
	 
			 
	 
	 
	 
	 
	 
	 
	 UPPSYNINGSMAN	 
	 
	 
	 
	 
	 
	 
	 
	 
	 
	 
	 
	 
	 Han for med sin jakt som den flygande Holländarn utan att	 komma i ro; han for mellan Furusund och Landsort, mellan	 Landsort och Furusund, och så hade han farit i femton år och	 skulle fara tills han inte kunde hålla i ett storskot mera, och	 sonen vuxit upp att fortsätta färden. Hans far hade seglat i	 trettio år, men det var i den goda tiden då skyddstullar fram­	 kallade smugglare, och gubben hade gjort sista beslaget i	 Stockholms Skärgård, som på en natt inbragte honom tio tusen	 kronor, varför han köpt sig en gård och satt sig i ro.	 Detta äventyr levde som en saga och hade lockat sonen in på	 den eljes något enformiga banan att segla, segla utan mål, segla	 fram och åter, följande vindens styrka och riktning, liggande	 stilla när det inte blåste, och masande framåt i krokar och	 bukter när det blåste opp, sak samma varthän, bara han höll	 sig inom distriktet och infann sig på Dalarö tullkammare den	 sista i månaden för att kvittera sin lön.	 Och man såg honom överallt och när man inte väntade	 honom. Voro fiskarena ute med nät och det var gott väder	 kunde de se uppsyningsmannens stormklyvare sticka fram om	 en udde som en kolossal näsa den där vädrade efter beslag; gick	 man på land kunde man få se den ölsupsfärgade masten sticka	 opp över talltopparne, eller den rundgattade aktern slinka	 undan i albuskarne; gingo flickorna ut på ön att mjölka och såg	 en tretungad flagg med krönt T på gaffeln skjuta fram om en	 bergknalle, så visste de att det var uppsyningsman; och kommo	 gubbarne en morgon tidigt ner till sumpkistan så kunde jakten	 ligga där och röka ur kabysspipan, och då visste man att det	 vankades något. För i samma stund sjöstövlarne hördes mot	 strandens stenar, stack uppsyningsmannens utblåsta ansikte	 
	 upp ur kajutan och efter några hälsningsord om väder- och	 vind-förhållanden, anmodades de tillstädeskommande gå om­	 bord och snart sutto de på britsarne å ömse sidor om byråklaf­	 fen och hade supar framför sig.	 De första fem åren hade uppsyningsmannen seglat sitt di­	 strikt full av hänförelse, och med förhoppningar att de tämli­	 gen höga tullsatserna skulle locka några företagsamma själar	 till smuggleriaffärer, men så kom den välsignade frihandeln	 med Gripenstedt och då blev det dåliga tider.	 – Varför smugglar ni inte, era djävlar! hördes uppsynings­	 mannen förebrå sina fiskare vid klaffen i kajutan.	 – Det lönar sig inte!	 – Lönar det inte?	 Och uppsyningsman tog fram tulltaxan och läste högt för	 andäktiga åhörare. Men det var verkligen ingen lockande affär,	 ty den högsta satsen var på vanilj med sextio öre skålpundet,	 och på den artikeln var förbrukningen alldeles för liten.	 Hänförelsen lade sig på sjätte året, men hoppet levde än;	 dock måste det då och då eldas opp med en sup, som snart blev	 flera supar. Och när han då gick till segels och kröp fram	 mellan de sista grynnorna som han kunde utantill, då såg han i	 andanom franska skonare komma med guldur, engelska brig­	 gar som luktade vanilj, holländska koggar med kryddöarnes	 muskotnötter och kardemummor, ryska skonare med kara­	 vante. Men när han så släppte landkänning för att gå ut och	 preja det hägrande lyckoskeppet, och tvingat det att hissa flagg,	 upplöste sig drömmen i en norsk bark som kom med stenkol	 från England.	 Värre var att drömmen om tiotusen kronor i en bergskreva,	 småningom antog fasta former av kontant tillgång som skulle	 förr eller senare utfalla, så säkert, att uppsyningsmannen bör­	 jade ta förskott på dem. Och som opiiätaren måste han hålla	 ruset vid liv, eljes skulle den fatala verkligheten slå ner honom.	 Men ruset kostade, och det blev skuld. Skulden alstrade obe­	 hagliga förnimmelser, och dessa måste jagas bort med nytt rus,	 som alstrade bakrus med olust, som måste vårdas för att icke ge	 missmod, och så blev han supare.	 Snart upphörde brännvinet att framkalla de vackra synerna,	 
	 och med dem hoppet om de tiotusen kronorna.	 Så gick han och gifte sig och fick barn. Då blev det att skaffa	 mat, och nu kastade sig hans diktan och traktan på jakt och	 fiske, och alla tankar på det stora beslaget nöttes bort. Sätta ett	 nät här, knipa sig en fågel där, det var nu hela hans livs mål,	 och distriktet blev förvandlat till lika många jaktplatser och	 fiskställen som det förut varit inbillade gömställen för smugg­	 lare. Och varje utgård blev en station där han tog en sup och	 bjöd på en sup, och alltid hade han korn på slåtterölet när det	 hölls, och när en båt skulle av stapeln visste han långt förut.	 Och välkommen var han alltid vart han kom; dels därför att	 han hade blanka knappar i rocken och rand på mössan, dels	 därför att han hade nyheter, uträttade små ärenden, var så bra	 att skicka hälsningar och dylikt med. Reda på sig hade han	 också; visste först av alla när ejdern sträckte, när strömmingen	 gick till, och när fyrarne skulle släckas; kunnig i mångahanda,	 visste han hjälpa med affärer och kontrakt, kunde lägga sista	 hand vid en båt, skära till ett segel, borra om en bösspipa; och	 så kunde han spela fiol också, så att han alltid var välkommen	 där det var ungdom som ville dansa.	 Hans liv artade sig därför till en lång festresa, och minst	 roligt hade han de få stunder han skulle vara hemma. Där var	 bara gnatigt och bråkigt, och där ville man ha pengar, som inte	 fanns, fast han gav ifrån sig mest hela sin lön på hundra kronor	 i månaden. Och söp han opp femton kronor i månaden efter ett	 halvstop om dagen, så födde han sig i stället själv och drog ofta	 hem månget pund fisk eller en knippa fågel.	 Så kommo de mörka dagarne. Vänskapen blev skral när	 skulderna icke betalades, och från köld var inte långt till ord.	 Och så blev där en station mindre. Som grannarne emellertid i	 regel voro osams och hemliga avundsmän, levde uppsynings­	 mannen en tid på att göra allianser med oväns ovänner; men	 när dessa kommo ihop och slöto fred, föll den dubbla fiendska­	 pen på upphovsmannen.	 Och nu fick han flacka och fara sin enformiga kurs utan att	 ta iland. Satte han ett nät i en vik, kom ägaren och motade dän	 honom; sköt han en fågel kring inre kobbarne fick han heta	 tjuvskytt.	 
	 I sin ensamhet slog han lag med sina två båtsmän, men då	 tog respekten slut och det blev klagomål att han söp med sitt	 folk. Han lånade även pengar av dem, och när betalningen	 uteblev blevo de råa mot honom, inkräktade på hans kom­	 mando och fingo honom slutligen under sig fullständigt, så att	 de seglade sina ärenden vart de ville, och uppsyningsmannen	 följde med.	 Ibland när han låg för länge stilla, kom kontrollören och	 drev upp honom.	 – Segla bara!	 – Vart?	 – Vart fan som helst, bara det blir seglat!	 Så drevs han upp, måste hissa på och segla, utan mål, utan	 hopp att komma i hamn.	 En dag, tio år hade han då seglat, fick han ett telegram i	 Sandhamn att hans hustru låg dödssjuk och att han måste	 hem. Men vinden låg emot och det var långt ner till Landsort,	 så att när han efter ett dygns kryssning kom hem var han	 änkling.	 Inte hade han haft mycken glädje av äktenskapet då han	 bara var hemma två gånger i månaden, men det var ändå ett	 hem, där han kunde känna fast mark under fötterna, där han	 kunde sitta vid brasan och äta ett mål lagad mat.	 Efter begravningen blev det utmätning och varenda pinne	 togs bort till auktionen.	 Nu hade han icke en fläck mer på fasta marken att kalla sitt	 hem, och han bodde på jakten året om. Jakten, en gammal	 kosterbåt, började lida av tidens, vindens och vattnets åverkan,	 och fick ett mörkt och medtaget utseende.	 Storseglet hade lapp, masten var oljemålad brun, och kaju­	 tan var struken smutsgul som sjukhussängarne. Förr hade	 hustrun satt vita gardinkappor en gång i kvartalet för fönster­	 gluggarne, men nu stirrade de nakna mörka hålen så svarta ut.	 Tackel och stående gods var sotat av regnet, och skrovet var	 tungt, murket och seglade illa.	 Det är alldeles tyst ombord sedan uppsyningsman upphört	 att tala med sina karlar utom vid manöver, och när en lustjakt	 kommer en klar sommardag utanför inre skärgården och ser	 
	 den svarta riggen på det klumpiga skrovet som tyckes knega	 fram av ålderdomströtthet fråga de sjungande och skrattande	 passagerarna som äro ute för första gången vad det där är för	 en likkista.	 – Det är flygande Holländarn! svarar den unge grosshand­	 larn som står till rors i en blårandig engelsk sticktröja.	 Och när spökskeppet glider förbi, numera alltid förbi en liten	 röd stuga med vita fönsterfoder under några äppelträn på en	 bergknalle, och den tyste rorsmannen ser en midsommarstång	 och ungdom som dansar, då låter han hissa på topp och	 stormklyvare och lägger av ut till sjös, där han endast ser luft	 och vatten. Och när han fått en båtsman till roret, tar han sin	 fiol och spelar för måsar och skälar, som lockade av de ovanliga	 tonerna skrika och böla var efter sin art, och tråda dans kring	 det mörka skeppet och dess dystra spelman.	 Det är inte något märkvärdigt han spelar likväl, bara gamla	 dansar och marscher de spelade i hans ungdom, när han såg	 glada ansikten och han sattes i högsätet. Och han ser icke alls	 märkvärdig eller romantisk ut själv. En liten torr handelsbe­	 tjänt från landet, med benen krokiga av att stå till rors, tunna	 gallrade polisonger, blekt och magert ansikte, och alls ingen	 sjömanstyp som flickorna tänka sig en »jakt-löjtnant».	 När november kommer med storm och snö, då blir den	 gamla jakten som en murken ek när den lövas. Sjöarnes stänk	 kläda tågverket med kanderade iskristaller, som en glaskrona,	 snön lägger sig som innanfönsters vadd på salning, gaffel och	 bom, och det svarta skrovet, ända över däcket, är överdraget	 med blånande is. Stiger då den svarta molnväggen med de	 kopparröda kanterna över zenit och luften blir mörk som en	 skymning av snötjockan, då får själva den lilla torra mannen	 vid roret ett drag av storhet och kraft, där han står i sin	 fårskinnspäls och sin skälskinnsmössa, vit av snö; och hans	 magra hand instucken i bälgvanten ser ut som om den rådde på	 vinden när den halar det knastrande styvfrusna skotet och den	 andra handen med rorkulten pressar jakten genom mörkgröna	 sjöar, ridande upp över isblock som den trycker under sig och	 som rasslande skrapa mot kölen för att komma upp akter om	 roret som lyfts på sina hakar och faller ner med en duns	 
	 skakande riggen så att isbarkar hagla på däck.	 Då lever uppsyningsmannen några timmar när hans krafter	 tagas i anspråk i en kamp – för vad? För kampen! Men när han	 kommer in till fyren, och mästarn tar emot honom med en kopp	 kaffe och brännvin, så tycker han det roligt att det är överstån­	 det:	 – Det var ett hundväder! är allt vad han kan säga om saken,	 ty han har upphört reflektera över det ändamålslösa i den	 långa färden som ändå tar slut när han tar slut.	 Och när han värmt sig i lotsstugan och sovit på en lave, går	 han ut och ser på luften:	 – Jag tror vi seglar igen! säger han åt båtsmännen.	 Och så segla de igen! 
			 
	 
	 
	 
	 
	 
	 
	 FLICKORNAS KÄRLEK	 
	 
	 
	 
	 
	 
	 
	 
	 
	 
	 
	 
	 
	 Detta var ett mycket kinkigt kapitel, och inte så gott att hålla	 någon reda på, just därför att det låg i alla parternas intresse	 att däri hölls så litet reda som möjligt. Bondens döttrar, eller	 flickorna som bodde hemma hos föräldrarne, bevakades tämli­	 gen, ty med deras livsfrukt hängde arv och nerstamning av	 släkten samman, men med de andra som icke ägde namn eller	 jord hölls det icke så noga. Gossar och flickor av den tjänande	 klassen sovo i köket, och så snart ett tycke uppstått ingicks	 sängelag i så blygsam form som omständigheterna tilläto. Hus­	 bonden och matmodren kände alltid förhållandet, men varken	 kunde eller ville hindra det, och som det betraktades som ett	 slags förlovning hölls det i en viss helgd. Man såg det, men man	 talade icke om det. Gossen som ingått förbindelsen hade även	 en känsla av ansvar, och var beredd att i händelse av följder,	 eller att det »blev på tok» som det kallades, ikläda sig ansvaret	 genom att ta hand om barnet eller gifta sig. Det senare var det	 vanliga, men därför fordrade han även trohet av sin flicka, att i	 händelse av risk hon skulle veta att han var den skyldige, och	 denna fordran på trohet hade så ingått i föreställningarne, att	 den flicka som hade flera gossar på en gång kallades, ensam	 hon, för hora, och betraktades som en hynda vilken förlorat	 instinkten för sin nerstamning. De fria förbindelserna voro	 sålunda ett slags fattigmans äktenskap, ej blott till lust, eller	 lek, och åtnjöto därför allmän aktning.	 Ibland däremot när flickorna togo den allvarliga saken	 skämtsamt eller lättsinnigt, uppstod krångel, och rätt fiffiga	 flickor skaffade sig för händelse av fara i månggiftet en så kallad	 »ansvaring». Till denna roll utsågo de alltid någon välmående	 bondeson eller herreman, att kunna få till barnafader om det	 
	 blev tvist, och när dylika mål kommo för tinget kunde vittnes­	 mål lämna de mest oväntade upplysningar om saker som trotts	 vara eviga hemligheter.	 I regel kunde man dock se att klasskänslan satt djupast; och	 att det äkta allvarliga tycket mest uppstod och rotades inom	 dem av samma klass. Sålunda, om en piga hade förbindelse	 med bondens son, och inga utsikter till gifte sålunda funnos,	 blev hon otrogen tillsammans med drängen, vilken hon älska­	 de, likasom i staden herr löjtnantens älskarinna på rum alltid	 bedrar honom med bodbetjänten och icke med kaptenen. Man	 skall därför icke tro att kärlekens fruktansvärda lekar spelades	 av utan drag av den storhet som en lössläppt naturmakt äger,	 och att den allvarsamma akten av släktdriftens val och kamp	 gick sin gång så alldeles utan sorg och ve. Tvärtom! Kärleks­	 sjuka och hjärtesorg fanns där också, under kanske enklare	 former, men ofta rörande i sin enkelhet, och mången lek slu­	 tades med döden, antingen gossens, flickans, eller barnets.	 Blandades då in de gifta folken – då blev det historier som	 stundom togo blodröd färg och då brusto hjärtan och brötos	 band, och en enda illa överlagd handling kunde spinna ut sina	 följder över flera släkters liv, gå ner i avkomlingarnes som ett	 tragiskt öde, av vilket de oskyldige ledo en opersonlig för­	 följelse. 
	 
	 
	 
	 
	 Mari var i tjänst hos uppsyningsmannen, som var ett strå	 vassare än vara hos bonden. Hon var nätt, hade ett blekt	 ansikte, blont hår och två rader mjölkvita tänder som voro	 jämnare än man brukar finna hos de undre klasserna. Det	 fanns finare linjer i hennes kropp än hos de andra pigorna, och	 fastän uppfödd i skärgården var hon tagen från rodd och fiske	 till huspiga. Jämförd med de andra kamraterna såg hon svag	 och sjuklig ut, och egendomligt nog, var hon på den grunden	 mycket eftersökt av bondpojkarne. Hon hade även antagit ett	 sätt av värdighet som höll på avstånd, och ansågs som öns	 
	 skönhet. Bondsonen hade fästat sig vid henne, och oaktat han	 var den fulaste, och hade simplare figur än drängarne, ja var	 rent stygg, höll sig Mari till honom. Om därför att han var den	 rikaste och sålunda lovade sörja bäst för hennes avkomma, så	 var ju hennes modersinstinkt åtminstone inte ute på krokvägar.	 Om Albin verkligen hade full avsikt att gifta sig med henne	 det torde väl vara svårt att avgöra, då sinnesruset så ledigt	 förfalskar omdömet och då ett hastigt beslut, under ändrade	 omständigheter, så lätt ändras. Men Mari hade nog hört ett	 och annat halvkvädet ord i den riktningen, ty hon visade sig ej	 obenägen, men strängt höll hon på sin ära, och om även deras	 lek var alla uppenbar, så var det ingen som vågade säga att de	 hade något mellan sig.	 Men Albins föräldrar hade ett ont öga till Mari, för de visste	 nog att hon fikade efter gården utan att ge annat igen än några	 barn, och de sågo nog att Mari var en klok flicka av den sorten	 som ville komma sig opp i världen, och det lider inte de som	 redan äro komna opp, utan de ville ha någon som redan var	 oppe.	 När de därför märkte att den unga målaren som bodde på	 sommarnöje, började slå krokar för Mari, så logo de i sina	 sinnen och tänkte att nu går hon all världenes snöda väg, och	 därmed vore deras Albin fri från frestelsen, för hur han var,	 men stolt kunde han sägas, och ta till hustru en som andra	 kunde peka ut, det gjorde han inte.	 Målaren var en ung man med skönhetssinne, och som när	 han suttit i en månads celibat, började söka något kvinnligt	 föremål han kunde dikta om åt sig. Och som han på ön saknade	 högre utvecklade måttstockar att mäta med för sommaren,	 började Maris jämförelsevis fina figur att göra intryck på ho­	 nom. Dock behövde han se veckor innan han kunde med sin	 fantasi skrapa ut de råa fläckar hennes ofullkomliga gestalt	 satte i hans öga. Han dresserade sin syn att ej se hennes något	 grova händer, sitt öra att ej förnimma de ibland simpla orden	 och tonfallen i hennes röst, sitt luktsinne att ej stötas tillbaka av	 hennes starka svettlukt när hon kom från köket. Men det gick	 att förfalska omdömet under intressets eller behovets tvingande	 tryck.	 
	 Studenterna, hans kamrater, brukade bjuda in flickorna om	 aftonen att dansa, prata, skämta, och det gick i allmänhet	 oskyldigt av, icke så mycket av bristande hetta i ungdomsblo­	 det, som mer av den bildades utvecklade känslor av obehag att	 skada andra, få andra att lida, och kanske mest, om vi skulle	 vara uppriktiga – av flickornas fruktan för förbindelser med	 stadsherrar, emedan de hade den ärvda klasstron att de högre	 bildade voro elakare och känslolösare, vilket enligt de sista	 upptäckterna tör vara falskt. Populärt talat – de voro rädda att	 få barn och voro inga dygder, och denna hälsosamma fruktan	 underhölls vid högsta temperatur av gårdens drängar och	 sonen i huset, som gärna spottade i andras kål för att få behålla	 den. Möjligt är också, att bondpojkarne, som saknade stadsher­	 rarnes tillfällen till i det avseendet ofarliga nöjen, voro mera	 drivna i självbehärskningens svåra konst i den punkten.	 Emellertid, herrarne valde snart, eller tycktes åtminstone ha	 valt var sin flicka, på vilken var och en offrade sin artighet, och	 flickorna befunno sig snart inne i en ny värld dit de aldrig	 hoppats få titta annat än genom springan på köksdörren.	 Och Axel hade valt Mari, eller blivit föredragen av henne.	 Han var en hetblodig man med våldsamma passioner, men	 hans skönhetssinne var även bildat för själslig skönhet, och	 flickans yttre kunde icke locka honom förrän han ombildat	 hennes själ något litet. Det var således, vulgärt och teologiskt	 talat en raffinerad förförare; djupsinnigare och således närmare	 sanningen var han en finare natur.	 Hoppet om att kunna få upp denna själ ända till sin, det var	 han för klok att hysa, och därför hade han heller icke några	 tankar på att binda henne vid sig till livets slut, om han eljes	 hade några rediga tankar efter en dags arbete i fantasiens eller	 den ombildande inbillningens arbete. Flickan var snäll, vänlig,	 och hade naturlig smak, så att hon snart passade sitt uppföran­	 de efter vännens; hörde på honom, förstod kanske icke så	 mycket, men lade bort fruktan för klassfienden.	 Målaren som kunde av knotiga ointressanta martallar måla	 ut stämningsfulla föremål belysta av en tänkande hjärnas fos­	 forescerande ljus, började också att måla om tjänstepigan och	 förvandlade henne snart till en jämlike. De talade minst om	 
	 själva huvudmotivet utan om allt annat, dock icke giftermål.	 En söndagskväll efter att ha dansat och druckit gingo de att	 spatsera i skogen och höllo varann om livet. Han fick också	 kyssa henne, men hon var icke rätt hemma med det, och såg	 ofta ironiskt leende på honom när han lovtalat hennes fina	 kinder och hennes vita tänder och tryckte sin eldiga mun mot	 hennes för att liva denna kyliga bild.	 När de så vandrade, och skymningen fallit, fick Axel se en	 lysmask i en enbuske. Han tog den upp, lade den på sin hand	 och sade:	 – Nu lyser jag för oss!	 Skogen var bliven dunkel och masken lyste ej, utan bländade	 endast ögat med sitt gröna sken, så att granarne syntes kol­	 svarta resa sina stammar omkring dem, men de kände stigen	 och kommo fram till strandklipporna. Där var det ljusare och	 fjärden låg oändlig, stilla som en spegel och skären hängde	 mellan himmel och jord, under och i en luft av violett med en	 rosarand över sig.	 De satte sig på strandklippan och sågo det svarta vattnet	 under sig endast krusat av några lösgjorda tångbålar som flutit	 upp.	 Halvdagern utraderade allt rått i flickans ansikte och under	 det blonda pannhåret lyste de stora ögonen, och de bleka	 kindernas ovaler blevo ganska nära skönhetstypen sådan må­	 laren drömt sig. Han satte sig mitt emot henne, betraktade	 henne, föll på knä, talade poesiens luftiga ord, beundrade och	 bad.	 – Allt utom det sista!	 – Som du ger andra!	 – Vem har sagt det?	 – Det gör ni alla! Och vad ser du hos de andra som jag	 skulle sakna! Erkänner du icke mig vara att föredraga, då du	 ger mig ensam ditt sällskap! Ser du icke att jag är den som ger	 dig mest, mest av vänlighet, mest av nöje, mest av deltagande.	 Det förstod hon inte.	 – Men jag älskar dig, ser du! Ser du inte det! Men du älskar	 inte mig, ty då skulle du ej låta mig lida så.	 Älska är nu ett ord vars motsvarande betydelse saknas hos	 
	 den obildade, och herr Axels kärlek var säkert av annan art än	 unge Albins.	 – Jo, jag håller mycket av honom, men han får inte göra mig	 något ont.	 – Men de andra!	 – Äh, de andra; vad är det för andra?	 – Albin?	 – Den!	 Axel tiggde och bad, hotade. Lidelsen dunkade i hans huvud	 så att han kände sig illa, elden brann, men flickan förblev kall.	 – Då kastar jag mig i sjön!	 Och utan att avvakta Maris utlåtande kastar han sig i	 vattnet med kläderna och simmar ut ett stycke. När han inte	 förnam något förtvivlans skrik från land, vänder han sig på	 rygg och tittar sig om.	 Där sitter Mari mycket lugn, för hon visste nog att herrarne	 kunde simma som fiskar, och hon bara skrattar.	 Axel hade haft flera motiv till sitt bad; först ett bestämt	 behov att få svalka sig och släcka den förtärande elden, men	 sedan också begäret att genom en bravad sätta flickan i brand	 för den modigaste och mest riskerande av tillbedjarne.	 Men det låg inte för den kloka Mari, som bara förebrådde	 hjälten att han vätt ner sig.	 Något annat måste försökas, och han försökte, ledd på rätta	 stråten av en gryende kunskap om att människohjärtat är	 ytterst olika hos olika individer och klasser.	 Albin hade åsett Maris lek med Axel och dragit sig tillbaka,	 antingen bestämd för att fly eller återkomma med andra syften.	 Saken var den att Mari också var oförsiktig i all sin klokhet, och	 en natt hade hon dröjt sig kvar inne i Axels rum utan att	 ändock glömma undvika den största faran. Detta hade kommit	 till öbornas kännedom, och Maris dygd ansågs numera förlo­	 rad, men vad som säkert var förlorat det var giftet med Albin.	 En afton strax efter sutto de tu inne i Axels rum och pratade,	 det vill säga herr Axel talade och Mari hörde mest på. De hade	 ett fotografialbum framför sig och betraktade porträtt, och	 bland dem fäste sig flickan huvudsakligen vid sin väns syster.	 Och hur hon vände bladen kom hon alltid tillbaka till henne.	 
	 – En sådan vacker flicka, en sådan vacker flicka, upprepade	 hon med en sorg i rösten som kom Axel att få en aning om den	 lägre klassens natursmärta att ej vara den högre placerade.	 – Men inte så vacker som du, tröstade han; och sanningen	 var att systerns skönhet endast existerade för pigans uppfatt­	 ning av det sköna hos en kvinna, bestående i att kläderna sutto	 väl, håret var väl kammat och ansiktet uttryckte något av	 härska.	 – Inte är jag vacker inte, svarade Mari, med full överbevis­	 ning om sin underlägsenhet i den punkten.	 – Du är skön, försäkrade Axel, vars undertryckta passion	 överdrev. Och om jag finge måla dig, skulle stockholmarne	 vandra till utställningen i skaror att se dig.	 – Så måla mig då! sade Mari som lystrat till vid ordet	 stockholmarne.	 – Men avklädd, och det vill du inte!	 – Jo vars! Det med! Om det ska vara nödigt.	 Det blev måla av, men intet vidare. Begrepp om blygsamhet	 i den meningen, fanns ej hos en flicka som sovit i samma rum	 som drängarne, men kyskheten såsom omedveten omtanke om	 sin ättelägg den hade hon i högre grad än många som icke vilja	 visa foten.	 En natt under seansen knackade det på rutan, som var dold	 av gardinen.	 – Är Mari där? hördes uppsyningsmannens fru med yrvaken	 röst.	 Att neka var ej lönt och Axel svarade:	 – Ja hon är här!	 – Hon ska genast komma in och lägga sig.	 Mari gick orolig för vad som skulle följa, och nästa afton	 talade hon om, att frun varit ond för att hon varit uppe så	 länge.	 – Inte för annat?	 – Nej! Men hon började bli gnatig och svår.	 – Du ska flytta och ta plats i stan. Där har du dubbelt så stor	 lön och kan komma i ett gott hus.	 – Inte kan jag få någon syssla i stan, som inte har några	 bekanta.	 
	 – Det ska jag skaffa dig.	 Mari blev drömmande, och påminde försiktigt nästa kväll	 om löftet, varpå Emil, studenten som var närvarande och som	 var en ren yngling från ett gott hem, upplyste att hans mor just	 sökte en bra flicka från landet. Och på Axels uppmaning skrev	 han samma kväll till modren, och hon som alls icke misstänkte	 några biavsikter i elakt syfte, då de ju ej funnos, svarade att hon	 ville se flickan.	 Mari reste således in och fick platsen.	 Så blev det höst och man skildes, utan tårar och utan	 krångel.	 När Mari den 24:e oktober inträdde i sin nya tjänst hade	 Axel glömt bort att hon fanns, sedan han fått se andra flickor	 som tilltalade hans skönhetssinne mera, och vilkas utveckling	 bättre passade hans tycke. Porträttet som var halvfärdigt må­	 lade han över, då han tyckte det var fult. Men alldenstund	 Emil vistades i Uppsala hela höstterminen, fick han intet	 ärende i det hemmet förrän om julen, när Emil kom hem och	 han blev bjuden dit en afton.	 De hade satt sig ner vid tebordet när han förmärker att	 någon ser på honom från sidan. Han vänder huvudet och	 känner igen Mari.	 – Nej, se god afton Mari, hälsar han utan att erfara det	 minsta av lust eller olust.	 – Visste inte Axel att Mari var hos oss? frågar frun i huset.	 – Jo, men jag hade glömt bort det.	 När han gick om kvällen och Mari stängde porten frågade	 han hur hon hade det och om hon var nöjd; och så sa han	 godnatt.	 Hon var totalt utplånad, och nu, när han sett henne i den	 nya omgivningen såg hon ut som pigorna gör mest, kanske	 mindre bra än flertalet.	 Därpå gick vintern utan att han såg henne, och så kom	 sommarn när han for till skären igen.	 En dag när han pratade vid gårdens mor som nu var änka	 kom det på tal om Mari.	 – Nå, sa gumman, hon är väl bortkommen nu?	 – Hur så, hon är ju i ett gott hus och har det väl.	 
	 – Och herrn bryr sig inte om henne längre, sen han förlorat	 henne.	 – Vad för slag?	 – Jo, si, inte var det riktigt att gå och spela för en fattig	 flicka.	 – Spelade jag?	 – Jaja, hon tog sig tankar i alla fall, och vi sa’ åt’na hon	 skulle se sig för.	 – Ja, men jag var inte henne när!	 – Nå det må så vara, sir herrn, men hon trodde att det skulle	 bli parti det!	 – Nej vad säger ni, och aldrig talte jag om sådant.	 – Ja, vad man säger, men Mari tydde liksom på att herrn till	 och med talt om lysning.	 Lysmasken alltså! Så där var det att tala poesi för sådana!	 – Ja, men säg nu moster, tog herr Axel upp, kan man inte	 leka eller spela lite, ni kallar, med en flicka, utan att det ska	 vara bindande. Hon spelte ju med era pojkar här.	 – Ja visst gjorde hon, men sir herrn, herrn såg så allvarsam	 och hederlig ut så hon trodde det var rena allvare.	 – Alltså, tror moster, att om jag gått burdus på, skulle hon	 ha gett efter? Tror moster det?	 – Asch, flickorna, vet en väl.	 – Och säg nu, tror moster att hon var i lag med pojkarne på	 gårn här!	 – Ja, si det kan en inte säga, sånt.	 Detta var en oväntad upplysning för herr Axel, och liksom	 efter en fara han kommit undan drog han sina andetag. Flickan	 hade sålunda helt kallt lagt snaran för honom, och otroligt är ej	 att om hon, som icke visade något tecken till ömhet eller eld,	 hade bundit honom vid sitt kött, så skulle han ha stannat,	 därför att han icke kunde annat och därför att hans låga var	 besvarad. Men nu hade hon med köld mottagit hans manliga	 hyllning, tagit hans artigheter, hans tjänster, och så weg med	 honom. Nå det sista var det bästa, och nästa gång lovade han	 sig ta flickorna på ett annat sätt.	 I augusti hade bonden dansnöje på ön och Axel var med.	 Där voro bara fula flickor som inte lockade honom, och han	 
	 dansade ej. När skymningen fallit, satte han sig på farstukvis­	 ten att röka, vid skenet av lagårdslyktan som var uthängd till	 eklärering.	 Ett, tu, tre hörde han glam på backen och ett fruntimmer	 syntes omgiven av kamraterna som ville bjuda upp henne till	 dans. Han kände kvinnorösten som bekant, och i nästa ögon­	 blick stod Mari framför honom.	 Hon var klädd i hatt och kappa, och såg utspökad ut; hade	 fått sätt och fasoner, och efter en kort och glad hälsning avvi­	 sade hon herrarnes inbjudning för att taga målarens arm.	 – Jag vill dansa med herr Axel, sa hon.	 Och herr Axel dansade med henne, ställde henne vid spiseln	 och såg på henne. Hennes kinder voro fylligare, och hade en	 dålig, röd flammig färg, hennes förr så vilda hår var slätkam­	 mat med pomada och hennes fasta barm hade givit sig ner i	 korsetten.	 Maria Stuarts-krage hade hon och manschetter, och poj­	 karna svärmade som flugor kring henne, medan herr Axel stod	 där oberörd väntande få bli lös.	 Och medan han väntade tänkte han på hur vacker hon var	 den gången när hon gick barfota och i lintygsärmarna och bar	 vattämbaret från brunnen – som han alltid sprang ut och	 hjälpte henne med.	 – Kom så gå vi ut, sa Mari och viftade sig med näsduken.	 Axel gick med ut på verandan, men visste inte vad han skulle	 säga; oaktat månen sken och det varit hett i stugan.	 – Ska vi gå i skogen? frågade Mari och såg på herr Axel.	 – Nej, nu vill inte jag! svarade han. Förra gången ville inte	 du! Så kan det vara!	 Mari gick in igen och dansade hela afton med samma lugn	 som om hon burit vatten eller rensat fisk.	 Året därpå var hon förlovad med en hederlig skomakarge­	 säll, och försvann ur historien.	 Sex år senare, efter en dans, sutto en morgonkvist på ön,	 ungbonden Albin, gift, med två barn, och den berömde må­	 laren Axel ***, också gift, med tre barn, vid ett glas glögg och	 pratade. När fruarne sågos utom hörhåll girade samtalet över	 åt gamla minnen och flickor naturligtvis.	 
	 – Hör nu Albin, minns han Mari, frågade herr Axel, som om	 nattens vaka drivit upp gamla intryck.	 – Jo, det gör jag nog!	 – Det var en underlig flicka, inte sant?	 Albin såg plötsligen lömsk ut.	 – Ja, dum va hon, för hade hon inte gått i lag med herrn, så	 hade hon varit min hustru nu!	 – Ah, vad han säger! Han tror att jag var när henne då?	 – Ja det tror jag vad jag vill!	 – Naturligtvis skulle jag säga det om det varit så, för nu	 behövs det inte döljas. Men det egendomliga är att det var inte	 så.	 Albin skådade djupt i sin rivals ansikte:	 – Ja, men det var då besynnerligt!	 – Hur så? Var han där då?	 – Jag, ja! Men jag ville vara allena jag!	 – Det förstår jag, men ville han gifta sig med henne efteråt?	 – Efteråt?	 Det förstod inte Albin, men herr Axel var heller inte angelä­	 gen få någon förklaring utan blev sittande med den enda	 tanken som en spik i sin hjärna:	 – Hon var när honom, men inte mig!	 Och när han funderat hit och dit över kvinnans gåtfulla	 natur, steg han upp liksom befriad vid den tanken att det inte	 var vidare gåtfullt utan bara var vad man kallar dumhet.	 Ansatser att kunna beräkna en handlings följder men brist på	 förstånd att riktigt genomföra en plan, vilket ju visade sig då	 hon förlorade båda köttstyckena genom att släppa det ena för	 tidigt. Hon var dum bara! Dum! 
	 
	 
	 
	 
	 
	 
 
 
 
 
								KOMMENTARER								 Tillkomst och mottagande	 
	 
	 
	 
	 
	 
	 
	 Denna del av Samlade Verk omfattar den bok som första	 gången 1888 utkom på Albert Bonniers förlag med titeln Skär­	 karlsliv. Berättelser. Den ur originalupplagan mot Strindbergs	 vilja uteslutna berättelsen Flickornas kärlek har medtagits. Till	 grund för textetableringen ligger originalmanuskriptet samt	 förstaupplagan utom i fråga om Flickornas kärlek, vars manu­	 skript förkommit. Etableringen av texten till denna novell byg­	 ger på förstatrycket i den danska tidskriften Ny Jord. Nordisk	 Tidskrift for Literatur, Videnskab og Kunst (nov. 1888). Där	 har under rubriken angivits att novellen hämtats ur Skärkarlsliv	 och en not meddelar: »Utesluten ur Svenska upplagan, af	 Förläggaren.» En närmare redogörelse för de textkritiska prin­	 ciper som kommit till användning ges i del 1 av Samlade Verk.	 Textkritisk kommentar till Skärkarlsliv kommer att ingå i en av	 de separata kommentarvolymerna i denna upplaga.	 
	 Skärkarlsliv skrevs i allt väsentligt år 1888 men planer på att	 behandla bokens motiv dyker upp långt tidigare. När Strind­	 berg frikänts i Giftasprocessen och återvänt till sin familj i	 Schweiz, börjar han snart planera nya arbeten. I ett brev till	 Pehr Staaff den 5 december 1884 framkastar han bl. a. tanken	 på en följetong för tidningen Tiden som Staaff hade kontakt	 med. Den skulle heta »På Landet: uppsvenska minnen från	 skog och sjö af Aug. Sg.» och brevet ger en lång lista på vad	 som skulle behandlas, bl. a. klockarhistorier från Årdala i	 Sörmland och Näsby i närheten av Gripsholm, historier om	 supiga präster och skärgårdsstämningar från Kymmendö. Fle­	 ra gånger under de följande åren antyder breven att Strindberg	 har motiven aktuella (t. ex. 2/8, 23/8, 10/11 1885; 20/8, 22/9,	 
	 10/12, 15/12 1886; 31/5 1887). Men det är först sommaren 1887	 som han på allvar tar itu med ämneskretsen och skriver Hemsö­	 borna, fullbordad i början av oktober 1887. Redan den 22	 oktober antyder han i ett brev till brodern Axel att »Hemsö­	 borna kan bli en del till, om så skulle synas nödigt, ty Carlsson	 gifter om sig sedan och får nya äfventyr fastän han är jordfäst».	 Några sidor av den tilltänkta andra delen finns bevarade på	 baksidan av manuskripten till Pastorns älg och Vidskepelse i	 Skärkarlsliv och har tryckts i Saml. Skrifter 21, s. 406–408, men	 romanprojektet nedlades snart till förmån för en novellsamling.	 Att det dröjde så länge innan Strindberg gav form åt vad han	 en gång kallade sin »stora reservfond från Kymmendö» hade	 många skäl, fortfarande giltiga när han arbetade med Skärkarls­	 liv (Brev 6, s. 122). Ett viktigt moment sammanhängde med	 den antiestetiska inställning som han kämpat med sedan flera	 år: skönlitteratur och konst var oetiska sysselsättningar, förfat­	 taranseendet skulle offras för plikten att göra en politisk, sam­	 hällsreformatorisk insats. Men andra komplicerande moment	 tillkommer, framför allt äktenskapliga och ekonomiska pro­	 blem. I augusti 1887 inlämnar han skilsmässoansökan (Brev 6,	 s. 241–244) och senare på hösten börjar han skriva sin stora	 uppgörelse med hustrun, En dåres försvarstal, vilken avslutas i	 mars 1888. Den strindbergska ekonomien var ett ständigt pro­	 blem. Klagoskrin uppstäms med jämna mellanrum i breven.	 Den 19 december 1887 rapporterar han att han inom kort blir	 vräkt från sin bostad i Klampenborg norr om Köpenhamn och	 samma dag ber han brodern Axel ta reda på om Hemsöborna	 sålts bra – i så fall tänker han skriva fortsättningen (Brev 6, s.	 332–334). Denna kombination av ekonomiska svårigheter och	 planer på skärgårdsskildringar är karakteristisk: vad han helst	 ville skriva, resebrev, inlägg i kvinnofrågan, avancerade	 dramer och romaner, gav föga ekonomiskt utbyte, skönlittera­	 tur utan socialism och andra stora frågor kunde ge honom	 inkomster. Hans huvudförläggare Albert Bonnier, som utsatts	 för regelrätt förföljelse i sin egenskap av Strindbergs förläggare,	 skrev den 25 juli 1887 att han ville ha en bok som varken	 »handlar om Er sjelf, om Edra vänner eller fiender eller om	 qvinnofrågan», och senare samma år (den 28 december) åter­	 
	 kom han apropå Hemsöborna: »just sådana folklifsbilder är det	 som man önskar [– – – ] Låt oss få dem. Det kunde ju blifva som	 en slags fortsättning på Hemsöborna, med den unga sonen till	 hufvudfigur och uti honom teckna en verklig kärnkarl af skär­	 gårdsfolkets bästa egenskaper. – Men en hel sammanhängande	 bok – inga skizzer eller små utkast – ty det har man fått nog af	 och tröttnat på.» (Kopior av dessa och andra brev från Albert	 och Karl Otto Bonnier förvaras i Bonniers förlagsarkiv.)	 Strindberg har också själv klart för sig detta samband mellan	 motivval och ekonomi: den 28 januari 1888 skriver han till Axel	 Lundegård att första februari nalkas och att den ekonomiska	 situationen är »hopplös närmast» – som botemedel tänker han	 sig att »i hast skrifva en samling fina moderna skärgårdsno­	 veller», och när han längre fram håller på med den längsta	 novellen i Skärkarlsliv, Den romantiske klockaren på Rånö, skriver	 han omkring den 17 maj till Heidenstam: »Jag skrifver nu en	 idyll ändå idiotiskare än Hemsöb. ’Nödd och tvungen’ delvis,	 för att sedan få göra ospelade pjeser och otryckta romaner!»	 När Strindberg den 22 december 1887 för första gången	 diskuterar fortsättningen på Hemsöborna i brev till Albert Bon­	 nier vill han samtidigt klargöra hela sin situation som för­	 fattare:	 
	 Men ämnet är icke uttömdt och jag längtar skrifva ’Från Skär och	 Fyrar’ men med moderna, det vill säga hittills mindre upplöjda, motiv	 och med nya synpunkter. Vidare: icke roman, ty den genren är falsk; vi	 veta nemligen endast fragment om andras lif, och kunna endast skrifva	 en roman, det är om vårt eget lif. Derför var Tjensteqvinnans Son	 framtidslitteratur; den gaf en menniska och en bestämd epok; det var	 synd att den af yttre omständigheter skulle afbrytas, ty den var på rätta	 vägen. Hemsöborna var icke någon återgång, endast ett intermezzo	 scherzando mellan drabbningarne. Men jag måste skrifva för dem som	 förstå mig och efter mitt hufvud, äfven med risk att bli otryckt. Som inga	 efemera politiska eller sociala s. k. frågor numera locka mig, hoppas jag	 kunna få ett artistiskt psykologiskt författeri till stånd, som skall kunna	 intressera mig och min publik, och skall jag be få i en snar framtid	 presentera ett prof. Hade Hemsöborna ’gått’ skulle vi ha behållit titeln,	 af opportunistiska skäl. Nu är det ej värdt.	 
	 Som synes av detta första planerande av vad som skulle bli	 Skärkarlsliv prövar Strindberg att kombinera det populära	 
	 ämnesvalet med sina konstnärliga krav: efter den stora om­	 orienteringen när han skrev Tjänstekvinnans son lockar honom	 »inga efemera politiska eller sociala s. k. frågor», men föraktet	 för »konstruktionslitteraturen» gör att han inte vill att den nya	 boken blir en roman som Hemsöborna utan »ett artistiskt psyko­	 logiskt författeri». Nästa gång tar han upp planerna i ett brev	 till Albert Bonnier den 24 februari 1888:	 
	 När jag afslutade Hemsöborna skedde detta emedan jag hade bråd­	 tom norrut, och stämningen, med våld framkallad, släppte tag. Nu är	 det vår och jag känner mig kallad skrifva bort hemsjukan genom att	 fortsätta Hemsöborna. Men frågan blir då den: har boken gått, så, att	 upplagan kan hållas uppe, och dermed priset; (som nu var dock nedsatt	 med 25, 30%), d.v.s., lönar det sig, har jag råd betäcka produktions­	 kostnaderna? Vidare, med kännedom om faran af en del 2 som sällan	 motsvarar förväntningarne, har Ni mod nu (sedan den berömda	 sprund – på brandsprutan under nattvardsgången slapp igenom) sätta	 lite piment på del 2. Att folk går på huset eller kräks är ju inte osedligt och	 icke last eller lasts utöfning. Se Holländska målningar på Nat. Museum!	 Fortsättningen skulle bli Flodens ménage, och Carlssons nya gifte med	 otrohet, barnamord, arrende, ejderjagt, barnuppfostringshjelp o. -gur­	 gel, studenter som knasa pigorna, ambulatorisk folkskola, etc, men med	 inkastade mellanstick af småbilder, som är min styrka. Helst ville jag ha	 bara småbitar för att slå ihjel Smålands Petter (eller Vexiö-Drulle) den	 otacksamme lärjungen, som märkvärdigt nog har stulit stil, manér,	 uppfattning af mig, och som brackorna våga sätta länd om länd med	 mig!	 Dessa bitar alls icke Spencer-psykologiska, social-demokratiska, utan	 Fjerding- och Svartbäcksgenren.	 Roman äcklar mig och är för blåstrumpor och Ohnet. Gemacht som	 hela Del I.	 
	 Beträffande förslaget att sätta »piment» (krydda) på anrätt­	 ningen med oanständigheter (»den berömda sprund –» avser	 en scen i Hemsöborna, Saml. Skrifter, 21, s. 105f. – i ett nära	 samtidigt brev till Looström är det avbrutna ordet helt utskri­	 vet: »sprundknullningen»; »knasa pigorna» betyder ’ligga med	 pigorna’) avrådde Bonnier den 27 februari – det skulle göra	 mera skada än gagn (Brev 7, s. 21 not 4). Konkurrensen med	 »Smålands Petter» (Alfred Hedenstierna, sign. Sigurd) blir ett	 nytt skäl för »småbitar» i stället för roman. Sigurds humoresker	 I svenska bondehem hade kommit redan 1885 och haft enorm	 
	 framgång; Strindberg vill slå konkurrenten på dennes egen	 mark. Romanformen utdöms också med hänvisning till den	 mycket populäre franske romanförfattaren Georges Ohnet och	 för säkerhets skull sänder Strindberg en kritisk recension ur Le	 Temps av en av Ohnets romaner till Bonnier, som i brev den 31	 mars tackar för det tillsända och erkänner att recensionen var	 »fullt berättigad». Till slut utdöms också Hemsöborna (»hela Del	 I») som konstruerad – »Gemacht».	 Innan arbetet med skärgårdsmotiven kommer igång förflöt	 ännu en krisartad månad: »Detta är det hemskaste jag upplef­	 vat i alla afseenden – och det är mycket» skrev han till Edvard	 Brandes den 19 mars. Det var nu han avslutade En dåres för­	 svarstal, där inte minst de sista partierna har sjukliga, klart	 paranoiska inslag. Ekonomien är dålig, han hotas av vräkning	 till den 1 maj och för att få pengar försöker han sälja sina	 böcker (bl. a. Brockhaus’ konversationslexikon). Försök att få	 upp pjäser på teatrarna misslyckas. En oreglerad skuld till en	 av sina förläggare, Claës Looström, vill han betala genom att i	 tur och ordning på denne överlåta rättigheterna till Franska	 bönder, till Vivisektioner och slutligen till en samlingsvolym Fall­	 frukt (fabler och andra prosabitar). Den 13 och 14 mars vill han	 i brev till Looström inhibera tryckningen av Vivisektioner därför	 att han planerar återvända till Stockholm och då riskerar stöta	 ihop med de levande modellerna. Den 17 mars föreslår han	 Hjalmar Branting att de tillsammans skall starta en daglig	 tidning när han lämnat sin familj och bosatt sig i Stockholm,	 men Branting avböjer förslaget (Brev 7, s. 38ff.).	 Det är i denna situation Strindberg känner sig tvingad att ta	 itu med skärgårdsmotiven: »nu måste jag sätta mig och skrifva	 2a Delen af Hemsöborna åt Bonnier, färdiga till Maj, att jag	 må kunna lösa mig från detta hemska helvete», skriver han den	 25 mars till brodern Axel. Tre dagar senare meddelar han	 Albert Bonnier att han håller på med arbetet och säger sig	 kunna börja sända manuskript den 1 april och vara klar med	 hela boken omkring 1 maj. Bonnier svarar den 31 mars att han	 gärna ger ut fortsättningen på Hemsöborna men tillägger: »jag	 måste förbehålla mig (nu som senast) rättighet att aflägsna	 sådana uttryck och ställen som synas mig betänkliga». Denna	 
	 erinran om censureringen av Hemsöborna kan inte ha verkat	 inspirerande och under de dagar Strindberg arbetar med boken	 klagar han i breven över hur motvilligt han gör det och över	 censurhotet i allmänhet:	 
	 I Sverge går litteraturen baklänges till prestböcker och kastratpoem.	 Bonnier och Looström ha gett upp, fordra absolut sedligt numera! Det	 dör jag på!	 Jag ställer mig i boklåda eller målar taflor! Blir kypare, eller nattman!	 Allt, utom att svika min konst, som numera har blifvit allt, sedan min	 race’ nerstamning är förstörd och jag dör med mig sjelf, endast lefvande	 i mina verk.	 Nu har jag börjat studera min konst, och ämnar ta den på allvar. Förr	 var den lek och vapen!	 
	 Så skriver han den 30 mars till Edvard Brandes, och till	 brodern Axel dagen därpå:	 
	 Emellertid har jag börjat 2a Delen Hemsöborna, men det är som att	 göra våldtägt! Min hjerna blir sårig af denna ansträngning att bli barn	 på nytt. Jag har utvecklat mig fram mot den litteratur som jag får	 skänka bort såsom Mästerstycket Fadren och Kamraterna!	 Jag kan inte skrifva annat än sådant som intresserar mig! Det är	 intresset som inspirerar mig. Hemsöborna I. är ett sjukligt fenomen af	 en trött utpinad hjerna, som ej kan upprepas.	 Jag söker mig en plats i en boklåda och låter bli att skrifva för brödet,	 ty falla eller prostituera min talang gör jag ej!	 
	 Och nästa dag, den 1 april, varierar han texten för Brandes	 igen:	 
	 Min hjerna är som ett sår af ansträngning att skrifva 30 sidor om	 skärgårdsfolk, och jag måste bryta af min 2a del Hemsöbor för att ej bli	 sängliggande. Att skrifva om bönder är verkligen som att räonnera med	 fruntimmer, eller att fälla in ett qvarnhjuls kuggar i min kronometer.	 [– – – ]	 Mitt mästerstycke Fadren gaf mig en vällust att procreera [’skapa’],	 men det fick jag skänka förläggaren. Jag måste nu afbryta Hemsöborna,	 ty mitt hufvud spricker af att anpassa sig for halfapor!	 
	 När Strindberg fem dagar senare (den 6 april) skriver till	 Axel, nämner han för första gången boken under den titel den	 slutgiltigt skulle få: »Jag skrifver nu Skärkarlslif att ha färdigt	 
	 Ia Maj! Tvingar mig!» Den nya titeln markerar sannolikt att	 Strindberg definitivt övergivit tanken att den nya delen av	 Hemsöborna skulle få romanform, och efter ytterligare fem dagar	 (den 11 april) överger han också tanken att det skulle bli en	 separat bok: hans affärer med Looström är fortfarande oregle­	 rade och i ett närmast desperat försök (brevet slutar: »Alltså:	 sista gången: wollen Sie oder Wollen Sie nicht! / Nu orkar jag	 inte mer! Dödstrött!») lägger han fram ett nytt förslag – Loo­	 ström skulle ge ut en volym med titeln Efterslåtter, innehållande	 novellen Genvägar, ett par andra »vivisektioner» och prosabitar,	 en översättning av fablerna som skrivits på franska, och slutli­	 gen det som är färdigt av Skärkarlsliv. Manuskriptet till den	 senare sänds bara i kopia och innehållet beskrivs sålunda:	 
	 Mottag en hel afdelning 100 trycksidor färdigliggande manuskript,	 ämnadt utgöra Del 2 af Hemsöborna men ofulländadt i följd af sjukdom	 (=öfveransträngning). Detta är Småbitar betitlade:	 Pastorns Elg, Vidskepelse, Ett brott, Min Sommarprest, Höjer tar vid	 gårn sjelf, Flickornas Kärlek, Ny Tid Nytt Folk etc.	 
	 Innan Looström svarat skriver Strindberg ett nytt brev den	 16 april där han meddelar att han »knåpat ett par stycken till	 på Skärkarlslif» och upprepar sitt förslag om Efterslåtter men	 tillägger:	 
	 Du behåller manuskript och förskrifningar undan för undan, och	 hindrar dermed all min verksamhet. Gör det, men var så mensklig	 bränn opp den Presthistorien som handlar om Sandhamnsprestens fru­	 kost hos tullnären. Denne senare är nemligen min enda vän i Sverge, och	 jag kanske behöfver antaga hans gästvänskap han erbjudit.	 
	 Vilka noveller det är fråga om i de två breven till Looström	 den 11 och 16 april är delvis otvetydigt: Pastorns älg, Vidskepelse,	 Min sommarpräst, Höjer tar gården själv och Flickornas kärlek nämns	 direkt vid namn. Eftersom vi vet att Sjönödslöftet och Den roman­	 tiske klockaren på Rånö är senare, bör de noveller som döljer sig	 bakom »Ett Brott», »Ny Tid Nytt Folk etc» och formuleringen	 »ett par stycken till» vara Uppsyningsman, En brottsling, Skräd­	 darns skulle ha dans och den försvunna novellen om Sandhamns­	 prästens frukost hos tullnären. I manuskriptet är fyra noveller	 
	 paginerade i följd 1–45 (Pastorns älg, Höjer tar gården själv, Upp­	 syningsman och Vidskepelse) och två andra i följd 77–110 (En	 brottsling och Skräddarns skulle ha dans). I luckan pag. 46–76 kan	 Flickornas kärlek och novellen om prästen och tullnären ha ingått	 – möjligen också Min sommarpräst, som emellertid har egen	 paginering 1–11. Pagineringen av Min sommarpräst kan möjligen	 bero på att Strindberg begär tillbaka manus för att »ändra»	 (Brev 7, s. 100f.) men ändringarna i det bevarade manuskrip­	 tet är så obetydliga att hela novellen kan vara omskriven och i	 samband därmed ompaginerad. En sannolikare förklaring är	 dock att Min sommarpräst är den äldsta novellen i samlingen och	 från början avsetts för Vivisektioner, som i ett brev av den 4	 december 1887 planerades få »en del II: Mina Prester». Den 14	 december meddelar Strindberg att Mina Prester hör till det som	 ligger färdigt och den 2 januari 1888 säger han sig ha liggande	 »(Mera på) Prester». Det är därför sannolikt att både Min	 sommarpräst och den försvunna historien om prästen och tull­	 nären tillkommit redan kring årsskiftet 1887/88. Min sommar­	 präst utspelas visserligen i skärgården men hör till sitt innehåll	 mera samman med vivisektionerna och »hjärnornas kamp»­	 motivet än med skärkarlarnas liv.	 Pastorns älg, Höjer tar gården själv, Uppsyningsman och Vidske­	 pelse, vilka som sagt genom sin paginering 1–45 inleder manu­	 skriptet till Skärkarlsliv, är jämte Flickornas Kärlek de berättelser	 som har närmast anknytning till Hemsöborna. Prästen i romanen	 heter Nordström och huvudpersonen i Pastorns älg kallas pastor	 Norström. Uppsyningsmannen skymtar i bröllopsscenen i Hem­	 söborna, där man hissat tullflaggan, »lånad för högtidligheten av	 uppsyningsmannen» (Saml. Skrifter 21, s. 110) och han spelar	 en större roll i den dramatisering av romanen som Strindberg	 utförde 1889. I Höjer tar gården själv har Strindberg koncentrerat	 de tilltänkta planerna på en direkt fortsättning av romanen:	 motiven »arrende», »ejderjagt» och »studenter som knasa pi­	 gorna» finns med, men i stället för att låta Carlsson återuppstå	 har Strindberg gett personerna andra namn – Gusten ersätts av	 Höjer och Carlsson av Blomqvist. Både novellen och romanen	 har verklighetsbakgrund i Kymmendömiljön som också fått	 lämna stoff åt Vidskepelse och Flickornas kärlek.	 
	 Berättelserna En brottsling och Skräddarns skulle ha dans (i	 manus pag. 77–110) utgjorde sannolikt de nytillkomna styc­	 kena i brevet till Looström den 16 april. De ha mindre direkt	 anknytning till motiven i Hemsöborna. En brottsling är lokaliserad	 till Ingarö och Brandskär (möjligen åsyftas Brandskärgården	 ett par mil öster om Ingarölandet) och den utnyttjar den	 italienske psykiatrikern Cesare Lombrosos aktuella förbrytar­	 psykologi – novellen har en grundläggande förutsättning i	 Lombrosos tanke att vissa människor föds till brottslingar och	 att brottslingen företer speciella kroppsliga, fysiologiska drag	 som tillåter psykologen att klassificera honom som brottsling	 (Hans Lindström, Hjärnornas kamp, 1952, s. 196–198). Psyko­	 logi av annat slag är det fråga om i Skräddarns skulle ha dans, som	 utspelas på en liten ö som i novellen noggrant lokaliseras till	 vattnen utanför Kymmendö. Psykologien erinrar om den kom­	 pensationspsykologi som senare skulle vidareutvecklas av Al­	 fred Adler: den lytte skräddaren kompenserar sin oförhet ge­	 nom sitt glada lynne och sin odlarglädje som går ut på att	 »rätta» naturen och visa hur den »skulle ha burit sig åt».	 Att Strindberg varit starkt betänkt på att avbryta arbetet på	 den nya boken efter att ha sänt novellerna till Looström,	 framgår av att han under senare hälften av april 1888 planerar	 nya aktiviteter: han rekvirerar läroböcker i handelskorrespon­	 dens och främmande språk för att kunna söka plats på kontor	 och han vänder sig till sina danska kontakter för att få hjälp	 med anställning – planer som emellertid avskrivs i brev den 29	 april (Brev 7, s. 76–83).	 Sedan förhandlingarna med Looström inte lett till resultat	 ber Strindberg brodern Axel den 23 april att erbjuda boken åt	 Bonnier och den 28 april antar Bonnier boken på villkor att	 Flickornas kärlek utbytes mot någon annan berättelse eller mot	 en inledning om natur och folk i skärgården. Karl Otto Bon­	 niers omdöme om novellerna i svarsbrevet lyder:	 
	 Tack för det i går genom din bror erhållna präktiga manuskriptet till	 »Skärkarlslif».	 Jag har med förtjusning läst »Min sommarprest» och »Uppsynings­	 mannen» och lyckönskar dig av hjertat att hafva skrifvit så styfva saker.	 Af de andra tycker jag särdeles bra om »Pastorns elg», »Vidskepelse»	 
	 och »Brottslingen», mindre om »Skräddarns meloner» och »Höjer»,	 hvilka ju icke desto mindre äro goda skärgårdsskildringar. Den som jag	 deremot icke tycker om alls är »Flickornas kärlek», som jag rent ut sagdt	 icke vill hafva med i samlingen, icke af några »sedlighetsskäl» utan af	 den enkla och praktiska orsaken att den skulle ekonomiskt förderfva	 boken för oss. Det skulle bli det gamla väsendet på nytt igen om	 oanständigheter, etc. Och ingen skulle vilja köpa samlingen. För resten	 har den ju ingenting här att göra, då den ju ej är någon skärkarlslifshis­	 toria, ty målaren Axel liksom tjenstflickan Maria kunna tänkas hvar i	 hela verlden som helst och skärgårdsstaffage saknas ju totalt i historien.	 
	 I Strindbergs svarsbrev den 30 april är den dystra uppgivel­	 sestämningen från de föregående dagarna som bortblåst, även	 om han har svårt att acceptera strykningen av Flickornas kärlek:	 
	 Ditt bref uppmuntrade mig efter en tråkig vinter som gifvit mig	 missmod, och jag hade en förnimmelse af att jag icke skrifvit godt denna	 gången, i den stora allmänna smaken nemligen, som endast vill absolut	 afritning utan att begagna författarens hjerna som stereoskop hvarige­	 nom först perspektiv åstadkommes.	 Hvad Flickornas Kärlek angår, tror jag du kan låta den ligga; och	 sedan tiden gått läsa om den. Du skall se då, att den hör till samlingen,	 mindre genom lysmasken och sjöbadet än genom inledningen som ger	 en framställning af öbornas intressanta könsförhållanden. Hvarförutom	 jag tror att skrik har den egenskap, som allt annat, att tystna genom	 trötthet, och när historien är allvarsamt hållen, och ej har sådana	 eldfarliga motiv som scenen på brandsprutan i kyrkan, under nattvar­	 den, i Del I, som ju ej framkallar skrik, lika litet som den stora löpningen	 i hagen öfver stättan, kan jag icke godkänna kasseringen, fastän jag	 måste böja mig.	 Emellertid efter denna nerskärning och när våren börjar och jag	 flyttar på bondlandet med trägård och drifbänkar är det ytterst sanno­	 likt jag fortsätter; och ville helst komma med en praktsamling. Derför	 vänta! Sinnet lättar och det blir ljusare i luften.	 
	 Samma dag telegraferar han och accepterar Bonniers villkor,	 ett par dagar senare mottager han hela arvodet (1000:–) för	 första upplagan av de insända novellerna och den 9 maj under­	 tecknar han kontraktet, vari han också utfäster sig att under	 maj månad leverera en ny berättelse som ersättning för Flickor­	 nas kärlek.	 Genom avtalet med Bonnier är den akuta penningbristen	 hävd. Sedan januari hade Strindberg bott i fiskläget Taarbæk	 nära Klampenborg. I början av maj flyttar han till Skovlyst, en	 
	 förfallen herrgård i Holte strax norr om Köpenhamn som enligt	 traditionen varit Fredrik VII:s jaktslott. Här trivdes han till en	 början förträffligt både med »trägård och drifbänkar» och med	 gårdens fantasifulle förvaltare. Den 11 maj levererar han Sjö­	 nödslöftet, »sista biten i Skärkarlslif» (Brev 7, s. 89, not 5).	 Novellen är egentligen en lustig utbrodering av en anekdot som	 han berättat förut i första delen av Svenska folket (Saml. Skrifter	 7, s. 164f.) och som redan 1863 återgetts i 4 uppl. av P. G.	 Bromans Anteckningar öfver jagt och skjutkonst (påpekat i en	 otryckt seminarieuppsats om flora och fauna i Strindbergs	 skärgårdsskildringar framlagd vid Stockholms universitet 1977	 av Alice Rasmussen). Men redan den 10 maj hade Strindberg	 för K. O. Bonnier skisserat ett nytt projekt:	 
	 Men nu kommer en annan omständighet som kanske influerar på	 utgifningstiden. Skärgårn är mig nu uttröskad, tills jag tar upp en roman	 på en fyr på 1700-talet, efter som det liberala litteraturprogrammet	 tillåter förlägga handling i förfluten tid – nu igen!	 Men nu närmast sitter jag inne i en Sörmländsk upplands-fortælling	 (150 sidor kanske) kallad:	 Klockaren i Vidala	 funderad sedan länge och som jag tror blifvande en klassisk berättelse	 från 50 och 60-talen föresväfande mig blifva en Kantor i Fichtenhagen,	 med långt lif. Men som den ej kan gå in under Skärkarlslif blir frågorna:	 Skall titeln ändras till	 På Landet	 och Klockaren gå in i Samlingen?	 Detta ville jag ogerna, ty Klockaren är en aparte historia och spelar	 äfven i Stockholm (Musikaliska Akademien i Kirsteinska Huset, Jakobs	 Kyrka Orgelläktaren, Hundfröjderna på Drottninggatan m. m); äfven	 ville jag ha den historien separat för att hålla den vid sjelfständigt lif!	 Men svårigheten blir då att vi få för många publikationer på året, som	 i det sterila Sverget är nästan ett fel. Och äfven synes mig Skärkarlslif	 tarflig allena? Hvad synes Eder?	 Tror äfven att bitarna i Skärkarlslif blekna vid den starkt kolorerade	 Klockarn. Sänder emellertid nu först slutet på S-lif; sedan om sex veckor	 (?) Klockaren, som roar mig mycket!	 
	 Dagen därpå, den 11 maj skriver han: »i dag sätter jag mig till	 Klockaren, medan den är varm och gör separathistoria».	 Kantorn i Fichtenhagen var en roman av den tyske författa­	 ren Gustav Nicolai som 1833 utkom i en svensk översättning i	 
	 tre delar. Dess huvudmotiv är musik och musicerande. Det är	 tydligt att Strindberg tänker sig den nya berättelsen som en	 särskild bok, närmast en roman. Bonnier hade flera gånger	 uttryckt en önskan om en »längre historia», men problemet blir	 nu alltså att ämnet inte har skärgårdsanknytning. Modell till	 klockaren hämtade Strindberg från sin ungdoms vistelser hos	 klockaren F. A. Wallin i Årdala vid Båven mitt inne i Sörmland	 (jfr »Vidala»!). (På baksidan av manuskriptet förekommer ock­	 så en annan titel: »Klockaren i Kumla. Idyll af August Strind­	 berg.») Den positiva inställningen till arbetet fördunstar snart:	 i mitten av maj klagar han som vi sett för Heidenstam och den	 30 maj skriver han till brodern Axel att han varit »nertryckt af	 indisposition och Bonniers censur» i fråga om Flickornas kärlek	 och fortsätter: »Skrifver nu idiotisk idyll! Sänd mig om du har	 qvar fars bok om Svenska orgelverk, och skrif mig huru Musi­	 kaliska Akademiens mössa (elevernas) såg ut när du gick der.»	 I ett tillägg till brevet heter det: »Har Du Mankells (Abra­	 hams) Musiklära eller annan liten handbok samt en i orgel­	 spelning. Skrifver om Wallin i Årdala nu och Musik. Akade­	 mien!» Och samma dag rekvirerar han mer material från K. O.	 Bonnier:	 
	 Ändtligen har jag återfångat stämningen på min Klockare, men haft	 stort besvär emedan jag sitter inne i stork- och bokskogsstämning och	 icke har något Svenskt att läsa. Du måste hjelpa mig med några gamla	 romaner som ge mig 50- och 60-talen annars faller jag ur rolen igen af	 idyll-idiot.	 Låt mig få något af de goda fruarna Swartz och Knorring, samt	 Octavia Carléns Stockholms Kyrkor [– – – ].	 
	 Vilka böcker om musik Strindberg fått sig tillsända är inte helt	 klart; att han använt Carl Ludvig Lindbergs Handbok om	 Orgelverket (1850) har visats av Gunvor Blomquist (se Medde­	 landen från Strindbergssällskapet nr 51–52, 1973, s. 33f.) och	 uppenbarligen har han också utnyttjat arbeten av Abraham	 Mankell. Marie Sophie Schwartz och Sophie von Knorring var	 författare till mycket lästa samtidsromaner.	 Den 2 juni träffade Strindberg Albert Bonnier som passerade	 Köpenhamn och som fann att han »var vid ovanligt god hälsa	 och såg frisk ut» (brev till Karl Warburg, citerat efter Brev 7. s.	 
	 95). Men redan nästa dag skriver Strindberg till Heidenstam	 att han köpt en ny revolver och talar om självmord: »nog går	 det löst snart, såvida ej jag lyckas idiotisera mig fram genom	 den klockar-idyll jag nu smirar ’nödd och tvungen’». Tonen i	 brevet är emellertid trots allt ganska lätt och när han fjorton	 dar senare tackar Albert Bonnier för samvaron i Köpenhamn,	 har han nyheter om sin »idyll»: »Min klockarhistoria kryper nu	 framåt, men har af skäl jag ej rår på krupit ut i Skären och	 känner sig der bättre hemma, blir följaktligen inrangerad under	 Hemsöborna 2 eller som vi kallade Skärkarislif» (Brev 7, s.	 100). Den 2 juli sänder han novellen till Albert Bonnier och	 konstaterar: »Sjelf anser jag den vara fin, icke så idiotisk jag	 hoppades, för publiken» och i ett PS tillfogar han:	 
	 Kapitelindelningen på Klockaren kunde kanske utgå för att få mera	 illusion af illusionerna. Möjligen kräfves ett kort tillägg motiverande	 Skärkarlens »fremsynthet» närmare. Berättelsen är praktfull och kunde	 gå bättre på egna ben än Hemsöbornas eller Skärkarlslifs; eller räddas in	 med en annan titel: Den romantiske Klockaren på Rånö; Eller K. p. R.	 En romantiserad Berättelse.	 el. d.	 
	 Då svar med bekräftelse på mottagandet dröjde (både Albert	 och Karl Otto Bonnier befann sig på resa) sände Strindberg ett	 nytt brev tillsammans med en kopia av manuskriptet till Karl	 Otto, där han sade sig vara villig ändra i novellen i »händelse	 af diskussion om slutet» (Brev 7, s. 102). I sitt svarsbrev av den	 20 juli förklarade sig Bonnier nöjd med i synnerhet novellens	 första del – »Den senare derimot, historien med moderns mord,	 känsla af skuld etc som kommer så oväntadt utan att man	 under bokens första 2 tredjedelar hört ett ord derom, synes mig	 konstrueradt och litet stämma med skildringen af klockarens	 karakter för öfrigt» (Brev 7, s. 103, not 2). Redan den 23 juli	 skriver Strindberg tillbaka och försvarar sin novell:	 
	 Efter genomläsning af Klockaren på Rånö, har jag funnit den oåtal­	 bar, och finnes det kompositionsfel, så kunna de icke afhjelpas. Den var	 ämnad bli en trivial afritning af en ointressant klockarindivid, men har	 blifvit något vida mer. Slutet innehåller motiveringen, och det synes mig	 vara en förtjenst att brottet icke anges närmare; hufvudsaken att ett lik	 låg i lasten, likgiltigt hvilket.	 Och jag tror att författaren under febern ledes rätt, om ock han efteråt	 
	 på nykter kaluf tycker att ett kunnat vara ett annat. Derför törs jag	 nästan aldrig ändra, och när jag ändrat har jag förderfvat. Summa	 summarum: hvad jag hafver skrifvit det hafver jag skrifvit!	 
	 I de citerade breven anger Strindberg inte direkt vad som	 fått honom att ge sin fantasifulle klockare en bakgrund av brott	 och skuld, men en passus i ett brev ett halvår tidigare den 12	 november 1887 ger en ledtråd:	 
	 Det förefaller mig som om jag går i sömnen; som om dikt och lif	 blandats. Jag vet inte om Fadren är en dikt eller om mitt lif varit det;	 men det tyckes mig som om detta i ett gifvet snart stundande ögonblick	 skulle komma att gå upp för mig, och då ramlar jag ihop antingen i	 vansinne med samvetsqval eller i sjelfmord. Genom mycken diktning	 har mitt lif blifvit ett skugglif, jag tycker mig icke längre gå på jorden	 utan sväfva utan tyngd i en atmosfer icke af luft utan af mörker. Faller	 ljus in i detta mörker så dimper jag ned krossad!	 Eget är i att en ofta återkommande nattlig dröm jag känner mig	 flygande, utan tyngd, finner det helt naturligt, liksom också alla begrepp	 om rätt, orätt, sant osant hos mig äro upplösta, och att allt som sker	 huru ovanligt det än är, synes mig som det ska vara.	 Ja, men det är ju konseqvenserna af den nya verldsåskådningen,	 indeterminismen, och möjligt är att det är af ovana vid det nya jag	 häpnar och fruktar.	 
	 Strindberg har i novellen anknutit till sina egna problem som	 diktare och människa: den deterministiska materialismen kna­	 kar i fogarna, sammanblandningen av dikt och liv öppnar	 möjlighet för fantasien att spela en ny roll vid sidan av realis­	 men i diktningen. Och samvetskvalen kommer in i bilden.	 Även de egenartade déjà-vu-fenomen (känslan av att man förut	 varit med om en upplevelse som i själva verket är helt ny), som	 han beskrivit under infernokrisen finns med i klockarens histo­	 ria: mötet med husfrun på herrgården blir »ett upprepande av	 en annan situation» som aktualiserar skuldkänslan och raserar	 »stenkumlet av intryck han kastat över liket». Novellen anteci­	 perar sålunda centrala moment i infernokrisen: skuld, befrielse	 och en ny fantasi- och dröminspirerad diktning. Detta sam­	 band var Strindberg själv medveten om när han arbetade med	 Ett drömspel och i september 1901 skrev till hustrun: »Jag går	 här som Klockarn på Rånö och diktar om ruiner [– – – ] Snart kan	 jag icke leka mer och då dör jag!»	 Den 4 augusti meddelar Karl Otto Bonnier att manuskriptet	 
	 samma dag gått till sättning och tar samtidigt upp en annan	 fråga:	 
	 Jag har tänkt mig berättelsernas ordningsföljd på detta vis (för att få	 de bästa i början och i slutet samt variera med glada bitar och allvar­	 samma):	 1) Den romantiske klockaren 2) Min sommarprest 3) Pastorns elg	 4) En brottsling 5) Vidskepelse 6) Höjer tar gården sjelf 7) Sjönödslöftet	 8) Skräddarn 9) Uppsyningsman. – Har du något emot denna ordning?	 
	 Strindberg har tydligen inte anmärkt på ordningsföljden	 men sedan han läst korrektur återkommer han den 1 september	 till frågan om ett företal: »När jag nu läst korrekturet ser jag att	 ett företal, en fysio-psyko-filosofico-naturalistisk skildring af	 Skärgården skulle förklara en del berättelser!» Bonnier svarar	 den 6 september att boken är färdigtryckt och har fått ett	 omslag av Carl Larsson, men att utsändandet kan uppskjutas	 om Strindberg vill skriva företal – dock under förutsättning att	 det blir »’en fysio- etc skildring af skärgården’ och ingenting	 annat, liksom denna utan några brännbara ämnen, så att	 bokens nuvarande karakter af att vara en ofarlig läsning ej	 derigenom kommer att förändras» – i annat fall utges boken	 utan förord! Den 9 september insänder Strindberg vad han	 kallar »det oskadliga förordet,» (Brev 7, s. 110, not 1) och	 Albert Bonnier uttrycker den 12 september sin förtjusning över	 det: »just derför att det är så lugnt och verkligen just det bör	 vara framför berättelsesamlingen». Den 14 september sände	 Strindberg ett kvitto på arvodet för bokens första upplaga,	 sammanlagt 2 150:–. Han anger i kvittot upplagans storlek till	 3 500 exemplar (kvittot liksom kontrakten av den 9 maj och 7	 augusti rörande de åtta första berättelserna resp. klockarnovel­	 len i Bonniers förlagsarkiv). Den 24 september 1888 förelåg	 boken i bokhandeln (enligt annons i Aftonbladet; i Svensk	 Bokhandelstidning upptas den i listan för 13–20 september).	 Traditioner i Stockholms skärgård har utpekat många före­	 bilder i verkligheten till bokens gestalter och ibland har Strind­	 berg själv antytt sina modeller. Som vi sett anger han klockaren	 F. A. Wallin i Årdala som förebild till klockaren på Rånö.	 Professorn i samma novell har likheter med Gustaf Mankell,	 organist i Jakobs församling och professor vid Musikaliska	 
	 akademien. Denne brukade enligt Axel Strindberg berätta för	 skolgossarna i Jakobs kyrka om den mystiska stämma i orgeln	 som inte fick dras ut samtidigt med vissa andra (jfr novellen s.	 49). Axel gjorde enligt bevarade brevkoncept efterforskningar	 för Strindbergs räkning för att få veta vad stämman hette	 (enligt koncept till brev den 2 juni 1888 till Axel Berglöf; i förf.	 Axel Strindbergs ägo). Huvudpersonen i Pastorns älg har drag	 av kapellpredikanten Per Erik Blomberg på Ornö och som	 modell till »sommarprästen» har Strindberg själv utpekat kom­	 minister Israel Zetterqvist på Dalarö (Brev 7, s. 310; se Lars	 Dahlbäck, Strindbergs Hemsöborna, 1974, s. 426–30). Den	 ohängde båtsmannen i Vidskepelse är enligt en kanske osäker	 ortstradition en båtsman Karl Östman Lind i Åvassa på Ornö	 (Ragnar Jirlow, August Strindberg och Kymmendö, i: Boken	 om Ornö, 1945, s. 174f.). Figurerna i Höjer tar gården själv hade	 samma modeller som huvudpersonerna i Hemsöborna: bakom	 Höjer skymtar Albert Berg (1850–1928) på Kymmendö, bak­	 om styvfadern Blomqvist fanns Jonas Eriksson (1837–86) och	 arrendatorn hade sin motsvarighet i arrendatorn på Kym­	 mendö Ludvig Östman (Dahlbäck, s. 262 och 432). Vestman	 på Nedergårdsön i Sjönödslöftet skall ha haft sin förebild i Gustaf	 Dahlgren från Gillinge och skräddaren som anordnade dans i	 »den ofärdige men gladlynte sockenskräddaren Klas Höjer»	 även om hans odlarmödor snarast funnits hos en båtbyggare	 och fruktträdsodlare Jansson på Kvarnön (Jirlow, s. 116 och	 177). Enligt P. G. Bromans version av anekdoten bakom Sjö­	 nödslöftet gällde historien dock en Anders Persson från Gillinge	 (se ovan s. 177). Som modell för uppsyningsmannen slutligen	 har Strindberg själv angivit jaktuppsyningsmannen Carl Gus­	 taf Sjöblom, som 1870–74 var stationerad på Kymmendö och	 senare på 1890-talet »grasserade på Muskö» (Dahlbäck, s. 432;	 Brev 7, s. 310).	 De synpunkter Strindberg anlägger på boken under hösten	 1888 är desamma som skymtat förut: att skriva den var ekono­	 miskt nödvändigt för att han skulle få råd att skapa ny drama­	 tik. När den sista novellen var klar skriver han Fröken Julie och	 Fordringsägare, och den 22 augusti rapporterar han detta för	 Heidenstam i följande ordalag: »Jag tar ett steg tillbaka då och	 
	 då men för att ta nya tigersprång framåt. (Nietzche). Har	 slutat en hop skidna berättelser åt Albertus Magnus [Albert	 Bonnier!], och på pengarna har jag skrifvit 2 naturalistiska	 sorgespel som äro blomman af mitt författeri och Svensk dra­	 matik. Naturligtvis refuserade af samme Albertus». Samma	 bedömning återkommer den 4 september i ett brev till Edvard	 Brandes där Skärkarlsliv kallas »en sorglig bok», och den 2	 oktober i ett brev till Georg Brandes:	 
	 Jag har deremot ej sändt Er min sista bok Skärkarlslif emedan Ni ej	 skall läsa den. Es zählt nicht! Det är den moderna »förläggarlittera­	 turen» som vi måste tillverka för att kunna få skrifva naturalistiska	 sorgespel och skänka bort.	 
	 Och i slutet av detta brev varieras Nietzschetankegången i	 brevet till Heidenstam med en ny bild som försvar för att han	 skrivit en dålig bok: »Vi affaller inte, men vi faller af för att ta	 full vind igen så snart det blåser opp.» Men dessa negativa	 värderingar skulle inte bli Strindbergs sista. I ett brev till	 ungdomsvännen Leopold Littmansson 1894 talar han om Hem­	 söborna och Skärkarlsliv som »mina bästa saker» och nämner	 särskilt »Klockarn på Rånö, en musikalisk novell, det praktful­	 laste jag gjort utan spår af tendens» (Brev 10, s. 203). När sista	 delen av Tjänstekvinnans son trycktes första gången skrev Strind­	 berg ett förord, daterat oktober 1909, och där antecknar han	 om Hemsöborna och Skärkarlsliv inkl. Klockarn på Rånö: »Frigö­	 relse från Problemlösningen; ren natur- och folklivsskildring;	 L’art pour L’art, redan 1889, alltså före Pepita-attentatet o.	 Byronska Snobskolans återkomst» (Saml. Skrifter 19, s. 148).	 Med »Pepita-attentatet» avses Heidenstams och Levertins	 stridsskrift Pepitas bröllop, 1890, som riktade sig mot »skomakar­	 realismen», och Strindberg menade att de nya diktarna imite­	 rade attityderna hos lord Byron, den store romantikern. Strind­	 berg vill alltså hävda att han med de nämnda verken föregripit	 den litterära omsvängning som kom med nittitalisterna. Det	 bör dock nämnas att han redan i april 1888, alltså innan han	 påbörjat klockarnovellen, hade läst och i ett långt brev diskute­	 rat Vallfart och vandringsår, den bok av Heidenstam som anses	 inleda det litterära nittitalet (Brev 7, s. 72ff.). Viss betydelse	 
	 hade det kanske också att Émile Zolas »romantiska» bok från	 1888, Le Rêve (Drömmen) hade en idealistisk problematik som	 förbryllade honom (Brev 7, s. 58). Samma vår fascinerades han	 av Nietzsche om vilken Georg Brandes höll uppmärksammade	 föreläsningar i Köpenhamn 10/4–8/5 (se Brev 7, s. 91, not 3).	 Strindberg kunde som vi sett till slut se mera positivt på sin	 bok – klagovisorna för litterära vänner skall kanske inte tas	 alltför allvarligt: »skrifva bort hemsjukan» och »för att förfriska	 mig» är uttryck som han också använder om sitt arbete (Brev	 7, s. 20 och 80) och Herman Bang hade kanske inte orätt när	 han i en recension 1889 apropå Strindbergs förakt för sina	 skärgårdsbilder skrev: »Sandheden var vel snarere den, at han	 under sin smertelige Sysselsættelse med moderne Sjæleliv en og	 anden Gang tyede bort til Skærgaarden for saa at sige forandre	 luft og om muligt naa friskere Emner» (cit. efter Harry Jacob­	 sen, Strindberg och hans första hustru, 1946, s. 187f.).	 
	 Den 26 september 1888 – några dagar efter att boken utkom­	 mit – stod de första recensionerna att läsa i Svenska Dagbladet	 och Dagens Nyheter. Båda de anonyma recensenterna inleder	 med att fråga sig om förväntningarna från den förra boken	 Hemsöborna infrias. DN svarar obetingat ja: det nya arbetet är	 »pregladt af samma originalitet i uppfattningen, samma träff­	 säkerhet i teckningen och klarhet i färgbehandlingen samt,	 framför allt genomsyradt af samma friska skärgårdsluft och	 orubbligt godlynta humör, som förlänade åt ’Hemsöborna’ ett	 så egendomligt behag». Och samtliga avsnitt i boken utom ett	 får beröm. I SvD finner man däremot att boken inte fullt kan	 tävla med det friska och naturliga i Hemsöborna (de flesta andra	 recensenter som gör jämförelsen dömer på samma sätt). SvD	 finner också att den inte heller undviker det cyniska, som var	 det enda som ogillades i romanen – »cynisk» betyder i tidens	 recensentspråk närmast ’oanständig’. De flesta novellerna får	 korta positiva omnämnanden i SvD – Uppsyningsman är t. ex.	 »helgjuten och stämningsfull». Första delen av klockarnovellen	 får beröm men fortsättningen i skärgården (särskilt mordet på	 modern) kritiseras. En brottsling utdömes helt som verklighets­	 skildring:	 
	 
	 Påtagligt är att Strindberg aldrig öfvervarit en domstolsransakning på	 landet, fastän han tagit sig för att skildra en sådan. Detta synes af en	 mängd smådrag, hvilkas osanning, då det gäller en så skarpsynt iaktta­	 gare, stämplar det hela som fantasi. Författaren låter nämndemännen gå	 ed innan de sätta sig, tror att en nämndeman, som varit ledamot af	 riksdagens lagutskott, kallar en tillförordnad domhafvande »lagman»,	 återgifver ett utlåtande från medicinalstyrelsen, hvilket innehåller bara	 tokigheter, o.s.v. Till råga på allt låter han domhafvanden ställa till en	 scen som aldrig torde förekommit vid en svensk domstol; den mördades	 halfruttnade lik bäres in i sin kista och locket lyftes af den döda, som	 sprider en förfärlig stank omkring sig – detta för att inverka på en	 anklagad som redan bekänt!	 
	 En sak är emellertid DN och SvD rörande eniga om: fördöman­	 det av Skräddarns skulle ha dans. Enligt recensenten i SvD börjar	 denna novell bra, men skildringen av »dagen efter» är »rent af	 vedervärdig»: »Vi förstå icke hur man kan sätta sig öfver all	 hänsyn för det anständiga så som Strindberg här gjort.» Och	 DN kallar novellen ett »återfall i dessa cyniska plumpheter»	 som onödigtvis ger vedersakarna vapen i händerna. Vad som	 föranlett dessa hårda domar är väl egentligen ett enda ord i	 slutet av novellen: »ha de inte varit och pippat i ärtsängen» (s.	 140). Det dröjde inte länge förrän förlaget lät trycka en ny sida	 där det förgripliga ordet »pippat» ersatts med »trampat», skära	 ut den gamla sidan och klistra in den nya. Karl Warburg som	 publicerade sin recension en månad efter att boken utkommit	 och som hade nära förbindelser med förlaget, har uppmärk­	 sammat ändringen; novellen har, skriver han:	 
	 stort värde som ett ’kleinmalerei’ af äkta humoristisk art, men tyvärr	 skämmes berättelsen af ett styggt ord, som väl näppeligen varit tryckt	 förr i en bok. Det förefaller nästan, som om Strindberg gripits af samma	 okynne, som drifver gatpojkar att skrifva otäcka ord på väggarne för att	 smutsa sin i öfvrigt hyggliga bok. Det står dock blott i en del af	 upplagan, i de senare utsända tusendena har ordet – klokt nog – utbytts	 mot ett kanske mindre drastiskt men mera passande. (Göteborgs Han­	 dels- och Sjöfartstidning 22/10.)	 
	 Och dessa tre anmälare är inte ensamma: praktiskt taget alla	 opponerar sig mot oanständigheten i Skräddarns skulle ha dans.	 Nästan enda undantaget är anmälaren i Stockholms Dagblad	 som i en samlingsrecension hårt utdömer Hemsöborna och Fröken	 
	 Julie och finner Skärkarlsliv mer befriad från grovheter än Hemsö­	 borna och bland de noveller som ger oblandat nöje nämner	 Skräddarns skulle ha dans. Förklaringen ligger antagligen i recen­	 sionens sena datum (23/12) – recensenten bör ha läst ett rensat	 exemplar.	 I stort sett kan man säga att de följande recensionerna följer	 de två mönster som DN och SvD givit: antingen är de mycket	 positiva som DN eller positiva med vissa reservationer som	 SvD. De flesta hör till den första kategorien: Göteborgs-Posten	 (29/9, sign. AK, antagligen Axel Krook), Aftonbladet (6/10,	 sign. G–g N, Georg Nordensson), Fäderneslandet (10/10), Bud­	 kaflen (11/10), Ny Illustrerad Tidning (13/10, sign. J. A. Run­	 ström), Sydsvenska Dagbladet Snällposten (20/10, sign. –Pt–,	 Hans Emil Larsson), GHT (22/10, sign. K. W–g, Karl War­	 burg), Nordisk Tidskrift (h. 6 1888, Hans Emil Larsson),	 Stockholms Dagblad (23/12) och Figaro (5/1 1889). Till Svens­	 ka Dagbladets något mer reserverade linje ansluter sig Carl	 David af Wirsén i Vårt Land (6/10) och recensenten i Nya	 Dagligt Allehanda (22/11). En av de mest negativa bedömning­	 arna svarade Bernhard Estlander för i Finsk Tidskrift (h. 5,	 nov. 1888). Han fann t. ex. novellen om klockaren högst enfor­	 mig och »nästan för godtyckligt och lösligt hopfogad» och han	 var missnöjd med hela bokens uppläggning: Strindberg kunde	 inte »komma från småberättelsens ståndpunkt till större kom­	 positioner» och han saknade »som herskande princip en idé». I	 kontrast härtill står entusiasmen hos Edvard Brandes vars	 anmälan i Politiken (1/10) är den kanske mest positiva boken	 fick. »Han er som et springende Væld i nordisk Literatur» och	 allt i boken får högsta beröm (utom möjligen slutet av klockar­	 novellen som är en smula besynnerligt påklistrat). Inte minst	 slutnovellen om uppsyningsmannen prisas, den är »tindrende	 af naturlig Symbolik». Dagen därpå skrev Strindberg till anmä­	 larens bror, Georg Brandes: »Jag hade varit mera betjent med	 en skur ovett af Edvard för att jag skrifvit en skidt-bok, om han	 blott bifogat ett beklagande och en förklaring» (Brev 7, s. 127).	 Anledningen till att värderingarna i allmänhet är så pass	 positiva får kanske främst sökas i det allmänna litterära läget.	 Strindberg hade vid tiden för Giftas-åtalet kommit att betrak­	 
	 tas som den främste representanten för en cynisk och rå natura­	 lism. Att han nu hårt ransonerat »råheterna» och ägnat sig åt	 friska folk- och naturimpressioner noteras därför med tillfreds­	 ställelse. Också den fräna samhällskritiken lyste med sin från­	 varo. Nittitalets livsglädjeprogram var på väg. Humorn och det	 goda humöret som fanns i boken appellerade till samtiden och	 Karl Warburg slutade sin recension med ett råd till författaren:	 i inledningen (se s. 14f.) hade Strindberg antytt ännu en	 fortsättning på skärgårdsberättelserna där han skulle få ge även	 »slagskuggorna», de mörka dragen i bilden, och Warburg me­	 nar att nya bilder från skärgården alltid är välkomna men det	 skulle inte skada med lite mer av det »komiska solljus» som	 fanns i Hemsöborna och i en del av novellerna – »Strindberg är	 dock framför allt ett stort stycke af en humorist».	 Påfallande är den genomgående höga uppskattningen av	 inledningen. Den »tillhör säkerligen det bästa Strindberg skrif­	 vit» anser Runström i Ny Illustrerad Tidning och den har	 imponerat på de flesta bedömare. Att här i detalj redogöra för	 de enskilda novellernas mottagande är ogörligt. När Hans Emil	 Larsson i sin andra anmälan (den i Nordisk Tidskrift) hävdar	 att Uppsyningsman »är den obetydligaste teckningen af alla» är	 han tämligen ensam om bedömningen – de flesta har samma	 positiva värdering som vi mött hos Edvard Brandes. I övrigt	 skall här endast noteras hur den längsta novellen, Den roman­	 tiske klockaren på Rånö, värderades.	 Den kritik som K. O. Bonnier delgav Strindberg så snart han	 läst manuskriptet – att novellens slut inte hängde ihop med	 inledningens skildring av den lekfulle klockaren – återfinns hos	 några recensenter. Karl Warburg som uppskattar mycket i	 novellen anmärker på sammanhanget: början pekar mot en	 bredare roman, slutet blir »påskyndat». Recensenten i Svenska	 Dagbladet lovordar början men finner det osannolikt att den	 blyge unge Lundstedt kunnat bära på minnet av mordet på	 hans egen mor; »Osannolik och sårande är också scenen i	 prästgården» där LundtedtLundstedt får »absolution vid toddyglaset».	 Kristliga invändningar har också Wirsén i Vårt Land. Han	 menar att novellen »delvis» hör till det värdefullaste i boken,	 men han polemiserar mot att tron på syndaförlåtelse utan	 
	 helgelse och bättring skulle vara kristen tro så som prästen	 tycks mena, och ett grundläggande estetiskt fel är att man till	 slut lämnas i ovisshet om klockaren verkligen upplevt allt som	 berättas, så att man inte vet om han är helt vansinnig och	 därmed inte får någon fast grund för den psykologiska analy­	 sen. Mest negativa i bedömningen är recensenten i Nya Dagligt	 Allehanda som inte förstår vad detta fragment av en större	 roman har bland skärgårdsnovellerna att göra, och – som vi	 sett – Estlander i Finsk Tidskrift. Den mycket positiva recen­	 senten i Sydsvenska Dagbladet Snällposten, Hans Emil Lars­	 son, anser Rånönovellen vara »den bästa» i samlingen men –	 »mot slutet mattas skildringen något, liksom författaren bör­	 jade tröttna vid sitt ämne och den slutar utan att åtskilliga	 framkomna moment i den mer än helt hastigt utformas». Också	 för Runström i Ny Illustrerad Tidning är slutet på novellen	 betydligt svagare än början.	 Det bristande sammanhanget i novellen som t. ex. fortfaran­	 de påtalas hos en inflytelserik forskare som Martin Lamm, har	 emellertid inte hindrat andra bedömare att skatta novellen	 mycket högt – Sven Rinman kallar den i Ny illustrerad svensk	 litteraturhistoria »en av Strindbergs mest fascinerande ska­	 pelser, i sitt format hans främsta episka verk» (del 4, 1957, s.	 81). Redan många samtida recensenter hade en liknande hög	 värdering. Den är den mest utarbetade, har fina psykologiska	 detaljer och en »frisk skärgårdsluft», skriver Dagens Nyheter	 och Axel Krook i Göteborgs-Posten sammanfattar: »Det är	 onekligen en af de bästa berättelser, som flutit ur Strindbergs	 penna.» Också Aftonbladet och Stockholms Dagblad är mycket	 positiva. Hans Emil Larsson som anmälde boken både i Syd­	 svenska Dagbladet Snällposten och Nordisk Tidskrift var all­	 mänt kritisk till Strindbergs närmast föregående produktion	 (mest »literära omöjligheter») men han noterade att Strind­	 bergs författarskap en gång föddes i skärgården och när han nu	 återvänder dit efter »det i allmänhet allt mer deklinerande	 författarskapet» så blir »hans känsla mer sann och naturlig».	 Denna utveckling finner Larsson återspeglad i klockarnovellen:	 
	 Ja helt visst kan man i denna berättelse finna ett drag ur författarens	 egen själshistoria. Liksom det händer klockaren att han har en period,	 
	 då sinnet upphör att »leka» för honom och hvardagligheten tränger sig	 fram, arm och tom och ihålig, så har förf. helt visst äfven haft en sådan	 period, ur hvilken han nu liksom hans klockare åter utgått botad i så	 mån, att nya syner börja »leka» på verklighetens grund. (Nordisk	 Tidskrift.)	 
	 Den biografiska aspekten är anmärkningsvärd även om den	 också är diskutabel – som ovan antytts har Strindberg gömt	 helt andra personliga erfarenheter i berättelsen och det är inte	 för mycket sagt att Den romantiske klockaren på Rånö har intresse	 både som »musikalisk novell», som folklivsskildring och som	 uttryck för Strindbergs begynnande litterära och livsåskåd­	 ningsmässiga omorientering mot ett författarskap av ny typ,	 som skulle få omskapande betydelse för europeisk litteratur.	 Den religiösa problematiken hos klockaren har alltför stora	 likheter med vad som skulle upptaga Strindberg under 1890-	 talet för att inte igenkännas som hans egen. Men novellen står	 också under intryck av hans kanske dominerande intellektuella	 upplevelse under året 1888 – bekantskapen med Nietzsches	 idéer, främst hans kristendomshat. Därför fick novellens reli­	 giösa kris sin upplösning vid prästens toddybord. När novellen	 utkom i en separat, av Rikard Lindström illustrerad upplaga	 1909 i samband med Strindbergs 60-årsdag, fick den utomor­	 dentliga omnämnanden i pressen. Örebro Dagblad talade om	 att den nya upplagan »både typografiskt och illustrativt är en	 utsökt délice för bokälskare» (27/2 1909) och Borås-Posten	 ansåg novellen vara »något af det älskvärdaste den store mäs­	 taren har berättat» (25/9). Social-Demokraten som 1888 gav ett	 oinfriat löfte om en anmälan av originalupplagan, införde 1909	 en lovordande notis: novellen är »ofantligt uppfriskande», den	 har »mustiga träffande sidor» och har nu blivit »klassisk i vår	 litteratur»; med tanke på Strindbergs senare utveckling kan	 tidningen inte avhålla sig från att tillägga: »det slår en hur vitt	 skild tonen är från Strindbergs för i dag» (22/1 1909).			 
	 Ordförklaringar	 
	 
	 
	 
	 Ord och uttryck som återfinns i O. Östergren & K.-H. Dahlstedt, Våra	 vanligaste främmande ord (1980) eller i Skolordlista utgiven av Svenska Akademien och	 Svenska språknämnden (1981) upptas i allmänhet inte i ordförklaringarna.	 
	 
			 INLEDNING	 
	 
	 
	 9	 
	 
		Södra Tälje		 Södertälje	 
	 
	 9	 
	 
		Stocksund		 äldre namn på Norrström i Stockholm	 
	 
	 9	 
	 
		milar		 föråldrad pluralform av mil	 
	 
	 9	 
	 
		urformationen		 här: urberget	 
	 
	 9	 
	 
		granitvarieteten pegmatit		 granitsorten pegmatit; pegmatit är en berg­		art vilken huvudsakligen består av fältspat och kvarts	 
	 
	 9	 
	 
		skiffrighet		 klyvbarhet	 
	 
	 9	 
	 
		kalk- eller sandstensfalaisen		 falaise hög och brant havsstrand	 
	 
	 10	 
	 
		snäcksand		 sand som till stor del består av krossade skal från snäckor		och musslor	 
	 
	 10	 
	 
		tångförvandling		 jord som har bildats genom att havstång förmultnat	 
	 
	 10	 
	 
		blåviva		 majviva, Primula farinosa	 
	 
	 10	 
	 
		fackelblomster		 fackelros, Lythrum salicaria	 
	 
	 10	 
	 
		lysing		 videört, Lysimachia vulgaris	 
	 
	 10	 
	 
		körvägen, vilken här bär namnet drog		 drog egentligen: (dialekt)		dalsänka	 
	 
	 10	 
	 
		engelsk park		 den engelska parkstilen eftersträvar naturlighet och lum­		mighet i motsats till den franska parken som kännetecknas av geomet­		riskt hårdhänta ingrepp i landskapet	 
	 
	 10	 
	 
		vassbänk		 tätt slutet bestånd av vass	 
	 
	 10	 
	 
		lekatt		 hermelin	 
	 
	 11	 
	 
		ståndkvarter		 (ålderdomligt) militär förläggning under längre tid; här:		stånd, plats där villebråd regelbundet håller till	 
	 
	 11	 
	 
		själ		 (dialekt) säl	 
	 
	 11	 
	 
		strykande		 används om fågel som drar fram inom ett mindre område			 
	 
	 
	 
	 
	 11	 
	 
		Äggning i holk utövas mest mot skraken		man satte upp holkar för		skrakar och skattade bona på ägg	 
	 
	 11	 
	 
		skrak, prack och svärta		 av dessa sjöfåglar är svärtan en dykand; de		båda övriga tillhör samma and-familj: prack kallas också småskrak och		med skrak torde här avses storskrak	 
	 
	 11	 
	 
		spält		 veteart (Triticum spelta), ofta odlad i alp- och bergstrakter	 
	 
	 11	 
	 
		det gränslösa saltsleket		 saltsleke egentligen: slicksten (vanligen av		bergsalt) för betesdjur; hela uttrycket torde här avse att själva stranden		med sina saltavlagringar blivit en väldig (»gränslös») slicksten för krea­		turen	 
	 
	 12	 
	 
		pré salé 
		kött av får som betat på saltängar, ängar i havsbandet		(sådana ängar kallas på franska prés salés)	 
	 
	 12	 
	 
		längdgrad		 Strindberg avser som framgår av sammanhanget bredd­		grad (latitud)	 
	 
	 12	 
	 
		kalorifer		 ordet användes förr både om värmekrus och om ugnar för		uppvärmning	 
	 
	 12	 
	 
		stångkrok		 detsamma som ståndkrok, ett fiskredskap med rev och krok		på en stång, nedsatt vid stranden eller en vak	 
	 
	 12	 
	 
		årlom		 den del av en åra som är närmast handtaget och med sin nedre		del vilar i årtullen	 
	 
	 13	 
	 
		rättsvårdaren		 myndighet eller person som svarar för att lag och rätt		följes	 
	 
	 13	 
	 
		stock		 här: bestånd, samling, mängd	 
	 
	 13	 
	 
		Åtkomsthistorierna till vissa öar tyckas även röra sig om kapare,		märkvärdiga sjöbedrifter, även privattjänster till kungliga perso­		ner		 torde syfta på traditioner rörande bl. a. Kymmendö i Stockholms		södra skärgård	 
	 
	 13	 
	 
		jordeböckerna lära på sina ställen icke vara riktigt säkra rörande		jordens natur av krono eller skatte		 de officiella förteckningarna över		samtliga jordegendomar i landet (jordeböckerna) angav bl. a. om jorden		ägdes av staten (kronojord) eller av enskilda (skattejord)	 
	 
	 13	 
	 
		flygande Holländare		 syftar på sägnen om den holländske kaptenen		som för hädelse och övermod dömts att med sitt skepp irra på havet till		den yttersta dagen	 
	 
	 13	 
	 
		löskemän		 lösdrivare, vagabonder	 
	 
	 13	 
	 
		levande [– – – ] på saltlake, sillhuven och potatis		 det var inte ovanligt		att fattigfolk livnärde sig på potatis doppad i sillake, en saltlake som		använts vid förvaring av sill			 
	 
	 
	 
	 
	 14	 
	 
		den arbetande ledamoten som är i staden		 den manlige familjeför­		sörjaren	 
	 
	 14	 
	 
		fremsynt		 (norska) visionär, klärvoajant, närmast med hänsyftning på		Jonas Lies roman Den Fremsynte (1870) som skildrar skrock och mystik		i Nordlandet i Norge	 
	 
	 14	 
	 
		signeri		 trolldomskonst, besvärjelse	 
	 
	 14	 
	 
		läsningar		 läsning här: läsning av bön eller besvärjelse som man ansåg		ha magisk kraft (t. ex. att bota en sjuk eller skydda boskap)	 
	 
	 14	 
	 
		avslutas		 här: ingås, överenskommes	 
	 
	 
	 
			 DEN ROMANTISKE KLOCKAREN PÅ RÅNÖ	 
	 19	 
	 
		stadens jungfrur		 här: hembiträdena i staden	 
	 
	 19	 
	 
		karpus		 hätta eller mössa med rund kulle och omhänge som kunde		fällas ned vid sidorna och i nacken	 
	 
	 19	 
	 
		balans		 här: s. k. vindfana som håller den roterbara övre delen av		rökhuven i rätt läge i förhållande till vindriktningen	 
	 
	 20	 
	 
		rakspegel		 här: spegel som monterats på ett litet bord på högt pelarben		med tregrenad fot: denna typ av rakspegel kallas också rakbord	 
	 
	 20	 
	 
		ett talgljus med en stor tjuv stod och rökte		 i äldre tid var ljusve­		karna inte flätade så att de brann upp utan blev hängande och måste		avklippas för att inte ryka; en sådan osnoppad rykande veke kallades		tjuv	 
	 
	 20	 
	 
		nattsäck		 resväska av tyg eller läder avsedd för sovkläder och liknande	 
	 
	 20	 
	 
		Svenska Tidningen		 konservativ tidning som utkom i Stockholm		1851–59	 
	 
	 20	 
	 
		språkrör		 här: talrör av metall varigenom man kunde tala med någon i		ett annat rum	 
	 
	 20	 
	 
		kladd		 här: handelsbok eller räkenskapsbok	 
	 
	 20	 
	 
		trettitre riksdaler och sexton skillingar banko [– – – ] tio riksdaler		riksgäld		 en riksgäldssedel motsvarade endast två tredjedelar av en		bankosedel; de gröna 10 riksdaler riksgäldssedlarna hade påskrift att de		också gällde för 6 riksdaler 32 skilling banko	 
	 
	 21	 
	 
		en [– – – ] Cuba		 en cigarr (från Cuba)	 
	 
	 21	 
	 
		gå till altars		 gå till nattvarden	 
	 
	 21	 
	 
		frukostskärm		 (stockholmsslang) mössa med rakt utstående skärm	 
	 
	 22	 
	 
		jämnt som en pinal		 precis jämnt	 
	 
	 22	 
	 
		grovsikt		 egentligen: grovsiktat mjöl; här: skämtsamt om grovmalet		snus			 
	 
	 
	 
	 
	 22	 
	 
		plåt		 vid denna tid endast ett fingerat mynt, ett s. k. räknemynt: 1		plåt = 16 skilling riksgälds	 
	 
	 22	 
	 
		nykt		 (dialekt) nykter	 
	 
	 23	 
	 
		lod		 här: äldre viktenhet (1 lod = ca 13 gram)	 
	 
	 23	 
	 
		upphivad som en klyvarbom		 ett segelfartygs klyvarbom (den stång		som förlänger bogsprötet och på vilken klyvaren – ett trekantigt snedse­		gel – föres) pekar vanligen snett uppåt; upphivad här närmast: ’upphissad’	 
	 
	 23	 
	 
		bankovittnar med hål i		 mynt från 1800-talets början värda 1/4 skil­		ling banko per styck; Svärdsbron betalar sammanlagt 36 skilling riks­		gälds vilket exakt motsvarar de 24 skilling banko som bodbetjänten strax		innan krävt för kaffet	 
	 
	 23	 
	 
		håvpengar		 pengar till kollekten i kyrkan	 
	 
	 23	 
	 
		durt		 (dialekt) dyrt	 
	 
	 24	 
	 
		gröppåse		 foderpåse, tornister; gröpe är grovmalen säd, avsedd för ut­		fodring av djur	 
	 
	 24	 
	 
		halskaka		 slag mot halsen med handens yttre smalsida	 
	 
	 24	 
	 
		magisterhoppare		 vid simskolorna promoverades under 1800-talet		»simmagistrar» vilka bl. a. skulle klara hopp från högsta hoppavsatsen;		Svärdsbrons ställning liknar sannolikt den som förekommer vid s. k.		hopp med pik, varvid bålen och benen bildar rät vinkel	 
	 
	 24	 
	 
		vagnredet		 här: vagnens överrede, vagnskorgen	 
	 
	 24	 
	 
		pinnkärra		 här antagligen: vagn med pinnkarmar, dvs. (vanligen svar­		vade) pinnar runt sätena	 
	 
	 24	 
	 
		lakan på bleke		 lakan utlagt för att blekas	 
	 
	 24	 
	 
		stänger och rår		 stång här: nedtagbar övre del av en mast på ett		segelfartyg	 
	 
	 24	 
	 
		slutande med eselhuvun som vinterliggare		 på segelfartyg som upp­		lagts för vintern togs stänger och rår ned; därför slutade varje mast med		ett eselhuvud, ett beslag som förband masten med rår och stänger	 
	 
	 24	 
	 
		sjustjärnorna		 så kallas stjärnhopen Plejaderna i Oxens stjärnbild;		under 1800-talet kunde namnet som här också användas om de sju		stjärnorna i Karlavagnen	 
	 
	 24	 
	 
		ljudpinnar höga som mastträn och stallen voro av vitt porslin				 ljudpinnar är träpinnar mellan lock och botten på en fiol, placerade som		 stöd under fiolens stall, dvs. den träskiva som strängarna vilar mot;		 mastträd: grova träd (oftast furor) lämpade för fartygsmaster och berg­		 verksändamål var i äldre lagstiftning kringgärdade av invecklade be­		 stämmelser; den längsta typen kallades mastträd			 
	 
	 
	 
	 
	 25	 
	 
		eiss och hiss [– – – ] klaveret		 på klaveret (dvs. pianot) finns sju vita		tangenter för tonerna c d e f g a h, och fem svarta tangenter för tonerna		ciss diss fiss giss aiss; det saknas alltså tangenter för eiss och hiss emedan		dessa toner i den s. k. diatoniska skalan sammanfaller med tonerna f		och c	 
	 
	 26	 
	 
		sextiofjärdedel		 ton vars tidsvärde är 1/64 av en helnot	 
	 
	 26	 
	 
		applikatur		 egentligen: fingersättning; här: spel i högt läge på fiolen		(vänsterhanden vilar på greppbrädan långt från snäckan)	 
	 
	 26	 
	 
		malm		 här: (dialekt) skogbevuxen, höglänt grus- eller sandmark	 
	 
	 26	 
	 
		grupper mot rytteri		 fotfolk mot rytteri (en grupp bestod av infanteris­		ter)	 
	 
	 26	 
	 
		tiraljörer		 gevärsbeväpnade soldater i spridd ordning	 
	 
	 26	 
	 
		detacherad avdelning		 trupp som avdelats för visst ändamål	 
	 
	 26	 
	 
		krakstörar		 störar på vilka sädeskärvarna sätts till tork	 
	 
	 26	 
	 
		pikenerare		 fotsoldat utrustad med pik (ett slags lans)	 
	 
	 26	 
	 
		plymager		 (variantform) plymascher	 
	 
	 26	 
	 
		den stora armén		 så kallades den franska armén under Napoleon I	 
	 
	 26	 
	 
		de stora röda ambulanserna		 etc. ambulans här: fältlasarett, förbands­		plats; det är de rödmålade ladorna som här liknas vid ambulanser	 
	 
	 26	 
	 
		röd- och vit-randiga bolstervars-markiser		 markiserna kallas så där­		för att de erinrar om bolstervar som förr ofta var röd- och vitrandiga	 
	 
	 27	 
	 
		Karl den niondes andra gemål		 Kristina av Holstein-Gottorp	 
	 
	 27	 
	 
		van Boom		 den berömde holländske pianisten och pianoläraren Jan		van Boom som var verksam i Stockholm under året 1826–72	 
	 
	 27	 
	 
		Hermoder, Gripen, Kommendörkapten, Aros, Prins Gustaf,		Upland, Tessin		 autentiska namn på ångfartyg som gick i trafik på		Stockholm och som lade till vid Riddarholmen	 
	 
	 27	 
	 
		under Marieberg		 intill, nedanför Marieberg	 
	 
	 27	 
	 
		artilleripark		 den artillerimateriel som hölls samman bakom härens		första linjer, t. ex. ammunitionskolonner; här närmast: anhopning av		kanoner	 
	 
	 27	 
	 
		zigzack		 (variantform) sicksack	 
	 
	 27	 
	 
		dundret hördes innan man räknat till fem		 man brukar beräkna		avståndet till ett åskväder genom att uppskatta antalet sekunder mellan		blixt och knall	 
	 
	 27	 
	 
		glatta lag		 fulla omgångar med skott, bredsidor; en omgång kanonskott		kallas ett lag	 
	 
	 27	 
	 
		vattengång		 den del av fartygssidan som ligger än över, än under			 
	 
	 
	 
	 
	  	 
	 
		 				vattenytan; kallas numera bälte eller mönjebälte	 
	 
	 28	 
	 
		Simskolan		 Stockholm hade sedan 1827 en simskola belägen vid Rid­		darholmsstranden	 
	 
	 28	 
	 
		bärargillets ledamöter		 här: bärare, stadsbud; på 1850-talet inrätta­		des i Stockholm ett bärargille som 1863 övergick i stadsbudsinstitutionen	 
	 
	 28	 
	 
		gymnasiihuset		 Stockholms gymnasium var inrymt i ett gammalt klos­		terhus på Riddarholmen	 
	 
	 28	 
	 
		lossat sina nickhakar		 nickhake liten kanon av framladdningstyp som		även användes som signal- och salutkanon; ångbåten ger signal innan		den lägger till (det var vanligt vid denna tid att fartyg signalerade vid		avgång och ankomst)	 
	 
	 28	 
	 
		södra bergen		 bergen på Södermalm (här närmast Skinnarviksbergen)	 
	 
	 28	 
	 
		kransen		 här antagligen: kajen eller kajskoningen	 
	 
	 28	 
	 
		långkärra		 lång hästkärra, förr en vanlig typ av arbetsfordon	 
	 
	 28	 
	 
		skrovkärra		 hästdragen lastkärra med lådformat vagnsrede som ofta		kunde tippas	 
	 
	 28	 
	 
		björnskinnstschakå		 hög, närmast cylinderformad uniformsmössa,		»björnskinnsmössa»	 
	 
	 28	 
	 
		pickelhuva		 hjälm eller kask med uppstående spets	 
	 
	 28	 
	 
		korsbandolär		 läderremmar som löper över axlarna och korsar var­		andra på bröstet och ryggen och som används för att bära utrustningen		(vapen, ammunition etc.)	 
	 
	 28	 
	 
		förstämda trummor		 trummor som belagts med sordin (dovt, dämpat		ljud åstadkommes t. ex. genom att tygstycken spänns över trumskinnet)	 
	 
	 28	 
	 
		mångelska		 (variantform) månglerska, kvinna som försäljer (månglar)		varor på allmän plats från salustånd	 
	 
	 28	 
	 
		Röda Bodarne		 under 1800-talet det vanligaste namnet på Rödbodtor­		get i närheten av Tegelbacken, uppkallat efter rödmålade bodar eller		magasin vid stranden	 
	 
	 28	 
	 
		krokat om		 här: rundat, gått runt hörnet av	 
	 
	 29	 
	 
		klocksträng		 snodd eller sträng till en dörrklocka	 
	 
	 29	 
	 
		små bruna dörrar med trappsteg framför		 tydligen en avträdeslänga	 
	 
	 29	 
	 
		ankarjärn smidda i form av bokstäverna x och i		 i äldre byggnader		sammanhålls murarna ibland av järnstänger med öglor och slutstycken		som syns på murarnas utsidor och som ofta är ornerade eller formade		som X eller I	 
	 
	 29	 
	 
		kanelpäronträd		 päronträd med små, starkt kryddsmakande päron	 
	 
	 29	 
	 
		fältstenar		 kullerstenar; obehandlade, ej tuktade gatstenar			 
	 
	 
	 
	 
	 29	 
	 
		fönsterluft		 fönsteröppning avdelad genom en eller flera mittposter	 
	 
	 29	 
	 
		stormhake		 fönsterhake	 
	 
	 29	 
	 
		en bro som kanske eljes var Suckarnes		 syftar på Suckarnas bro		mellan Dogepalatset och fängelset öster därom i Venedig	 
	 
	 29	 
	 
		trestegsvalsen		 den dominerande valstypen vid mitten av 1800-talet;		den dansas lite bredbent och struttande, mindre samlat än t. ex. wiener­		valsen; kallas också gubbstöt	 
	 
	 29	 
	 
		nattkappa		 här: stärkt löst skjortbröst med fast krage	 
	 
	 30	 
	 
		anglosachsiska bokstäver som Dagbladets titel var tryckt med				 Stockholms Dagblad hade vid mitten av 1800-talet namnet tryckt med		fraktur av anglosachsisk typ (texten i övrigt efter 1871 med antikva)	 
	 
	 31	 
	 
		Kirsteinska trädgården		 Musikaliska akademien var efter 1857 in­		rymd i Kirsteinska huset mittemot nuvarande Centralstationen vid		Vasagatan (tidigare kallad Klara strandgata)	 
	 
	 31	 
	 
		landsman		 här: person från samma trakt	 
	 
	 31	 
	 
		gå igenom med pukor		 klara provet med glans	 
	 
	 31	 
	 
		det aritmetiska problemet		 syftar på fugans matematiskt invecklade		konstruktion	 
	 
	 31	 
	 
		gasverket blåst ut frukost		 Stockholms gasverk, anlagt 1853, låg mel­		lan Klara strand och nuvarande Centralstationen; man gav signal när		måltidspauserna började och slutade	 
	 
	 31	 
	 
		ljusfabriken		 Klara stearinljusfabrik, anlagd 1843, senare flyttad till		Alvik	 
	 
	 32	 
	 
		Klara sjö		 mellersta (sydöstra) delen av sundet mellan Norrmalm och		Kungsholmen	 
	 
	 32	 
	 
		dragsko		 fåll på ett tyg genom vilken ett dragband löper så att tyget		kan rynkas ihop	 
	 
	 32	 
	 
		takkrans		 krans av listverk runt innertak	 
	 
	 32	 
	 
		Jungfruns bön		 känt salongsstycke för piano av Thekla Badarczewska		(1838–62)	 
	 
	 32	 
	 
		polkahår		 av män vid 1800-talets mitt använd frisyr med håret långt		och nedhängande på halsen, pagehår	 
	 
	 32	 
	 
		Jungmanns Sjöjungfrun, Abts Aftonklockorna, sonater av Cle­		menti och Kalkbrenner		 Albert Jungmann (1824–92) och F. W. Kalk­		brenner (1788–1849) skrev populära salongsstycken, Franz Abt (1819–		85) komponerade i en känslosam stil och Muzio Clementi (1752–1832)		skrev pianostycken i elegant och formsträng stil	 
	 
	 32	 
	 
		revade opp		 drog eller hissade upp			 
	 
	 
	 
	 
	 32	 
	 
		längor av temat		 här: s. k. fortspinning av ett temahuvud i en fuga		(början av ett tema vidareutvecklas fritt)	 
	 
	 32	 
	 
		första upprepningen i underkvart [– – – ] »motsatsen» och »återsla­		get» [– – – ] dux eller temat [– – – ] Comes [– – – ] allt försonande orgel­		punkt		 olika element i en komplicerat uppbyggd fuga (dux är temat i		grundtonarten och Comes temats upprepning i överkvint eller underkvart;		orgelpunkt är en långt uthållen baston i slutet av fugan; med »motsatsen»		avses antagligen vad som på tyska kallas Gegensatz, den första kontra­		punkten till temat, särskilt kontrasubjektet, och »återslaget» är temats		återkomst efter första genomföringen – repercussio, på tyska Wieder­		schlag)	 
	 
	 32	 
	 
		konstmakare		 akrobat	 
	 
	 32	 
	 
		kräftgång		 baklängesgång; betecknar både en gymnastisk lek och att		en passage i en musikalisk komposition skall spelas baklänges (al roves­		cio)	 
	 
	 32	 
	 
		flå katt		 en lek: man lutar sig framåt, sticker armarna mellan benen och		slår en volt genom att en medhjälpare drar i händerna bakom ryggen så		att man kommer upp på fötterna igen	 
	 
	 33	 
	 
		sätta kärngknep		 troligen variant av sätta kärngkrok (dialekt), dvs. sätta		krokben	 
	 
	 33	 
	 
		Wundervoll! Prachtvoll!		 Underbart Praktfullt!	 
	 
	 33	 
	 
		hans händer [– – – ] om de räckte till oktaverna		 om han kunde nå		över en oktav, dvs. samtidigt trycka ner två tangenter med sex vita		tangenter emellan	 
	 
	 33	 
	 
		orgelnist		 (ålderdomligt) organist	 
	 
	 34	 
	 
		underbalsam		 undergörande botemedel, mirakelmedicin	 
	 
	 34	 
	 
		rådstuvakten		 stadsvakten vid rådstugan, dvs. rådhuset som låg vid		Riddarhustorget (i det s. k. Bondeska palatset, där Högsta domstolen nu		residerar)	 
	 
	 34	 
	 
		gick i gevär		 här: ryckte ut från vaktlokalen och ställde upp framför		denna	 
	 
	 34	 
	 
		fickduk		 (ålderdomligt) näsduk	 
	 
	 34	 
	 
		Tyska Prästgatan		 den del av nuvarande Prästgatan som ligger söder		om Tyska Brinken	 
	 
	 34	 
	 
		gondol till Röda Bodarna		 persontrafiken från Gamla stan till Norr­		malm ombesörjdes vid 1800-talets mitt av reguljära roddbåtslinjer; den		viktigaste av dessa gick från dåvarande Rådstugränd till Röda bodarna;		linjen sammanfaller ungefär med nuvarande Vasabrons sträckning			 
	 
	 
	 
	 
	 34	 
	 
		Klara Bergsgränden		 motsvarar nuvarande Klarabergsgatan	 
	 
	 34	 
	 
		restaurationen Solen		 en krog eller gästgivargård med detta namn låg		på 1850-talet vid Klara norra kyrkogata	 
	 
	 34	 
	 
		skänkjungfru		 servitris vid disken (skänken) på krog etc.	 
	 
	 35	 
	 
		näspärla		 spotsk, impertinent flicka	 
	 
	 35	 
	 
		på stampen		 hos pantlånaren	 
	 
	 35	 
	 
		kappe		 äldre rymdmått (1 kappe = ca 4,6 liter)	 
	 
	 35	 
	 
		fullflätad		 inpiskad, slipad; jfr Strindbergs egen förklaring av ordet i		brev 1/8 1895: »Fullpiskad, fullfjädrad, fullklappad»	 
	 
	 36	 
	 
		råtthund		 avser egentligen schnauzer, men även andra råttfångande		hundar såsom pinscher och terrier har kallats så	 
	 
	 36	 
	 
		munlack		 tunn kaka av deg (s. k. oblat) som efter fuktning med saliv		användes att klistra ihop brev med	 
	 
	 37	 
	 
		annangången		 andra ringningen före gudstjänsten	 
	 
	 37	 
	 
		som om han vore frälsaren och bjöde stormen lägga sig		 jfr Markus		4:37–41	 
	 
	 37	 
	 
		nådaordning		 anspelar på nådens ordning i senare luthersk ortodoxi (den		ordning i vilken Den helige ande utför sitt verk hos människan, salighets­		ordningen)	 
	 
	 37	 
	 
		sångarkoret		 här: sångkören	 
	 
	 37	 
	 
		många voro kallade men få utkorade		 jfr Matteus 22:14	 
	 
	 37	 
	 
		ställde honom på sin högra hand och visade honom ett gott be­		hag		 anspelning på yttersta domen, jfr Matteus 25: 31–34	 
	 
	 38	 
	 
		rosettfönster		 runt kyrkfönster med lister i rosmönster	 
	 
	 38	 
	 
		väderlådan		 luftlådan på en orgel varifrån luften förs till de olika		piporna	 
	 
	 38	 
	 
		principalstämmorna stodo på ett led med kontra-basunens trettio­		tvåfots pipa som flygelman		 huvudstämmorna i en orgel kallas princi­		palstämmor; till dessa hör kontrabasunen, en 32 fots pedalstämma som har		den lägsta tonen och den längsta pipan (därför placerad ytterst bland		piporna)	 
	 
	 38	 
	 
		pipor, koppel, abstrakter, regeringar, vinkelhakar, vippor, vällar­		mar, pumpeltrådar och andrag		 konstruktionsdetaljer i en orgel: ab­		strakter är tunna träribbor som förbinder tangenterna med spelventi­		lerna; regeringar är namn på andra mekanismer (såsom vinkelarmar, vällar­		mar, vippor, pumpettrådar) vilka förbinder olika delar av orgeln med var­		andra (med »vinkelhakar» och »pumpeltrådar» torde Strindberg avse		vinkelarmar och pumpettrådar, även kallade pulpettrådar)			 
	 
	 
	 
	 
	 38	 
	 
		en blomma vart sekel som aloen		 den s. k. hundraåriga aloen, Agave		americana, kan odlas i växthus varvid den dock blommar först efter 40–60		år	 
	 
	 38	 
	 
		men mästaren log som frestaren på berget när han visade sin		sköna värld för människones son		 jfr Matteus 4: 1–10	 
	 
	 38	 
	 
		spetsvalv		 gotiska valv; Jakobs kyrka har vissa gotiska stildrag	 
	 
	 38	 
	 
		blevo Kristus och de två lärjungarne i förklaringens ögonblick		 jfr		Matteus 17: 1–8	 
	 
	 39	 
	 
		hängtorn		 tornliknande utsprång från en byggnad, vilande på konsol		eller pelare	 
	 
	 39	 
	 
		turell		 litet hörntorn på ett större torn; här: utskjutande halvcirkelfor­		mat parti med pipor på en orgelfasad	 
	 
	 39	 
	 
		rudiment		 här: organ utan funktion som utgör kvarleva från ett tidi­		gare utvecklingsskede hos en djur- eller växtart	 
	 
	 39	 
	 
		Pans syrinx		 panflöjt, ett primitivt blåsinstrument som består av små		rör av olika längd hopfogade bredvid varandra i en rad	 
	 
	 39	 
	 
		byzantinske kejsarens vattenorgel		 vattenorgel orgel uppfunnen på		100-talet f. Kr. i vilken vattentryck användes för att sammanpressa		luften; i det byzantinska kejsardömet under medeltiden ingick orgelmu­		sik i hovceremonielet – däremot inte i kyrkomusiken	 
	 
	 39	 
	 
		empor		 läktare ovanför sidoskepp i en kyrka	 
	 
	 39	 
	 
		triforer		 (egentligen triforier) bågformade öppningar mellan empor		och mittskepp i en kyrka	 
	 
	 39	 
	 
		tabernakel		 här: överbyggnad över ett altare eller tornartat skyddstak		över en helgonbild	 
	 
	 39	 
	 
		första kejsardömet		 avser Napoleon I:s kejsartid (1804–15)	 
	 
	 39	 
	 
		manual		 klaviatur eller tangentbord för händerna	 
	 
	 39	 
	 
		flöjten [– – – ] gamban [– – – ] trompeten [– – – ] bordunan		 namn på olika		orgelstämmor	 
	 
	 40	 
	 
		Upp psaltare och harpa		 begynnelseorden i den första psalmen (in­		gångspsalmen) i 1819 års psalmbok; psalmen är författad av J. O.		Wallin	 
	 
	 40	 
	 
		kopplad pedal		 såväl manual- som pedalstämmor kan förbindas med		varandra genom koppel i en orgel	 
	 
	 40	 
	 
		alla fyrtio-två stämmorna andragna		 se förklaring till andrag nedan	 
	 
	 40	 
	 
		tog upp att läsa Helig, Helig		 början till ingångsorden i den svenska		högmässan (»Helig, helig, helig är Herren Sebaot», jfr Jesaja 6:3)	 
	 
	 40	 
	 
		utgången		 orgelmusiken efter gudstjänsten, postludiet			 
	 
	 
	 
	 
	 40	 
	 
		måste herr Lundstedt sitta bredvid och sköta andraget		 andrag är en		registerknapp eller ett handtag varmed ledningen mellan väderlådan och		ett visst register på en orgel regleras; på en stor orgel kan den som spelar		ha svårt att själv sköta andraget	 
	 
	 40	 
	 
		reflektor		 organisten satt under spelandet med ryggen mot församling­		en och hade en spegel, en reflektor, i vilken han kunde se ned i kyrkan och		följa altartjänsten	 
	 
	 41	 
	 
		knipa in en tolvskilling		 knipa in här: ta in, förtjäna, knipa åt sig;		tolvskilling gammalt mynt, även detsamma som tjugofemöring	 
	 
	 42	 
	 
		anslaget i bänken		 förnäma församlingsbor kunde ha egna platser i		kyrkan med sina namn utsatta	 
	 
	 42	 
	 
		han kallade henne Angelika efter Malmströms poem		 Bernhard		Elis Malmströms på sin tid berömda elegiska dikt Angelika (1840)	 
	 
	 42	 
	 
		hittade han på De la Gardie till minne av att kyrkan blivit byggd av		en greve med det namnet		 i Octavia Carléns bok om Stockholms		kyrkor (1864) som Strindberg rekvirerat för sitt arbete med novellen,		återges en mirakelberättelse, »en saga, som likväl saknar all grund, men		hvilken uppgifver en De la Gardie såsom hennes uppbyggare»; den		åsyftade var riksmarsken Jakob De la Gardie (1583–1652) – både denne		och hans son Magnus Gabriel (1622–86) var jämte andra stormän		frikostiga donatorer till kyrkan	 
	 
	 42	 
	 
		när han gick från seminarium till akademien		 seminariet låg vid		denna tid i hörnet mellan Prästgårdsgatan och Björngårdsgatan på		Söder (nuvarande Lärarhögskolan)	 
	 
	 42	 
	 
		rosenstenar		 ädelstenar (särskilt diamanter) slipade på visst sätt:		underytan plan och översidan trubbigt spetsad med tresidiga fa­		setter	 
	 
	 42	 
	 
		professor och riddare		 riddare här: riddare av vasaorden, nordstjär­		neorden eller liknande	 
	 
	 43	 
	 
		»sångfock»		 kalas där man sjunger och dricker; jfr Strindbergs egen		förklaring av ordet i brev 1/8 1895: »Sångtillställning»	 
	 
	 43	 
	 
		Norra Gatan		 kallas s. 28 för Norra Kyrkogatan (numera Klara Norra		Kyrkogata)	 
	 
	 43	 
	 
		i gehäng på axeln		 här: hängande över axeln	 
	 
	 44	 
	 
		»Mitt liv är en våg»		 inledningsorden till dikten Vågen av Carl August		Nicander (1799–1839); tonsatt som kvartett av Carl O. J. Laurin		(1813–53)			 
	 
	 
	 
	 
	 45	 
	 
		Blockhustullen		 den tullstation som vid denna tid låg på Blockhusud­		den på södra Djurgården	 
	 
	 45	 
	 
		fiskarens hårda liv (varvid sadelmakaren vädrade en ordlek och		ropade bravo!)		 om orden rymmer en ordlek anspelar de förmodligen		på uttrycket hårt liv som kunde användas i betydelsen ’hård mage’, ’trög		avföring’	 
	 
	 45	 
	 
		notdräkt		 fiske med not som drages längs bottnen	 
	 
	 45	 
	 
		»Hur med väldigt raseri, stormens åskor ru-u-u-u-u-u-uula!»		 sång		av den tyske kompositören R. J. J. Dürrner (1810–59), texten anonym		(sången börjar egentligen: »Hör, med väldigt raseri stormens åskor		rulla»)	 
	 
	 46	 
	 
		nattsäck		 se ovan s. 20	 
	 
	 46	 
	 
		den barmhärtige Samaritanen		 så kallas i Karl XII:s bibelöversätt­		ning den barmhärtige samariten, se Lukas 10:30–37; jfr »samariern» i		senaste översättningen	 
	 
	 46	 
	 
		försvarslösheten		 enligt denna tids rätt hade man inget s. k. »laga		försvar» om man saknade stadig sysselsättning eller om man inte var		känd för ordentlig vandel och förmåga att ärligt försörja sig; den för­		svarslöse måste ta anställning som tjänstehjon för att undgå att bli		omhändertagen på anstalt; bestämmelserna härom upphävdes först		1885	 
	 
	 47	 
	 
		kakelugnskransen		 här antagligen: kakelugnsfrisen, en hylla som bil­		das genom att övre delen av ugnen är indragen i förhållande till den		undre	 
	 
	 47	 
	 
		Der alte Schlingel stinkt wie ein Aas, und der kleine Bube ist ein		blödsinniger Schmarotzer		 den gamle lymmeln stinker som ett as och		den lille gossen är en sinnesrubbad snyltgäst	 
	 
	 47	 
	 
		skrev harmoni		 här antagligen: övade sig att skriva harmoniska		ackord eller att göra flerstämmiga arrangemang utifrån en melodi	 
	 
	 48	 
	 
		Alperna i Wilhelm Tell		 scendekoration i Wilhelm Tell, opera med		musik av G. Rossini (1792–1868)	 
	 
	 48	 
	 
		kaffefläckar		 här: leverfläckar, missfärgade partier av huden	 
	 
	 48	 
	 
		såsom Fru Schwartz brukade, när en man av folket skulle få en		högadlig		 den populära romanförfattaren Marie Sophie Schwartz		skrev bl. a. Mannen av börd och kvinnan av folket (1858)	 
	 
	 48	 
	 
		sidensarge		 (variantform) sidensars; ett lätt, glatt sidentyg	 
	 
	 48	 
	 
		förföra henne som Lasse Lucidor		 skalden Lasse Lucidor (Lars Jo­		hansson, 1638–74) var knappast erotiskt vidlyftig men har ibland förväx­			 
	 
	 
	 
	 
	  	 
	 
		 				 lats med sin namne, prästsonen Lars Johansson, som anklagades för att		 (alldeles som skalden Lars Wivallius) ha förfört en adelsdotter; förväx­		 lingen finns i en avhandling om Lucidor (1876) författad av Strindbergs		uppsalavän Josef Linck	 
	 
	 49	 
	 
		stämman vox humana kallade han numera vox angelica		 vox huma­		na (latin) ’människoröst’; vox angelica (latin) ’änglaröst’; båda uttrycken		förekommer som namn på orgelstämmor	 
	 
	 49	 
	 
		Meyers Universum		 tyskt bildverk över sevärdheter i natur och konst		från hela världen som utkom i 46 band 1833–63 och översattes till en rad		olika språk	 
	 
	 49	 
	 
		basaltgrottan på Staffa		 den berömda Fingalsgrottan på ön Staffa		väster om Skottland	 
	 
	 49	 
	 
		Eolus		 vindarnas gud i grekisk mytologi	 
	 
	 50	 
	 
		indigenatsrätt		 infödingsrätt, oftast om företrädesrätt för personer		födda inom ett visst stift till prästtjänster inom stiftet; i vissa fall kunde		klockare ha liknande privilegier som prästerna	 
	 
	 52	 
	 
		Cooper [– – – ] Skalpjägaren, Spårfinnaren, Läderstrumpan, Hjortdö­		daren		 James Fenimore Cooper (1789–1851), känd framför allt för sina		romaner om indianer och vita, har skapat dessa litterära figurer (med		undantag för Skalpjägaren som återfinns hos Thomas Mayne Reid,		1818–83)	 
	 
	 52	 
	 
		storbåt		 här: s. k. roslagsskuta, en medelstor lastskuta i Stockholms		skärgård	 
	 
	 52	 
	 
		toalett		 här: toalettbord, dvs, ett bord eller en byrå med spegel där man		kammar sig etc.	 
	 
	 52	 
	 
		Taket är [– – – ] en ryggås med tvärbjälkar		 kyrkan saknade innertak		och var därför öppen ända upp till takåsen (»ryggåsen»)	 
	 
	 52	 
	 
		springbock		 sydafrikansk antilopart	 
	 
	 52	 
	 
		Prinsens Gubbar		 fattighjon som från början tillhörde en år 1834 på		Ladugårdslandet (Gärdet) inrättad försörjningsanstalt för avskedade		och uttjänta soldater vid Stockholms garnison; anstalten upplöstes 1851		varvid hjonen överfördes till Stockholms stads fattigvård	 
	 
	 52	 
	 
		träduvor som Prinsens Gubbar sälja till flugfällor		 möjligen avses		duvor av s. k. flugträ (av kvassiaved); träduvor som flugfällor är eljest		okända	 
	 
	 52	 
	 
		karamellsdeviser		 pappersinlindade karameller försågs förr ofta med		tänkespråk	 
	 
	 52	 
	 
		en valtflöjt på två fot		 en orgelstämma vars pipa är två fot hög			 
	 
	 
	 
	 
	 52	 
	 
		att simma i en sump		 sump här: badbassäng, badsump	 
	 
	 52	 
	 
		abstrakten		 se ovan, s. 38	 
	 
	 53	 
	 
		de lägsta basarna uppförde sig ibland oanständigt		 det kunde låta		som när någon släpper väder	 
	 
	 53	 
	 
		mekaniken fuktade		 om mekaniken blir fuktig kärvar den och kraftiga		ljud uppstår	 
	 
	 53	 
	 
		Westins Kristi förklaring		 åren 1828–93 utgjordes altartavlan i Ja­		kobs kyrka av en målning av Fredrik Westin (1782–1862) föreställande		Kristi förklaring (jfr Matteus 17: 1–8)	 
	 
	 53	 
	 
		Magister Lundberg		 Johan Gustaf Lundberg, magister, kyrkoherde i		Jakobs församling 1856–80	 
	 
	 53	 
	 
		Strömsborg		 holme i Stockholms ström strax norr om Riddarholmen,		under 1800-talet med en populär friluftsservering	 
	 
	 53	 
	 
		gissnad		 (variantform) gistnad, otät till följd av torka	 
	 
	 53	 
	 
		lönnar vilkas näsor etc. 
		 lönnens frukter kallas näsor därför att frukt­		baljan kan öppnas och klibbas fast vid näsan som en lösnäsa	 
	 
	 54	 
	 
		skramlade som ärter i en torkad gåsstrupe pigorna bruka nysta tråd		på		 liksom nystpinnar av trä, avsedda att nysta upp garn på, ofta hade		utskurna kulor som skallrade, kunde torkade gåsstrupar, använda för		garnnystning, förses med torkade ärter för att ge liknande effekt	 
	 
	 55	 
	 
		norrköpingsnäsa		 uppnäsa	 
	 
	 55	 
	 
		prästnäsor som sitter bak på gåsen		 den uppskjutande spetsen i		gumpen på en fågel kallades skämtsamt prästnäsa (oftast om gumpen på		en stekt gås)	 
	 
	 55	 
	 
		stenhus med en stensköld i pannan		 huset hade en adlig vapensköld		upptill på framsidan	 
	 
	 55	 
	 
		kamfiokort		 kamfio är ett äldre namn på det populära kortspelet kille;		den inhuggna bilden på skölden liknade tydligen någon av de figurer		som förekommer på kamfiokorten; Strindberg förklarar ordet på följande		sätt i brev 1/8 1895: »Ett kort ur spelet Kamfio eller Kille der Harelequin		var hufvudpersonen»	 
	 
	 55	 
	 
		blåsa valthornssolon med nävarne i klockstycket		 klockstycke den		öppna utvidgade delen av ett blåsinstrument; genom att föra in handen i		klockstycket kan man justera valthornets toner en halvton nedåt	 
	 
	 55	 
	 
		de utkrokade testarne		 de krökta, utböjda hårtestarna	 
	 
	 55	 
	 
		Rüdesheimer		 rhenvin, ett av de bästa i Rheingau	 
	 
	 55	 
	 
		pipa		 här: äldre rymdmått för våta varor (1 pipa = 180 kannor eller 471		liter)			 
	 
	 
	 
	 
	 56	 
	 
		van Boom		 se ovan s. 27	 
	 
	 56	 
	 
		åtta skilling banko [– – – ] eller sex tvåskillingsbakelser		 8 skilling		banko motsvarade 12 skilling riksgälds och räckte alltså till »sex tvåskil­		lingsbakelser»	 
	 
	 56	 
	 
		mjölkmagasin		 mjölkaffär	 
	 
	 56	 
	 
		Norra Gatan		 se ovan s. 43	 
	 
	 56	 
	 
		sjömätaren		 tjänsteman som gör mätningar och beskrivningar för		framställning av sjökort	 
	 
	 57	 
	 
		Älvsnabben		 ankarplats i Stockholms södra skärgård; härifrån avseg­		lade Gustav II Adolf med flottan till flera av sina fälttåg på andra sidan		Östersjön	 
	 
	 57	 
	 
		man tror att senare Dronning Maria Eleonora före sin berömda		flykt hållit sig dold här		 vid sin flykt från Sverige 1640 lämnade		Maria Eleonora landet i trakten av Trosa	 
	 
	 57	 
	 
		parvagn		 fyrhjulig vagn förspänd med två dragare, oftast en åkvagn	 
	 
	 57	 
	 
		ett mått bryggved		 bryggved brännved av vissa större dimensioner; 1		mått ved = 1/3 storfamn = 1,26 m3	 
	 
	 57	 
	 
		fågelkopp		 här: litet vinglas	 
	 
	 57	 
	 
		stockeld		 lägereld, stockvedsbrasa	 
	 
	 58	 
	 
		skålpund		 äldre viktenhet (1 skålpund = 425 gram)	 
	 
	 58	 
	 
		fjärding		 äldre rymdmått (för torra varor var 1 fjärding = ca 18 liter)	 
	 
	 58	 
	 
		pund		 äldre viktenhet, här troligen detsamma som lispund, en vikt av		växlande storlek; i fråga om livsmedel var 1 lispund = 8,5 kg	 
	 
	 59	 
	 
		Mysingens fjärd		 stor fjärd i Stockholms södra skärgård, avgränsas i		norr av Gålö, i väster av bl. a. Muskö, i öster av bl. a. Ornö, Utö och		Rånö	 
	 
	 59	 
	 
		nit		 här: (ålderdomligt) avund, misstanke, fiendskap	 
	 
	 59	 
	 
		knia gräs		 rycka upp gräs med händerna	 
	 
	 60	 
	 
		skrak och svärt		 här: kollektivbeteckning för skrakar och svärtor, se		ovan s. 11	 
	 
	 61	 
	 
		läsa bort		 fördriva genom att läsa böner eller besvärjelser	 
	 
	 62	 
	 
		manual		 se ovan s. 39	 
	 
	 62	 
	 
		spegeln		 jfr ovan s. 40 (reflektor)	 
	 
	 62	 
	 
		attributkammare		 förvaringsrum för scenisk rekvisita	 
	 
	 62	 
	 
		Berlins naturlära		 Nils Johan Berlin gav 1852 ut Lärobok i naturläran		för folkskolor och folkskollärare och samma år Läsebok i naturläran för		Sveriges allmoge, den senare en stor succé, översatt till flera språk	 
	 
	 63	 
	 
		kaptener och majorer med postkontor i bakgrunden		 det var van­			 
	 
	 
	 
	 
	  	 
	 
		 				 ligt att officerare som lämnat aktiv tjänst fick sin försörjning ordnad		genom att de blev föreståndare för ett postkontor	 
	 
	 63	 
	 
		Fryxell		 avser Berättelser ur svenska historien av Anders Fryxell		(1795–1881)			 
	 
	 64	 
	 
		det som sades varje gudstjänst att vi äro alla syndare, i synd födda		och jämväl syndat i alla våra levnadsdagar		 refererar till den synda­		bekännelse som regelmässigt ingår i högmässogudstjänsten	 
	 
	 64	 
	 
		vitlimning		 vitmålning, vitmening, jfr Matteus 23: 27	 
	 
	 64	 
	 
		lod		 äldre viktenhet (i fråga om silver var 1 lod = ca 13 gram)	 
	 
	 64	 
	 
		lög		 (variantform) ljög	 
	 
	 64	 
	 
		jag fattig syndig människa		 inledningen till syndabekännelsen (jfr		ovan)	 
	 
	 65	 
	 
		flarn		 här: tunn yttre bark på en tall	 
	 
	 65	 
	 
		Väktaren		 politisk och kyrklig veckotidning med konservativ hållning,		utkom 1853–88	 
	 
	 65	 
	 
		Stiftstidningen		 en stiftstidning för kyrkliga nyheter utgavs under		1800-talet i flertalet stift	 
	 
	 65	 
	 
		undantagsman		 jordbrukare som av åldersskäl överlät sin gård på en		ny ägare brukade i äldre tider ofta förbehålla sig, undantaga, vissa natura­		förmåner ur den försålda egendomen (bl. a. fri bostad) för att på så sätt		få försörjning under sitt återstående liv	 
	 
	 65	 
	 
		märgelgröuven		 (dialekt) märgelgraven, en grop för upptagning av		märgel, en kalkrik jordart använd som jordförbättring	 
	 
	 66	 
	 
		toddy		 en dryck av sprit eller vin som blandats med socker och hett		vatten	 
	 
	 67	 
	 
		svävande, obestämt som eolsharpan		 en eolsharpa var en vindharpa		som ställdes i ett fönster eller uppsattes i ett träd eller på ett tak; dess		strängar vibrerade i vinden med brutna ackord av en egenartad klang	 
	 
	 67	 
	 
		Alrik medregenten till Erik		 sveakungarna Alrik och Erik uppges i		den isländske historieskrivaren Snorre Sturlassons verk om de norska		kungarna, Heimskringla (1200-talet), ha varit bröder och samregenter	 
	 
	 67	 
	 
		sjöng han som han hört Günther så många gånger [– – – ]: Du bör ej		fruktan bära, kom följ mig till mitt slott!»		 Julius Günther		(1818–1904), berömd sångare, sjöng bl a. Don Juan; »Du bör ej fruktan		bära» är den s. k. förförelsearian (egentligen en duettino) i första akten		av denna opera	 
	 
	 68	 
	 
		gråna ut		 (dialekt) förtona	 
	 
	 68	 
	 
		»Och havets unga tärna hon gick en kväll så varm»		 ballad ur			 
	 
	 
	 
	 
	  	 
	 
		 				 operan Kung Carl XI:s jakt av Fredrik Pacius (1809–91) med text av Z.		Topelius	 
	 
	 68	 
	 
		folksången		 nationalsången; den skulle åhöras stående och med blottat		huvud	 
	 
	 68	 
	 
		Bernhardsberg		 schweizeri, dvs. kafé med utskänkningsrättigheter,		vid dåvarande Observatorieplan (motsvarar den del av Drottninggatan		som nu ligger mellan Kungstensgatan och Observatoriegatan)	 
	 
	 68	 
	 
		blinkade oskickligt		 oskickligt här: opassande, anstötligt	 
	 
	 68	 
	 
		»Hör hur stilla vinden susar»		 duett av E. F. Wrangel (1816–96),		textförfattaren okänd	 
	 
	 68	 
	 
		som när man flätar favörer		 Strindbergs förklaring i ett brev 20/8		1892 lyder: »sannolikt = valknutar. Man binder ihop grässtrån i ändarne		på ett konstigt sätt –, det får du fråga några fruntimmer om!»; en valknut		är en konstfullt flätad knut i form av en liggande 8 som på franska kallas		lacs d’amour; det franska faveur betyder både tunt sidenband och kär­		leksbevis som en kvinna ger en man	 
	 
	 68	 
	 
		munnas		 här: kyssas	 
	 
	 68	 
	 
		bette		 (dialekt) toft, sittbräde tvärskepps, dvs. på tvären i en båt	 
	 
	 69	 
	 
		gravat		 äldre form för grå et	 
	 
	 69	 
	 
		plantat		 planterat	 
	 
	 69	 
	 
		kalumet		 fredspipa	 
	 
	 69	 
	 
		pemmikan		 ursprungligen beteckning på ett slags koncentrerad kött­		föda, som användes av nordamerikanska indianer, och som bestod av		torkat, finfördelat kött som blandats med fett, sammanpressats i läder­		säckar och skurits i skivor	 
	 
	 69	 
	 
		mixolydisk tonart		 kyrkotonart med ett halvt tonsteg efter tredje och		sjätte tonen (en vanlig durskala har halva tonsteg efter tredje och sjunde		tonen)	 
	 
	 70	 
	 
		vandla		 här: förvandla	 
	 
	 70	 
	 
		rölakan		 allmogevävnad i många färger och med geometrisk mönstring	 
	 
	 70	 
	 
		gyllenduk		 (ålderdomligt) tyg med invävd guldtråd (motsvarar nume­		ra ungefär guldlamé)	 
	 
	 70	 
	 
		gått till sällare jaktmarker		 avlidit; uttrycket de sälla jaktmarkerna åter­		går på föreställningar om livet efter döden hos nordamerikanska indian­		folk; det vann spridning genom J. F. Coopers indianromaner	 
	 
	 70	 
	 
		den röda pipleran		 piplera som används för tillverkning av kritpipor		är vanligen vit; här åsyftas troligen den mörkröda mjuka kalksten (cat­		linit, röd pipsten) varav huvudet i indianernas fredspipor tillverkades			 
	 
	 
	 
	 
	 70	 
	 
		utblommerat		 utsmyckat	 
	 
	 70	 
	 
		dorsk		 här: motvillig, gensträvig	 
	 
	 70	 
	 
		förgjorde bössor		 gjorde bössor odugliga genom trolldom	 
	 
	 
	 
			 MIN SOMMARPRÄST	 
	 
	 74	 
	 
		jämnbörding		 (variantform) jämbörding	 
	 
	 74	 
	 
		kastar mässkjortan över mig, tar eden av mig		 ikläder mig mäss­		skjorta och låter mig avlägga prästeden; mässkjorta ett liturgiskt plagg		(alba); prästed ämbetsed som avlades vid prästvigning fram till 1893 då		den ersattes av ett prästlöfte	 
	 
	 74	 
	 
		primsignar mig		 primsigna här: göra korstecken över en odöpt person		som avser att låta döpa sig	 
	 
	 75	 
	 
		Schopenhauers och Hartmanns genomskådningar		 Arthur Scho­		penhauer (1766–1838) och Eduard von Hartmann (1842–1906), tyska		filosofer, kända för sina pessimistiska åskådningar	 
	 
	 75	 
	 
		Strauss		 D. F. Strauss (1808–74), tysk teolog vars arbete Das Leben		Jesu (1835–36, svensk övers. Jesu lefnad, 1841) väckte häftig debatt även		i Sverige; han utmålades som ärkeförnekaren, ja som Antikrist själv	 
	 
	 75	 
	 
		Renan		 Ernest Renan (1823–92), fransk filolog och religionshistoriker,		påverkad av bl. a. Strauss, vann världsrykte med La vie de Jésus (1863,		två svenska övers. Jesu lefnad, resp. Jesu lefverne, samma år)	 
	 
	 75	 
	 
		magnetisera		 här: hypnotisera, suggerera	 
	 
	 75	 
	 
		apologetiska minnen [– – – ] apologetiken		 apologetik del av teologien		med uppgift att bevisa och försvara kristendomens sanning	 
	 
	 75	 
	 
		coitus		 (latin) samlag	 
	 
	 75	 
	 
		table d’hôte		 restaurangmåltid enligt en på förhand av värden bestämd		matsedel som ibland intas vid gemensamt bord	 
	 
	 76	 
	 
		rikta		 här: (ålderdomligt) berika, utvidga	 
	 
	 77	 
	 
		rotpipa		 tobakspipa av hård trädrot (t. ex. alrot eller briar-rot)	 
	 
	 77	 
	 
		kesa		 rusa iväg med svansen i vädret (om kreatur, särskilt lekfulla		kalvar)	 
	 
	 77	 
	 
		flöja		 hoppa över stängsel (vanligen om boskap)	 
	 
	 77	 
	 
		rötägg		 här: ägg som ej blivit kläckta och ruttnat i redet	 
	 
	 77	 
	 
		känner älgspår		 här: identifierar, hittar älgspår	 
	 
	 78	 
	 
		Du ska inte kalla madammerna fru		 ’fru’ som tilltalsord till en gift		kvinna markerade under 1800-talet högre social ställning än ’madam’	 
	 
	 78	 
	 
		boställe		 bostad som löneförmån	 
	 
	 
	 
	 
			 PASTORNS ÄLG	 
	 
	 81	 
	 
		fara med sumpen		 sump anordning för förvaring av levande fisk; även		om båt med sådan anordning	 
	 
	 81	 
	 
		villa		 (dialekt) vilda	 
	 
	 81	 
	 
		ränta		 här: användbara biprodukter vid slakt (inälvor m. m.)	 
	 
	 81	 
	 
		spiggolja		 olja som framställdes genom urkokning (’utsmältning’) av		spiggfiskar och som användes till fernissa	 
	 
	 81	 
	 
		bevillning		 egentligen: skatt eller uttaxering till staten; här skämtsamt		om vad pastorn fått sig ’beviljat’	 
	 
	 81	 
	 
		den elfte augusti		 den dag då jakttiden för älg började	 
	 
	 81	 
	 
		saltsleke		 saltsten, slicksten för djur	 
	 
	 82	 
	 
		älgstånd		 plats där älgar brukar hålla till	 
	 
	 82	 
	 
		högdjur		 ädelt villebråd, här: älg	 
	 
	 82	 
	 
		vars mans goda pris		 rättmätig fångst för var och en	 
	 
	 82	 
	 
		gudslån		 här (dialekt): den växande grödan; den vanliga betydelsen är		eljest ’mat och dryck’, ’någonting att äta’	 
	 
	 82	 
	 
		lägga in ett lod		 lod här: blykula	 
	 
	 82	 
	 
		ringade		 inneslöt, inringade, gick runt för att undersöka in- och utspår	 
	 
	 82	 
	 
		hasseldroget		 se ovan s. 10	 
	 
	 82	 
	 
		som om man tagit ur järnen ur ett skelett		 benen i ett skelett som		arrangerats för utställning måste hållas i läge genom järnstänger, trådar		eller liknande	 
	 
	 83	 
	 
		milar		 se ovan s. 9	 
	 
	 83	 
	 
		hoja		 (variantform) hoa, hojta	 
	 
	 83	 
	 
		själva pesen		 här: själva älgtjuren; pese (dialekt) penis hos större djur;		Strindberg skriver i brev 20/8 1892 om ordet: »Hvad nu pesen angår så		är det väl tjurpesen det gäller (hvilken som bekant nyttjas som piska),		såvida det ej är besen, som det ock kallas»; bese eller bärse (dialekt) gumse	 
	 
	 83	 
	 
		legfolk		 tillfälligt anställt, lejt arbetsfolk	 
	 
	 83	 
	 
		kaffehalva		 kaffe med brännvin i, kaffegök, kaffekask	 
	 
	 83	 
	 
		kojor		 (dansk dialekt) testiklar, pung hos djur; Strindberg förklarar i		brev 20/8 1892: »Kojor = gumskojor = scrotum och testiklarna af gum­		sen (Hörde ordet första gången i Stockholm af en slagtare. Dessa sälja		gumskojorna som en delikatess [– – – ])»	 
	 
	 83	 
	 
		kratsar sin bössa		 rensar loppet på sin bössa (med särskild borste, s. k.		krats)	 
	 
	 83	 
	 
		stånd		 här: djur som uppehåller sig inom ett begränsat område			 
	 
	 
	 
	 
	 84	 
	 
		då blir de andra liksom drevet		 drev här: drevfolk, drevkarlar	 
	 
	 84	 
	 
		hugn		 (variantform) hugnad, glädje	 
	 
	 84	 
	 
		guldklocka med pitschafter		 pitschaft sigillstamp, signet, särskilt så­		dan i ring eller urkedja; »fickur med vidhängande pitschaft» var vanliga		på 1800-talet	 
	 
	 84	 
	 
		regalt pastorat		 pastorat där kyrkoherden utnämndes av Kungl. Maj:t,		oberoende av val och sökande	 
	 
	 85	 
	 
		att hovet skulle vara fromt på visst sätt		 särskilt drottning Sofia		ansågs påverkad av de nya väckelserörelserna	 
	 
	 85	 
	 
		Carabia		 antagligen efter det franska charabia ’rotvälska’, ’bisarrt och		obegripligt språk’, ’rappakalja’	 
	 
	 85	 
	 
		stiftelsen		 Evangeliska fosterlandsstiftelsen	 
	 
	 85	 
	 
		ett slags Bethelskepp av deras fårahus		 Bethelskepp fartyg inom han­		delsflottan på vilka man regelbundet höll gudstjänst (efter Betel ’Guds		hus’ i 1 Mosebok 28: 19); på 1830-talet organiserades sjömannasällskap		där betrodda medlemmar och fartygskaptener (»betelkaptener») ålades		att hålla gudstjänst ombord; några decennier senare tillkom Evangeliska		fosterlandsstiftelsens sjömansmission för liknande syften (jfr »av deras		fårahus»)	 
	 
	 85	 
	 
		Söta Jesus		 uttrycket är vanligt i äldre pietistiska sånger	 
	 
	 85	 
	 
		Boccacciomarschen		 berömt inslag i Franz von Suppés mycket lättfär­		diga operett Boccaccio (1879)	 
	 
	 85	 
	 
		kanoniär		 sjöartillerist, en som tjänstgör i kanonservis till sjöss	 
	 
	 87	 
	 
		raketers uppsättande		 uppskjutning av raketer	 
	 
	 87	 
	 
		egalitetslogik		 jämlikhetsresonemang	 
	 
	 87	 
	 
		chagrinsetui		 liten ask av färgat läder som genom särskild behandling		givits en kornig yta	 
	 
	 87	 
	 
		slagit på trumf		 spelat ut ett trumfkort och därmed tagit hem spelet	 
	 
	 87	 
	 
		På violett sammet låg infälld en snusdosa som sken lik kalken mot		påskadagens mässhake		 kalken är nattvardskalken; påskdagens mäss­		hake är vit – däremot är mässhaken violett under fastan	 
	 
	 87	 
	 
		kontrollen		 här: kontrollstämpeln (guld- och silverföremål förses med		kontrollstämpel)	 
	 
	 87	 
	 
		katse		 (variantform) kasse; här: nät som användes vid kokning av ägg	 
	 
	 88	 
	 
		det är en kvarts mark; gör mig åtta lod		 äldre viktenheter: 1		mark = ca 400 gram, 1 lod = ca 13 gram; åtta lod motsvarar sålunda 104		gram, dvs. obetydligt mer än en kvarts mark	 
	 
	 88	 
	 
		ett skålpund Rappé och grovsikt		 skålpund jfr ovan s. 58; rappé ett			 
	 
	 
	 
	 
	  	 
	 
		 				slags finmalet snus; grovsikt här: vardagligt namn på ett grovt snus	 
	 
	 88	 
	 
		Stjärnan		 krog på Österlånggatan i Gamla stan	 
	 
	 
	 
			 EN BROTTSLING	 
	 
	 91	 
	 
		fånggevaldiger		 tjänsteman som hade till uppgift att föra häktade till		domstol eller fängelse	 
	 
	 91	 
	 
		vice häradshövding		 titel som bars av jurist som fullgjort tings­		tjänstgöring	 
	 
	 91	 
	 
		ta en gunstig vindkåre i sin nya frack		 domare i underrätt var i sin		ämbetsutövning i äldre tid ofta iförd uniform eller frack; hela uttrycket:		skaffa sig en god start i sitt nya ämbete	 
	 
	 92	 
	 
		om mördaren tillhörde brottslingarnes typ eller ej		 jfr kommenta­		ren ovan s. 174f.	 
	 
	 92	 
	 
		Sedan nämnden gått eden		 nämnden som helhet avlade ej ed vid varje		rättegång; däremot skulle varje enskild ledamot av nämnden avlägga ed		när han tillträdde som nämndeman	 
	 
	 92	 
	 
		kuta ut		 här: bukta ut	 
	 
	 92	 
	 
		nackfrans		 mindre peruk som skådespelare använder; peruken fästes i		en s. k. tress (platt fläta gjord av smala snoddar av silke eller hår) under		skådespelarens eget hår, den förlänger detta och faller ner på nacken;		kallas även nackkrans	 
	 
	 93	 
	 
		livet gick av		 livet upphörde	 
	 
	 94	 
	 
		Nu säger lagen [– – – ] att: känd, det vill säga bekänd sak, är så god		som vittnad [– – – ] eller svekligen förledd är		 referatet här och strax		nedanför av lagtexten motsvarar första meningen i 17 kap. 36 § rätte­		gångsbalken i 1734 års lag	 
	 
	 94	 
	 
		till laga ålder kommen		 syftar på den s. k. straffmyndighctsåldcrn		(enligt 1864 års strafflag normalt 15 år)	 
	 
	 94	 
	 
		afficiera		 påverka, angripa	 
	 
	 94	 
	 
		brott som på liv gå		 brott som medför dödsstraff	 
	 
	 95	 
	 
		tog till godo		 här: lät ske, tillät	 
	 
	 95	 
	 
		med full överläggning		 överlagt, med berått mod	 
	 
	 96	 
	 
		stank av [– – – ] karbolsyra		 karbolsyra insprutades i blodkärlen på en		avliden för att hindra alltför snabb förruttnelse	 
	 
	 98	 
	 
		lagman		 denna titel avskaffades 1849 när lagmansrätterna upphörde		men användes i folkligt språk även därefter som titel för häradshövding			 
	 
	 
	 
	 
	 98	 
	 
		ledamot av förre bondeståndet		 bondeståndet avskaffades när två­		kammarriksdagen infördes 1866	 
	 
	 98	 
	 
		svängde sin pincené, det nya lantmannapartiets fälttecken		 Lant­		mannapartiet bildades 1867 och blev det inflytelserikaste partiet i den		nya tvåkammarriksdagen; i januari 1888 delades partiet och Nya Lant­		mannapartiet tillkom; Strindberg avser här antagligen partiet före		sprängningen	 
	 
	 98	 
	 
		botas		 här: gottgöras, sonas, bestraffas	 
	 
	 99	 
	 
		som man ej kärar mot död man		 kärar mot här: anklagar, väcker åtal		mot	 
	 
	 99	 
	 
		urarvagörelse		 innebär att man frånträder sin arvsrätt för att slippa		ansvar för skulder i ett dödsbo	 
	 
	 99	 
	 
		jag kallar honom mördaren [– – – ] ehuru bevis saknas att han endast		är dråpare eller misshandlare		 1864 års strafflag skilde mellan		»mord» (dödande »med berått mod»), »dråp» (dödande »i hastigt		mod») samt misshandel varav döden följt (oavsiktligt dödande som följd		av svår misshandel)	 
	 
	 100	 
	 
		änskönt		 fastän, ehuru	 
	 
	 101	 
	 
		lagen tillåter icke att pina någon till bekännelse, men om halv		bevisning finnes, kan domaren »försöka med svårare fängel­		se»		 1734 års lag förbjöd tortyr men tillät domaren att i grova brottmål		»varsamligen» använda »svårare fängelse» för att framtvinga bekännel­		se; »Svårare fängelse» innebar i realiteten ett slags tortyr; 1772 förbjöd		Gustav III användande av »pinorum» och från 1826 bestod »svårare		fängelse» av att fången hölls »alldeles sysslolös»; bestämmelserna härom		upphävdes först 1868	 
	 
	 102	 
	 
		talar på		 klandrar, kritiserar	 
	 
	 
	 
			 VIDSKEPELSE	 
	 
	 107	 
	 
		partikularist		 person som är obenägen att gå samman med andra,		särling	 
	 
	 107	 
	 
		båtsman		 indelt soldat vid flottan	 
	 
	 107	 
	 
		skänklar		 här: ben (oftast om ryttare)	 
	 
	 107	 
	 
		kaliber		 här: storlek	 
	 
	 107	 
	 
		vara en hund att		 vara en baddare, bjässe, överdängare att	 
	 
	 107	 
	 
		lystade		 (ålderdomligt) lyste, behagade, hade lust			 
	 
	 
	 
	 
	 107	 
	 
		kantäpplen		 äpplesorter som har tydliga åsar eller ränder från ögat		(flugan) mot stjälken	 
	 
	 108	 
	 
		weg		 borta, ’väck’	 
	 
	 108	 
	 
		fruktsporre		 små skott på en fruktträdsgren som utvecklar blommor		och blad och som lätt kan brytas av utan att barken fläks upp	 
	 
	 108	 
	 
		mandarintecken		 mandarinerna, höga ämbetsmän i det gamla Kina,		bar olika knappar i hatten och broderier på bröstet som angav deras		rang	 
	 
	 108	 
	 
		skyddade mot stryk som stål mot onda andar		 i folktron är stålet det		vanligaste skyddsmedlet mot onda makter (t. ex. en knivspets i ladugår­		den för att skydda korna eller i vaggan för att skydda barnet)	 
	 
	 108	 
	 
		snyta		 här: lura på pengar, skinna	 
	 
	 109	 
	 
		dragklaver		 dragspel, handklaver	 
	 
	 109	 
	 
		treva ägg		 leta efter, plocka ägg	 
	 
	 109	 
	 
		sitt förvärv		 här: sin inkomst eller sitt näringsfång	 
	 
	 109	 
	 
		kryddbopåse		 papperspåse använd i kryddboden (ålderdomlig beteck­		ning för speceriaffär)	 
	 
	 110	 
	 
		klappa om		 här: slå mot, klappa till	 
	 
	 
	 
			 HÖJER TAR GÅRDEN SJÄLV	 
	 
	 113	 
	 
		moja sig		 gona sig, ha det skönt	 
	 
	 113	 
	 
		ejdersträckt		 (dialekt) ’ejderdräkt’, ’ejdersträck’, ejderns flygande i		flock tätt över vattenytan under vårflyttningen (ejdern är flyttfågel på		ostkusten)	 
	 
	 113	 
	 
		liksta		 (dialekt) bästa, duktigaste	 
	 
	 113	 
	 
		tog det till		 här: blev det än värre	 
	 
	 114	 
	 
		svinka		 (dialekt) visa sig opålitlig, slarva; även: uppträda som en		slinka	 
	 
	 114	 
	 
		komma sta		 försöka, pröva på	 
	 
	 115	 
	 
		kil		 här: en lång strutliknande säck på en fiskenot som samlar upp den		fångade fisken	 
	 
	 115	 
	 
		den fjortonde mars		 denna dag var lagstadgad fardag vid jordbruks­		arrende, dvs. den dag då en arrendator skulle tillträda eller lämna sitt		arrende	 
	 
	 116	 
	 
		halp		 (ålderdomligt) hjälpte	 
	 
	 116	 
	 
		gisten		 pluralis av gista, stör eller påle för upphängning och torkning av		nät	 
	 
	 116	 
	 
		slåmark		 äng som slås, slåttermark			 
	 
	 
	 
	 
	 117	 
	 
		sätta lusen i örat		 ge någon en vink eller idé som verkar lockande och		oroande ända tills den realiserats; Strindberg har själv i brev 20/8 1892		beskrivit vad det gäller: »Släppa en lus i örat = Berätta någon. Exaktare:		ge någon en elak instigation [dvs. eggelse, upphetsning], som oroar den		som fått den, och emedan den retar honom till hämd (vanligtvis) eller		så»	 
	 
	 118	 
	 
		spira		 här: avkvistad trädstam, stör	 
	 
	 118	 
	 
		båtbord		 här: virke som är lämpligt till ytterbeklädnad av en båts		botten och sidor (s. k. bordläggning)	 
	 
	 118	 
	 
		rothuggare		 en som utförde rothuggning eller stubbrytning	 
	 
	 119	 
	 
		hålla fall för åkrarna		 svara för åkrarnas avdikning	 
	 
	 119	 
	 
		sakeltyg		 djävulskap, sattyg	 
	 
	 119	 
	 
		gå ut med		 klara av, gå i land med	 
	 
	 120	 
	 
		onera		 här: bördor, pålagor	 
	 
	 120	 
	 
		aronsstavar		 anspelar på Arons stav som grönskade och sköt skott (4		Mosebok 17)	 
	 
	 120	 
	 
		betala med inteckningar		 här: betala genom att ta lån av säljaren med		inteckningar i gården som säkerhet	 
	 
	 
	 
			 SJÖNÖDSLÖFTET	 
	 
	 123	 
	 
		sjönödslöfte		 löfte avgivet i sjönöd om att i händelse av räddning göra		en god gärning eller en donation; även om den utlovade gåvan	 
	 
	 125	 
	 
		skälfångst		 skäl (dialekt) säl	 
	 
	 125	 
	 
		ökan		 (dialekt) ekan	 
	 
	 126	 
	 
		årlom		 den del av en åra som är närmast handtaget och med sin nedre		del vilar i årtullen	 
	 
	 126	 
	 
		kobbrangel		 rad av övervattensrev (Strindbergs egen förklaring i brev		20/8 1892)	 
	 
	 126	 
	 
		råkade han ro opp sig		 råkade här: lyckades	 
	 
	 126	 
	 
		lodbössa		 framladdningsgevär för blykulor; lod (ålderdomligt) kulor för		gevär eller kanon	 
	 
	 126	 
	 
		få redigt för sig		 få klart för sig	 
	 
	 126	 
	 
		akterbette		 (dialekt) toft, sittbräde i aktern	 
	 
	 127	 
	 
		på halv sida mot		 snett framifrån eller rätt från sidan	 
	 
	 127	 
	 
		kantra		 här: ändra riktning	 
	 
	 127	 
	 
		varit till skrift		 varit till nattvarden	 
	 
	 127	 
	 
		läsud		 här: båtsida i lä; sud (dialekt) reling eller sida på båt			 
	 
	 
	 
	 
	 127	 
	 
		Jag fattig syndig människa!		 början av syndabekännelsen som läses i		högmässan	 
	 
	 128	 
	 
		förliden		 (ålderdomligt) härförleden, för en tid sedan	 
	 
	 128	 
	 
		smideskol		 kol avsett att användas vid smide	 
	 
	 128	 
	 
		krona med sju pipor		 pipa här: hållare vari ett ljus stickes ner	 
	 
	 128	 
	 
		Herren upplyse sitt ansikte över oss och vare oss nådig		 förvräng­		ning av två rader i den s. k. aronitiska välsignelsen, som i Karl XII:s		bibelöversättning löd: »Herren låte sitt ansikte lysa över oss och vare oss		nådelig. Herren upplyfte sitt ansikte över oss och give oss frid»; jfr 4		Mosebok 6:25–26	 
	 
	 128	 
	 
		hornlykta		 gammaldags lykta med rutor av horn (i stället för glas)	 
	 
	 128	 
	 
		vara kontrollerad		 här: vara av kontrollerat silver, dvs. försedd med		kontrollstämpel	 
	 
	 129	 
	 
		handkragarna		 här troligen: ljusmanschetterna	 
	 
	 129	 
	 
		»Lov pris och tack ske dig, o fader käre!»		 inledningsorden till psalm		302 i 1695 års psalmbok; författare av psalmen är Laurentius Paulinus		Gothus (1565–1646)	 
	 
	 129	 
	 
		Herre Jesus! som gick på vattnet och bjöd böljorna lägga sig!		 efter		t. ex. Markus 6: 48–51 eller 4:37–41	 
	 
	 129	 
	 
		elemenskat		 förbaskat	 
	 
	 129	 
	 
		i solgången		 här: vid solens uppgång	 
	 
	 129	 
	 
		flacket		 här: öppna havet	 
	 
	 129	 
	 
		ryska regeringen		 Finland och Åland var ryskt område 1809–1917	 
	 
	 129	 
	 
		gamla stilen		 den julianska kalendern (gamla stilen) som tillämpades i		Ryssland fram till 1917, var 1800–1899 tolv dagar efter den gregorianska		(nya stilen) som gällde i Sverige sedan 1753 (dvs. 1 januari gamla		stilen = 13 januari nya stilen); den tidsskillnad på en timma som Vest­		man tänker på i fortsättningen har ingenting med gamla stilen att göra		utan beror på att Sverige ligger väster om Finland	 
	 
	 129	 
	 
		ältfrossan		 folklig benämning på ett slags frossa som drabbade barn	 
	 
	 130	 
	 
		Siverien		 Sibirien	 
	 
	 
	 
	 
	 SKRÄDDARNS SKULLE HA DANS	 
	 
	 133	 
				 Byttafjärden		 vattnet mellan öarna Gillinge, Kastön och Villinge ca 8		 km öster om Kymmendö, dvs. mellan Norra Långviksärden och Nor­		 stensfjärden			 
	 133	 
				 Gåsskär		 en ö ca 5 km nordost om Gillinge		 
			 
	 
	 
	 
	 133	 
				 Skoboraden		 äldre benämning på den räcka av öar åtskilda av smala		 och grunda sund som sträcker sig från ön Gillinge ca 1 mil åt nordost			 
	 133	 
				 för babordshalsar		 med vinden från babord (dvs. från båtens vänster­		 sida sett från aktern)			 
	 133	 
				 kranbalksvis		 en riktning i 45° vinkel mot kurslinjen, mittemellan rätt		 förut och tvärs på endera sidan; jfr Strindbergs egen förklaring i brev		 13/12 1889: »Skäret låg i lä [– – – ] men kranbalksvis, det vill säga: icke rätt		 i lä utan något framåt, åt kranbalken till»; kranbalkar balkar som skjuter		 ut i 45° vinkel från stävriktningen och som användes när ankaret hissas		 upp			 
	 133	 
				 benved		 Evonymus europaea, en buske med giftiga frön i röda fruktkapslar			 
	 133	 
				 det eviga cirkelsegmentet		 den oändliga havsytan			 
	 133	 
				 huvudskalleplatsen		 anspelar på Golgata (jfr Matteus 27: 35)			 
	 134	 
				 sumpkista		 träkista med hål avsedd att sänkas i vattnet för förvaring av		 levande fisk, ofta inbyggd i en båtbrygga			 
	 134	 
				 duväpplen		 namn på äpplesorter med små fina äpplen (t. ex. Filippa)			 
	 134	 
				 spåmanstistel		 spåtistel (Carlina vulgaris) vars blommor sluter sig mot		 regn			 
	 135	 
				 icke skulle längre ner i världen		 icke skulle fortplantas eller leva		 vidare			 
	 135	 
				 hans ögon växa ut		 öga här: knopp från en ympkvist som inympas i en		 stam			 
	 135	 
				 Sandemar		 ett gods 2 km väster om Dalarö			 
	 135	 
				 Societet		 här: societetshus, byggnad för sällskapsliv på badort			 
	 135	 
				 långrevslåda		 låg öppen låda i vilken långrev iordningställes och förva­		 ras; långrev är ett fiskredskap som består av en lång lina vid vilken		 fiskkrokar är fästa med tafsar			 
	 135	 
				 karda		 här: (bildligt) om skott som liknar en rund sträng av kardad ull			 
	 135	 
				 sprita		 här: bespruta			 
	 136	 
				 sjusovaredagen		 den 27 juli hette fram till 1901 i almanackan sju		 sovares dag till minne av en kristen martyrlegend; regn på denna dag		 betydde enligt folktron regn i sju veckor			 
	 137	 
				 Mörtön		 det finns två öar med detta namn nordost om Kymmendö		 (Mörtö och Mörtö-Bunsö)			 
	 137	 
				 hamn-munnen		 hamnmynningen			 
	 138	 
				 sammetsrosor		 sannolikt en ört av släktet Tagetes			 
	 138	 
				 dragharmonika		 dragspel			 
	 138	 
				 »vill»		 (dialekt) vild, galen		 
			 
	 
	 
	 
	 138	 
				 positivbock		 ställning med korslagda ben under ett positiv			 
	 138	 
				 ränne		 här: vind, utrymme närmast under taket för förvaring av hö,		 bräder och liknande			 
	 140	 
				 rosenhäger		 ett slags stora gulvita höstäpplen med röda strimmor och		 med rodnande fruktkött närmast under skalet			 
	 140	 
				 fruktsporrar		 se ovan s. 108			 
	 140	 
				 stickelbärsbuske		 krusbärsbuske			 
	 140	 
				 pippa		 (lågspråkligt) ha samlag			 
	 141	 
				 svavelsticka		 äldre typ av tändsticka			 
	 141	 
				 ankare		 här: liten tunna för våta varor, »brännvinskagge»			 
	 141	 
				 en redig		 här: en stor sup			 
	 
	 
	 
	 
	 UPPSYNINGSMAN	 
	 
	 145	 
				 flygande Holländarn		 se ovan s. 13			 
	 145	 
				 han for mellan Furusund och Landsort		 Furusund badort och tullsta­		 tion i Stockholms norra skärgård sydost om Norrtälje; Landsort fyr- och		 lotsplats utanför Södertörns sydspets vid södra gränsen av Stockholms		 skärgård			 
	 145	 
				 storskot		 tåg med vilket storseglet manövreras under segling			 
	 145	 
				 gubben hade gjort sista beslaget i Stockholms Skärgård, som på en		 natt inbragte honom tio tusen kronor		 under senare delen av 1800-		 talet fick den som beslagtog smuggelgods en belöning motsvarande 75 %		 av såväl godsets värde som de för smugglingen utdömda böterna			 
	 145	 
				 stormklyvare		 mindre klyvare i kraftig duk, som kan föras även i hårt		 väder; klyvare se ovan s. 23			 
	 145	 
				 ölsupsfärgad		 ölsupa maträtt bestående av välling blandad med öl eller		 svagdricka; dess färg är gulbrun			 
	 145	 
				 rundgattad akter		 rundad akter; ordet rundgattad betyder egentligen		 ensamt ’med rund eller buktig akter’			 
	 145	 
				 gaffel		 här: stång vid vilken storseglets överkant är fästad; gaffeln är		 med sin gaffellika ända fäst mot mastens baksida och i den andra ändan		 kan en flagga anbringas			 
	 145	 
				 sumpkista		 se ovan s. 134			 
	 145	 
				 kabysspipa		 rökrör från spisen i kabyssen (skeppsköket)			 
	 146	 
				 så kom den välsignade frihandeln med Gripenstedt		 liberalen J. A.		 Gripenstedt ivrade för frihandel och som finansminister 1856–66 sänkte		 han tullar och upphävde alla importförbud		 
			 
	 
	 
	 
	 146	 
				 skålpund		 äldre viktenhet (1 skålpund = 425 gram)			 
	 146	 
				 kogg		 hanseatiskt krigs- eller handelsfartyg; Strindberg avser kanske koff		 holländskt handelsfartyg av växlande storlek			 
	 146	 
				 kryddöarnes muskotnötter		 kryddor från muskotträdet på Moluck­		 erna			 
	 146	 
				 karavante		 kinesiskt te som fraktats med karavan till Ryssland			 
	 146	 
				 utgård		 här antagligen: avlägset liggande gård, utskärsgård			 
	 146	 
				 slåtteröl		 slåtterfest, gille efter slåttern, ofta som tack för hjälpen med		 slåtterarbetet			 
	 146	 
				 när ejdern sträckte		 ejderjakten ägde som regel rum på vårsträcket,		 dvs. när ejdern som i Stockholms skärgård är flyttfågel återkommer på		 våren (oftast i april)			 
	 146	 
				 halvstop		 här: äldre mått för våtvaror, ca 2/3 liter			 
	 146	 
				 pund		 äldre viktenhet; här troligen: lispund, vikt av växlande storlek; i		 fråga om livsmedel var 1 lispund = 8,5 kg			 
	 148	 
				 slog han lag med		 slog han sig i lag med, började han sällskapa med			 
	 148	 
				 båtsman		 här: matros, sjöman, en som gör manskapstjänst på ett fartyg			 
	 148	 
				 varenda pinne		 här: varenda pinal, alltsammans, vartenda dugg			 
	 148	 
				 Tackel och stående gods		 tackel här: tågvirke på ett fartyg; stående gods		 sådant tågvirke som stöder och håller fast master, bogspröt och stänger		 (t. ex. stag för en mast) till skillnad från »löpande gods» som användes		 för att manövrera segel och rår			 
	 149	 
				 topp		 här: toppsegel, vanligen ett trekantigt segel ovanför gaffeln			 
	 149	 
				 gallrade polisonger		 gallrade här: glesnade			 
	 149	 
				 »jakt-löjtnant»		 befälhavare på tulljakt			 
	 149	 
				 glaskrona		 ljuskrona av glas eller med glasprismor som prydnader,		 »kristallkrona»			 
	 149	 
				 innanfönsters vadd		 när man satte in innanfönster under den kallare		 årstiden placerade man ofta vadd i karmen mellan rutorna			 
	 149	 
				 salning		 tvärslå på mast som bl. a. håller isär de tåg som stöttar masten		 i sidled; kan också fungera som stöd för mastkorg eller för förlängningar		 av masten			 
	 149	 
				 bälgvante		 tumvante			 
	 
	 
	 
	 
	 FLICKORNAS KÄRLEK	 
	 153	 
				 nerstamning av släkten		 här: vidareförande av släkten			 
	 153	 
				 ingicks sängelag		 här: blev man ett par som delade säng			 
	 154	 
				 älskarinna på rum		 älskarinna som man hyr rum åt, ’hålldam’		 
			 
	 
	 
	 
	 155	 
				 stygg		 här: ful			 
	 155	 
				 nu går hon all världenes snöda väg		 jfr »Jag går alla världenes väg»,		 kung Davids ord på dödsbädden (1 Konungaboken 2:2), och »Du snöda		 värld, farväl», inledningsorden till psalm 458 i 1819 års psalmbok,		 författad av tysken Heinrich Müller (1631–75) och översatt av J. O.		 Wallin; snöd här närmast ’fåfänglig’, ’usel’; hela satsen betyder antagli­		 gen ’nu går hon under’			 
	 156	 
				 spotta i andras kål för att få behålla den		 här: förstöra nöjet för andra		 för att själv få åtnjuta det; jfr det gamla talesättet: »Man spottar ofta i		 kålen och super honom själv ut» vilket betyder ’man föraktar ofta något		 som man sedan själv måste hålla till godo med’; kål här: kålsoppa			 
	 157	 
				 tångbålar		 här: tångruskor; egentligen är bål (eller tallus) namnet på		 huvuddelen av en växt som ej är uppdelad i rot, stam och blad (de flesta		 tångväxter har bål)			 
	 160	 
				 den 24:e oktober		 enligt 1833 års legostadga var den 24 oktober dag		 för till- och frånträde av anställning			 
	 160	 
				 bortkommen		 här närmast: moraliskt vilsekommen			 
	 161	 
				 förlora		 här: (dialekt) fördärva, förstöra			 
	 161	 
				 spela för		 här: göra sig till för, kollra bort			 
	 161	 
				 moster		 här: folkligt tilltalsord för äldre kvinna, ’tant’			 
	 161	 
				 weg		 borta, ’väck’			 
	 162	 
				 Maria Stuarts-krage		 upprättstående stärkt krage			 
	 163	 
				 gått i lag med		 här: legat med, »haft ihop det med»			 
	 
	 
	 
	 
	 Innehåll	 
	 
	 
	 
	 
	 
	 
	 Inledning7	 Den romantiske klockaren på Rånö17	 Min sommarpräst71	 Pastorns älg79	 En brottsling89	 Vidskepelse105	 Höjer tar gården själv111	 Sjönödslöftet123	 Skräddarns skulle ha dans131	 Uppsyningsman143	 Flickornas kärlek151	 
	 
	 
	 KOMMENTARER	 
	 
	 Tillkomst och mottagande167	 Ordförklaringar190	 
	 
	 
 
 