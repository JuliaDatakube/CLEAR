 
 
 
 
 
 
 
 
 
 
 
 
 
 
 
 
		Karin Boye	BEBÅDELSE					 
 
		KARIN BOYE			BEBÅDELSE			Noveller		STOCKHOLM	Albert Bonniers Förlag 
 
		Stockholm	Alb. Bonniers boktryckeri	1941 
 
		FÖRORD		Vid sin bortgång stod Karin Boye på höjden av	litterär skaparkraft. Jämte Kallocain, som hon hann	få färdig, sysselsatte henne sista året en stockholms-	och en uppsalaroman. Brottstycken av dessa båda	romaner och flera noveller äro bevarade i hennes	kvarlåtenskap. Därur publiceras här: Bebådelse,	Den dödas rätt, Asketer och En röst. Därtill har	lagts en rad noveller och några reseskisser av hen­	nes hand, som varit tryckta i tidningar och tidskrif­	ter. ”Äventyr i Kandia”, med motiv från en resa i	Grekland 1939, har icke tidigare varit offentliggjord	i den fullständiga form som här meddelas.						 
 
 
 
		 I	 
	 
	 
	 
	 
	 
	 
	 
	 BEBÅDELSE	 
	 
	 
	 
	 
	 
	 
	 
	 I	 
	 Den strålande septemberhimlen: ett hån! Den	 lugna vida utsikten över Västergötlands slätter och	 berg: ett hån! Tåget kunde ha dunkat sin väg fram	 i tusen år, i takt med mänsklighetens jäktande puls­	 slag : ångest – ångest – ångest!	 Nu var det krig igen ute i Europa.	 Långt borta kring bergen låg ett lätt dis; i sol­	 ljuset fick det skiftningar av guld och koppar. Han	 såg det med samma likgiltighet som om det varit	 det tråkigaste stationssamhälle och kände ett nästan	 fysiskt obehag, när den äldre damen mittemot lutade	 sig fram och höll andan för att riktigt suga in for­	 mer och dagrar. Att hon ännu gitte! Han påminde	 sig en liknelse av Tolstoj: en förolyckad hänger över	 avgrunden i en buske, som sakta men säkert håller	 på att lossna från sitt fäste; i bergskrevan fram­	 för sig upptäcker han honung, och medan han mär­	 ker hur rötterna en efter en släpper taget, slickar	 han i sig honungen ...	 
	 Hon hade grått kortklippt hår och sammetsbarett.	 Förmodligen en äldre konstnärinna. Bara för ett par	 år sedan skulle han säkert bestått en sådan reskam­	 rat åtminstone en liten fläkt av solidaritet, som en	 arbetare i samma tjänst, fast på ett annat område.	 Nu inställde sig snarast en motsatt reaktion, en star­	 kare ovilja än inför något annat människoslag. Ofta	 mötte han människor som han måste kalla fiender,	 inte till honom personligen, men till allt det han tjä­	 nade och representerade – och allt mer och mer	 blev de honom likgiltiga, djupt likgiltiga som var­	 dagens fula och välkända gator. Men människan	 framför honom, med sina vackra själfulla drag, med	 sitt anspråkslösa väsen och sin varma röst – hon	 väckte ett raseri inom honom, som han själv måste	 säga sig var löjligt. Kanske att allt som var ande	 påminde honom om det stora nederlaget. Allt som	 var ande var svagt och dömt till undergång. Och	 fast han själv nödvändigt måste räkna sig till andens	 följe och inte kände något annat hem och något	 annat mål, hatade han sina medkämpar som sig själv,	 därför att alla drömda segrar hade glidit dem ur	 händerna. I ett slags förnedringens raseri hånade	 han sig själv i de andra och vägrade kännas vid dem.	 För mannen i hörnet hyste han helt andra känslor.	 Han var säkert en av dem som kunde räknas till	 
	 fienderna och segrarna. Inför en isbjörn eller en	 flodhäst kan man fattas av skräck, men man lägger	 inte sina egna mänskliga mått på dem. Mannen i	 hörnet såg ut som en isbjörn eller en flodhäst, och	 varför skulle han inte då också vara sådan? Bara	 att han kunde nicka sömnigt över dagens tidning	 var ju talande nog. Till en isbjörn eller flodhäst	 leder ingen brygga över från människan, man har	 ingenting annat att göra än att häpna och undra	 – kanske till och med beundra. Det som lever över	 är alltid värt beundran. Allt annat är vårt subjek­	 tiva mått. Att ännu i undergången förhäva sig över	 sin besegrare – är det inte dårens envisa: ”Nog	 är han där tokig: han tror att han är Gud – och	 det är ju jag! ”	 Med en lätt snarkning överraskade och väckte is­	 björnen sig själv och såg sig yrvaken omkring i	 kupén. David Aurell sänkte hastigt blicken mot sin	 tidskrift, ett nyutkommet politiskt månadshäfte, som	 han köpte redan på bangården i London. Var skulle	 aftontidningarna komma på? Antagligen tidigast i	 Södertälje.	 ”Nej, nej, min herre”, fortsatte han tyst sin av­	 brutna tysta monolog, ”tro inte att där fanns någon	 fientlighet i min blick. Jag är den döende Hamlet,	 ni är segraren Fortinbras. Jag borde väl tala om	 
	 för er, att den döende tronarvingen Hamlet ger sin	 röst åt Fortinbras, som han aldrig har sett, men väl	 hört talas om, och som segerrikt tränger in i landet.	 Och när allt kommer omkring – vad har man annat	 att göra? Whatever is is right. Följaktligen också	 ni, herr Hippopotamus-Fortinbras. – Men ni, min	 fru, ni står på samma sjunkande skuta som jag. Vi	 har inte lyckats leva. Låt oss åtminstone visa, att	 vi vet vad det är att dö. Men ni vet det inte, ni	 vill inte veta det, min fru. Ni vill hålla uppe skenet	 av att leva, betyda något, ha en framtid. Det är det	 jag anser omoraliskt. That in our very death and	 burial sure Shadow to shadow well-persuaded saith:	 ”See how our works endure ... ”	 Med ens blev han pinsamt medveten om att ha	 rört på läpparna vid citatet. Dessutom hade han	 fixerat sin låtsade samtalspartner, och hon måste	 ha märkt det och undrat, att döma av det oroligt	 frågande ansiktsuttryck hon satte upp.	 I motsats till David Aurell hade Signe Thorling	 genast gripits av sympati och samhörighetskänsla,	 då hon iakttog ansiktet mittemot sig. Högmodigt, ja,	 och inte så lite heller – men var det egentligen	 något skäl till förargelse? Har inte bärarna av den	 eviga lågan rätt till en smula högmod? Det smala	 bleka ansiktet under det uppstrukna ljusa håret var	 
	 stundtals stelt som en mask – stundtals brast skor­	 pan av hettan inifrån, och en ryckning, en grimas	 visade vilket tryck den i själva verket var utsatt	 för. Också hans rörelser hade något av samma	 ryckighet – hetsiga och behärskade. ”En eldsjäl i	 en bräcklig kropp”, sammanfattade hon sina intryck	 och kände sig själv ganska rörd vid de patetiska	 orden. Han rörde på läpparna – han ville säkert	 säga något. Signe Thorling väntade och lyssnade,	 men ingenting kom. Hon hade en känsla att hon	 måste hjälpa honom på traven med det han som	 alla andra hade på hjärtat.	 – Är det inte förfärligt med kriget! sade hon.	 Han vred sig bokstavligen under denna spelöpp­	 ning. Det är oss tillåtet, det är till och med god ton	 att vara banal intill en viss gräns, men den grän­	 sen där det upphör att vara tillåtet är gränsen mel­	 lan det som hör till ytan och det som hör till kärnan.	 Till och med herr Hippopotamus i hörnet måste	 medge att kriget var något förfärligt. Han kunde	 inte helt enkelt svara: jo, det är förfärligt. Det	 skulle varit tomt ljud. Hon kunde säga det natur­	 ligt och sorgset, han kunde inte.	 Han ryckte på axlarna.	 – Jag tänker mig att det bara är en del av den	 nya världsepok vi börjar uppleva, svarade han. –	 
	 Vi kommer att kastas in i en sådan smältdegel för	 både politiska förhållanden och personliga värden,	 att våra ord inte räcker till – inte ens våra begrepp	 räcker till – ja inte ens vår känsla räcker till –	 vår roll är bara att smältas ner. – Ni har inga	 söner.	 Det sista sade han som ett enkelt konstaterande,	 och hon såg undrande på honom.	 – Nej, det har jag inte. Lyckligtvis, är man	 frestad att säga. Men hur visste ni det?	 – Jag hörde det på er ton, när ni sade ”förfär­	 ligt”. Det var så fullt av medlidande och indigna­	 tion och ändå så opersonligt. Ni talade i mänsklig­	 hetens namn, inte i ert eget. (”Som man brukade i	 er ungdom”, höll han på att tillägga, men hövlig­	 heten hejdade honom.)	 – Men i våra dagars krig blir väl kvinnorna lika	 hårt ansatta som männen!	 – Antagligen. Vi har väl bara inte fattat det än.	 – Åtminstone behöver man inte skiljas från sina	 döttrar och skicka dem till någon front långt borta,	 mumlade hon lågt.	 För en kort stund sedan hade hon suttit och sett	 ut i det soliga höstlandskapet med en svidande läng­	 tan tillbaka. Hon visste hur det såg ut en dag som	 denna ute i Marlyckan – de långa låga hällarna	 
	 blanka av spolande sjöar, ljungen i blom över alla	 bergknallar, september som ett oändligt flamblått	 valv över klippor och hav, svindlande högt och djupt	 och klart och svalt. Hon kunde stått ute på Lycke	 huvud i dag, i lä om stora klippan, och målat, med	 seglande skrikande måsar omkring sig, och hört	 blåsten och sett färgerna och känt lukten av tång	 och salt. I Stockholm skulle hon få ställa ihop	 stilleben och måla av den gamla blåa pytsen för	 hundrade gången i en ny sammanställning. Ja ja –	 att vara trogen i det lilla – fast nog var Marlyckan	 mer ...	 Men nu, då det blev tal om söner och döttrar, var	 hon återigen fattad och lugn. Det var ju till sina	 barn hon for. Om en mor hade blivit glömd och	 obehövlig för sina vuxna barn – i farans ögonblick	 är hon ändå mor. Då lämnar hon allt annat för det	 som står henne närmast i världen. Då kommer också	 barnen tillbaka, de må ha gått sina egna vägar, de	 må ha förnekat henne, i faran och nöden är de ändå	 hennes barn.	 Då hon tänkte på Agneta och Kajsa, såg hon dem	 lustigt nog alltid som småflickor – sådana de var	 på den tiden då deras far levde och hemmet höll	 ihop. Och då hon tänkte, att de en gång, då stun­	 den var inne, skulle återvända till henne som förr,	 
	 hade hon alltid den föreställningen att allt skulle bli	 som förr, deras ålder också – deras korta kjolar	 och deras ljusa flätor, deras röster, som genljöd	 så hemtrevligt genom hela våningen, deras skolgång	 och deras ljuvliga beroende. Hon märkte det regel­	 bundet och skrattade åt sig själv, men fantasin lät	 inte jaga bort sig. Underligt nog väntade hon sig	 inte på samma sätt att Edvin skulle komma tillbaka.	 Hans bild var för olösligt sammansmält med den	 tunga smärtan kring hans död. Men Agnetas och	 Kajsas bilder skymdes inte av någon häftig och tung	 smärta – bara av en underlig tomhet, som hade brett	 ut sig över många år. Den ville hon sopa bort – och	 vad var naturligare än att åren då också följde med?	 
	 För övrigt: nu i dagsljus kunde hon skratta åt	 alltihop, men hon visste, att det skulle komma nät­	 ter, då den gångna, förgångna tiden stod skräm­	 mande framför henne som en demonisk gåta. Vad	 det var ohyggligt att något kunde gå så fullkomligt	 förlorat. Redan som barn hade hon smakat samma	 skräck. Särskilt väl kom hon ihåg, hur hon en kväll	 uppskrämd ur sömnen hade gråtit över möblerna i	 småskolan, dit hon aldrig skulle komma tillbaka.	 Aldrig mer skulle hon se solen lysa över de röda	 stolsryggarna – aldrig mer – och samtidigt hade	 hon en stark förnimmelse, att det var detta aldrig	 
	 mer, som just gav dem deras ojämförliga värde. Så	 raffinerat grym var själva världsordningen, själva	 tidens lag. Men djupast inne i hennes hjärta levde	 hoppet kvar, att den skulle låta blidka sig, att allt	 hade varit en dröm. Därför tänkte hon sig alltid	 Agneta och Kajsa med vaxduksklädda skolböcker	 under armen, slängande i dörrarna, outvecklade,	 obalanserade, men fulla av liv och löfte.	 Med ens blev hon riktigt ond på den säkre och	 ironiske mannen mittemot. Vad hade han för rätt att	 pejla hennes familjeförhållanden? Hörde han så	 mycket bara ur ett tonfall, vad kunde han då inte	 se och förstå av annat? Hon hade visserligen ingen­	 ting, absolut ingenting att dölja, men hon ville inte.	 Hon ville gå anfallsvis till väga.	 – Har ni själv någon familj? frågade hon. Själv	 tyckte hon det lät riktigt beskt, fast ingen annan i	 världen skulle tyckt det. Signe Thorling hade inga	 anlag för att vara besk.	 – Ingen, svarade han villigt. – Mina föräldrar	 är döda för länge sen, syskon har jag inga, själv är	 jag en gammal ungkarl. Inte sant, en sådan män­	 niska förefaller kallad att vrida världen rätt igen?	 Gå ut och skjuta någon misshaglig politisk figur och	 sedan sig själv ovanpå. Tycker ni inte det? Modet	 skulle jag kanske ha, men inte optimismen. Det finns	 
	 ingen politisk ledare jag hoppas så mycket av vare	 sig i levande eller dött tillstånd. Vi kan omöjligt ha	 fått sämre än vi förtjänar. Fördärvets stora massa,	 sa Augustinus (tror jag).	 – Tror ni inte alls på personligheten? frågade	 Signe Thorling och såg stort på honom. Hennes	 ögon var mörka; åldern hade bäddat dem i nät av	 fina rynkor, man kunde inte säga om de uttryckte	 sorg eller munterhet, kanske sorg, som övervunnits	 av munterhet, eller lika gärna munterhet, som stör­	 des av ängslan.	 – Nej. Men ni? Ni tror på personligheten? Det	 är intressant. I våra dagar är det verkligt intressant.	 Är det närgånget, om jag frågar: vad menar ni, då	 ni säger: jag tror på personligheten?	 Hon såg hjälplös och förvirrad ut.	 – Det finns mycket man inte kan förklara på	 rak arm, sade hon. – Tro mig, jag menar något i	 alla fall. Ack, man blir gammal – man vet, att man	 en gång har tänkt – nu går det så trögt, man vet	 bara att det var så, och man håller fast vid det med	 ett slags blind trohet. Om vi kände varandra bättre,	 och om ni hade tålamod, skulle ni förstå ...	 – Det är jag övertygad om, sade han rörd.	 – Men det måste ha varit en idyllisk tid, den gamla	 goda tiden, då man gick omkring och sökte sig	 
	 själv med ljus och lykta. Var man verkligen så lyck­	 ligt sammanvuxen med sin omgivning, så insmält i	 kollektivet, att man måste söka för att finna något	 som skilde en från andra, slåss för att bli en en­	 skild? Nu anstränger vi oss av alla krafter för att	 åtminstone ge oss ett visst sken av att vara droppar	 i havet, likadana som alla andra droppar. Enskild­	 heten, ensamheten är bara alltför ofrånkomlig, den	 känns nog – men vi vill inte ha den längre. Mass­	 rörelserna väntar oss, var och en med sitt special­	 märke på frälsning, men inte är det i specialmärket	 frälsningen ligger, utan i kollektivet. Kan man nå	 det genom en så oskyldig akt som genom att vara	 åskådare till en fotbollsmatch, så har man räddat	 sin själ till jämförelsevis billigt pris – det är bara	 så sorgligt kortvarigt. De stora kollektivistiska	 lärorna omfattar inte några futtiga ögonblick, utan	 hela livet. De begär kropp och själ av en människa	 – dem är det något med. Fotbollsmatchen förlängd	 genom sekler – mindre kan inte vår tid begära av	 en anständig världsåskådning.	 Nu satt den gråhåriga damen och log ett fint,	 sympati fyllt småleende.	 – Jag skulle vilja se er som kollektivist, sade hon.	 – Men det är ju min olycka, att jag inte kan!	 Eller att jag inte vill. För resten är det en lögn, om	 
	 jag säger att jag inte vill. Har vi inte alla längst	 inne samma drift till hjorden, till det gemen­	 samma ...? Utan det har vi inget verkligt hopp om	 himmelriket. Men för oss som har något med konst	 att skaffa är det svårast.	 – Ni är konstnär? frågade hon, som om hon stod	 inför frågans lösning.	 – Ja, jag är musiker.	 – Och då är ni ändå så pessimistisk? Det kan	 jag aldrig, aldrig förstå. Då har man ju fått den	 största gåvan på jorden. En väldig samhörighet	 bakåt genom tiderna, och framåt ...	 – Å? Är det så säkert? Nej, nej, låt inte lura	 er – det är inte så. Tiderna är långa och konsten	 kort. Vi fick en liten stund på oss att tumla om på	 jordens gröna ängar i lek och ras, och vi har gjort	 en hel del, som gläder oss själva: Bach och Beet­	 hoven, Rembrandt och Michelangelo, Kölnerdomen	 och annat mer. Märk, att jag säger oss själva. De	 som kommer efter oss torde inte dela vår smak. I	 skolan hade vi en snäll lärare, som lärde oss, att	 jätteödlornas värld fick vika för en annan, som	 småningom blev människans, och det kallade den	 snälle läraren utveckling. Nu faller människornas	 värld sönder, och jätteödlornas börjar gry igen. Det	 är bara en helt subjektiv fördom, att inte det lika	 
	 väl skulle kallas utveckling, ur ödlesynpunkt sett. Vi	 är sentimentala, det hör också till vår bristfälliga ut­	 rustning, vår livsoduglighet, men inför undergången	 kunde man kanske bestå sig den lyxen att se utan	 skygglappar ...	 – Ni talar mot bättre vetande! avbröt fru Thor­	 ling häftigt. – Ni talar i panik.	 – Jag medger, att jag överdrev för symbolikens	 skull. Panik? Jag vet inte. Kanske bara en för stor	 ensamhet. Jag har aldrig märkt, att konsten enar.	 Den skiljer.	 Det sista slungade han ut som en punkt och lu­	 tade sig tillbaka med slutna ögon. Signe Thorling	 ville lämna honom i fred. Men hon var upprörd.	 För egen del var hon inte fåfäng eller lättsårad.	 Hon visste, att hon hörde till de ringa i ett heligt	 rike, och den ställningen var hon nöjd med, bara	 ingen hotade själva riket. Hotades det, då hotades	 inte bara himmelen över hennes huvud, solen och	 ledstjärnorna i hennes liv, utan själva grunderna	 rubbades för hennes existensberättigande. För egen	 del ville hon gärna lämna den ironiske musikern i	 fred, men hon kunde inte, för Rembrandts och	 Michelangelos skull. De var döda och försvarslösa	 – och hon skulle inte ta dem i försvar? Jo min­	 sann, in i döden!	 
	 – Det tycker jag då var mycket underligt sagt,	 sade hon inte utan eftertryck. Mycket underligt ...	 Då stockade sig tanken, hon visste inte mer vad	 hon skulle säga. Musikern slog upp ögonen, såg	 hennes sorg och sårbarhet, och med en av de tvära	 omkastningar han redan flera gånger visat, gick han	 henne till mötes på nytt:	 – Förlåt mig! Jag vet att jag slänger fram para­	 doxer utan att förklara dem. Men jag ska förklara	 mig. – För att vara alldeles uppriktig, så är den	 där förnimmelsen av att vara en djurart i utdöende	 inte något alldeles nytt för mig. Den har inte kom­	 mit med kriget, inte med världens brutalisering	 överhuvud. Den har funnits där länge. Man tror	 man har så mycket att ge, det är något man söker	 för sitt liv, och ibland tycker man nästan att man	 verkligen ger sitt liv också ... Men för vad? För	 vem? Hur många når det? Och av dem det når, hur	 många förstår någonting alls av det? Och av dem	 som förstår något av det – hur många är det som	 inte lika gärna kunde vara utan? En livsnödvändig­	 het är det strängt taget bara för konstnären själv.	 Lyckligast är författarna, de har åtminstone någon	 kontakt med allmänheten, fortfarande. Målarna och	 bildhuggarna har mindre. Vi musiker har nästan	 ingen, om vi inte trampar på i gamla hjulspår. För	 
	 oss sena tiders barn är det nästan ofattbart, att	 konst en gång var en angelägenhet för folket, för	 människorna, inte bara för specialisterna. Vad skulle	 man inte ge för att musiken, för att konsten över­	 huvud skulle få tillbaka sin klangbotten hos de	 vanliga riktiga människorna utanför den trånga	 kretsen ...	 I det ögonblicket ingrep isbjörnen. Han hade re­	 dan varit vaken en lång stund och betraktat de båda	 talande vid fönstret med en ganska skarp blick. Nu	 ingrep han, och hans röst var kultiverad och levande:	 – Min bäste herre, tillåt mig säga en sak: ni är	 inte ödmjuk nog. Ni kan inte få allt, och då vill ni	 ingenting ha. I trots och trilska. Här finns så många	 vanliga människor som tacksamt tar emot vad de	 kan – kan någon begära mer? I Kina arbetar lä­	 karna natt och dag, och det är som en droppe i havet.	 (Jag vet det, för jag kommer just därifrån.) Tror	 ni att de därför kastar yxan i sjön? Det finns ingen­	 ting annat än den lilla kretsen, ingenting annat än	 de få man når. Har man inte nog av det – ja, då	 finns, som ni sa, alltid kollektivet att tillgå. Där kan	 man känna sig som ett tusenhövdat vidunder – ett	 med alla, utsträckt över hundra tunnland ... var­	 sågod!	 
	 Signe Thorling vände sig mot den talande. All­	 tid på den angripnes sida, tog hon nästan sats för	 att svara något om att anspråk på ett heligt rikes	 vägnar var annat än om de gjordes för egen räk­	 ning, men innan hon formulerat färdigt, blev hon	 förekommen av David Aurell, som i tämligen fred­	 lig ton instämde:	 – Ja det är ju det jag säger. Vi behöver kollek­	 tivet. Vi är bara för bortskämda och fördärvade för	 att kunna uppge oss själva. Men den lilla kretsen	 tillfredsställer oss inte. Vi måste veta, att där finns	 ett sammanhang utanför också. Åtminstone är det	 så med mig.	 Inom sig konstaterade han, att isbjörnen alltså	 inte hade varit en jätteödla, snarare tvärtom. I	 samma stund gled han ur de likgiltiga fiendernas	 läger in i de hatade bundsförvanternas. Men i kupén	 föll tystnad, och människorna spann vidare var på	 sin tråd.	 En enda hade tigit hela tiden. Det var den unga	 flickan, som följde målarinnan. David Aurell hade	 redan från början undrat, i vilken relation hon stod	 till den gamla damen. Inte en min i hennes ansikte	 hade visat, att hon lyssnade till deras samtal. Kanske	 hon inte hade förutsättningar att göra det. Där	 fanns ett något hos henne, som talade om en annan	 
	 samhällsklass än målarinnan. Inte kläderna, som var	 enkla, men smakfulla och inte tarvligare vara än en	 ung lärarinna eller kontorist med små resurser bru­	 kar kosta på sig. Snarare låg det i hållningen. Då	 hon lutade sig bakåt mot den stoppade soffryggen,	 tycktes det ske med ett hemligt förbehåll. Hade hon	 bara orkat, skulle hon sannolikt ha hållit sig rakt	 upprätt utan något stöd alls – åtminstone var det	 hans intryck – men att döma av hennes bleka hy	 måste hon vara klen och trött, kanske sjuk, så hon	 var tvungen att ta emot den bekvämlighet som bjöds.	 De fasta, välformade händerna, som vilade stilla i	 knät, såg på något sätt erfarna ut. Han hade aldrig	 tänkt på det förr: att händer lika väl som ansikten	 mognade av vad de hade upplevat. Hennes händer	 var mycket mognare än hennes ansikte, som om de	 hade ett eget växlingsrikt liv bakom sig. Trots att	 de såg mjuka och välvårdade ut, kunde de knap­	 past tillhöra en läsmänniska. I början av resan hade	 han hört de båda kvinnorna växla några ord, men	 det gav inte många upplysningar. Mor och dotter	 kunde de inte vara, det var de för lite förtrogna till.	 Kanske flickan var en avlägsnare släkting. Hennes	 språk vittnade tydligt om västsvensk härstamning,	 medan den gamla damen tydligen var från stock­	 holmstrakten.	 
	 Fru Thorling kastade också en blick på sin res­	 kamrat och såg att hon var trött. När Elisabet var	 trött, kom det något alldeles särskilt färglöst över	 henne, lika väl som hon kunde genomglödgas och	 skimra på ett eget sätt, när hon levde som intensi­	 vast. Väl, att de tog andra klass – hon hade gjort	 det för Elisabets skull, fast det fick hon naturligt­	 vis inte ana.	 Elisabet hade inte alls hört på vad de andra sagt,	 inte därför att hon saknade möjligheter att följa	 med, utan därför att bilderna i hennes inre inte ville	 släppa henne.	 Närmast henne låg avskedet från dem där hemma.	 Ett avsked som var likt alla andra och ändå olikt	 alla andra. Kargt som alla andra, kargt och tungt,	 därför att glädje är övermod i en värld där fres­	 telserna aldrig upphör att lura, därför att särskilt	 ett avsked alltid måste innehålla samma tysta påmin­	 nelse: håll fast, håll hårt fast vid vad du lärt, att	 ingen tager din krona! Det var som om både far	 och mor alltid hade vetat, att ju stillare och enklare	 ett avsked var, dess outplånligare brände sig deras	 bilder in hos barnet, som lämnade dem. Så hade	 det alltid varit, ända sen hon först tog tjänst, men	 denna gången mer än någonsin. Därför att den	 ovissa framtidens skugga låg över dem alla – vem	 
	 visste vad som skulle vara annorlunda nästa gång	 de träffades, om kanske inte alla skulle träffas mer,	 om några skulle vara borta? Och ännu en sak: där­	 för att hon bar på sin hemlighet.	 När hon tänkte på att hennes hemlighet ännu	 var osagd, fylldes hon med ångest. Hon hade rest	 ner full av tillförsikt. Så långt hade hon kommit	 från deras värld där hemma, att hon ingenting längre	 hade att vara rädd för, tyckte hon. De sex åren i	 Stockholm hade öppnat dörrarna till en ny värld, och	 fru Thorling hade varit hennes mor i den världen,	 en gladare och mildare mor än hennes verkliga, och	 en som visste mer. Åt fru Thorling hade hon kun­	 nat säga sin hemlighet, och hon hade tagit den lugnt	 och utan att döma. Varför skulle hon inte då, fri	 från hela den grå stenvärlden där hemma, kunna	 säga vad som helst också där? Men i samma stund	 hon satte sin fot på de renskurade golvtiljorna i	 den lilla lotsstugans dagligrum, i samma stund som	 mor hade räckt henne sin knotiga hand och sett på	 henne, rak i ryggen och allvarlig, med klara ögon	 under det åtstramade håret – hade den andra värl­	 den, den gamla, haft hela sitt gamla grepp om henne.	 Allt nytt hon hört och sett och levat sig till gällde	 inte här. Barndomen gällde, Lagen och de stränga	 orden, vardagens orörliga, orubbliga ordning. Den	 
	 som satte sig upp mot denna eviga lag och ordning,	 han var redan dömd och utlämnad. Hon kunde inte.	 Nu, då mil efter mil lades mellan henne och Mar­	 lyckan, var det inte hemmet, inte föräldrarna hen­	 nes ångest gällde. Vad som mest skrämde henne var	 att hon var en invånare i två helt olika världar, att	 hon kunde leva i den ena och tro sig tillhöra den	 och så plötsligt tas i besittning av den andra och	 tvingas känna och handla som hon skulle känt och	 handlat för sex år sedan. Där fanns en klyfta mel­	 lan de båda världarna, som inte kunde överfaras	 lika lätt som de fyrti milen mellan Marlyckan och	 Stockholm. Skulle hon aldrig kunna övervinna och	 utrota barndomen i sitt innersta? Skulle hon tvingas	 leva kluven? Eller fanns det en möjlighet att smälta	 samman det som syntes fientligt och oförsonligt?	 Världen där uppe var ljus och lätt. Ordet synd	 fanns knappt, åtminstone rörde det så stora och	 hemska ting, att man aldrig kom åt dem. Glädjen	 var ingen synd, böckerna var ingen synd. Glada	 sånger och dans var oskyldiga, till och med kärleken	 var tillåten. Hon hade varit som törstig jord, när	 den suger regn. Allt som var vackert fyllde henne	 med extatisk lycka, och det fanns mycket vackert	 kring fru Thorling – mycket som hon hade lärt	 sig se genom henne.	 
	 Kanske hon ändå aldrig skulle haft några ögon	 att se med, om inte den där världen, den nya, också	 haft sina rötter i den gamla. Där fanns hemliga	 solstrimmor i allt det orörliga grå, hemlig glädje,	 hemliga upptäckter. Allt det som hörde ihop med	 Evert.	 Där låg en stor snäcka på byrån. Någon lång­	 vägaseglare hade givit den åt far för länge sedan.	 Den låg där som prydnad, blank som porslin, brun	 på översidan med mörkare prickar och vit under,	 där sprickan öppnade sig mot det oåtkomliga inre.	 Det föll en inte in att ta ner den och undersöka den,	 antingen det berodde på att den var för välkänd för	 att locka eller för dyrbar att handskas med. Så en	 dag, då de två var ensamma i stugan, kallade Evert	 fram henne till byrån och lade hastigt snäckan till	 hennes öra. Där inne hördes ett svagt sus – ett	 sorl på så långt håll att man nätt och jämnt upp­	 fattade det ...	 Hon kunde numera inte förstå, varför de måste	 hålla sin upptäckt hemlig. På västkusten vet man,	 att stora snäckor susar, och varför skulle inte bar­	 nen också fått höra det? Man hade väl bara inte	 tänkt på det. Men för dem båda blev det en hem­	 lighet som de hade tillsammans, kanske också där­	 
	 för att den betydde detsamma för båda. De talade	 ibland om sorlet: för båda var det rösten från ett	 okänt land, där allt det fanns som de inte kunde	 tänka sig finna här. De talade om att segla in genom	 den trånga sprickan på snäckans undersida, förbi de	 farliga tandade vita porslinsklipporna och vidare	 över det väldiga havet där inne. Vad som sedan	 väntade dem, det växlade från gång till gång. Men	 alltid var det snäckan, som bildade porten till värl­	 den där bortom.	 Orörligt och orubbligt var hemmet, och trångt.	 Ingenting nymodigt fick komma innanför väggarna	 och störa den urgamla ordningen – varken nymo­	 diga uppfinningar för hushållet eller nymodiga åsik­	 ter, som undergrävde vördnad och lydnad hos de	 yngre, lugn och fasthet hos de äldre. Om far och	 mor var stränga, så låg det knappast i deras egen	 natur, de var bara så fast invuxna i föreställningen,	 att så var den enda hållning som behagade Herren,	 och värme och ljus var de inte vana att uttrycka,	 även när det fanns i rikt mått. De båda äldsta sö­	 nerna växte in i deras värld naturligt och långsamt	 och utan stora slitningar. Men de två yngsta, Evert	 och Elisabet, bar på en het och syndig längtan att	 bryta sig ur det orörliga – om det var snäckans	 sorl, som kallade dem, eller om på annat sätt skalet	 
	 kring familjen Kristersons värld var moget att	 brista.	 De två, de var fågelungarna, som pickade mot	 äggskalet. De var äventyrarna i familjen. Där fanns	 ett minne, som var oskiljaktigt från Evert och oskilj­	 aktigt från deras längtan ut. Det var den gången de	 gav sig ensamma ut i jullen.	 Varför de hade velat komma dit, mindes hon inte	 längre. Kanske bara upptäckarlust. Runt viken var	 det för långt att gå, och så en dag under sommar­	 lovet, då de hade varit lämnade ensamma hemma,	 gav de sig av. Ännu kunde hon känna fasan, då de	 upptäckte, att avståndet var oändligt stort och att	 de knappt ens skulle orka tillbaka, så trötta var de.	 Dagen var inte den vackraste från början, men det	 hade blivit värre, när de väl hade upptäckt sin svag­	 het. Blåsten hade tagit till, och hon kunde aldrig	 glömma det bleka askgrå skimret över vågorna, när	 de började hemfärden med sammanbitna tänder.	 Hon kunde inte säga, om det var återspeglingen	 från vattnet, som gjorde Evert alldeles grå i ansik­	 tet han också, eller trötthet, eller skräck.	 Fast Evert var yngst, var det alltid han, som var	 den drivande kraften. Drömmar och tankar gav ho­	 nom ingen ro, förrän han hade satt dem i verket.	 Hos Elisabet mognade allting långsamt, och det var	 
	 som om bara en del av henne sträckte sig utåt. En	 del – ja, säkert, annars hade hon ju inte så vil­	 ligt och så förtjust följt honom, när han lockade	 – men en annan del strömmade inåt, mot ett hav,	 där allt långsamt samlades. Och när han så äntligen	 hade fått ro, när äventyret var slut och drömmen	 hade brunnit ner – då fanns där något kvar hos	 henne, något som inte var mättat och kanske inte	 kunde bli det, och det som han aldrig mer tänkte	 på, det brann och levde inom henne och tog aldrig	 slut. Ingenting tog någonsin slut inom henne. Det	 var väl också därför, som barndomen aldrig tog slut,	 utan kunde stå upp i all sin makt, bara mor tog en	 i handen. Stackars alla, som hade det som hon. En	 sak skulle hon bra gärna vilja veta: om andra också	 gick omkring i flera världar, utan att de världarna	 kunde enas och utan att någondera kunde dö.	 Everts askgrå ansikte och det askgrå skimret över	 vattnet, ja, det kom hon ihåg. Och han hade släppt	 efter. Han hade inte gråtit och gnällt – det gjorde	 ingen av syskonen Kristerson – men han hade	 slappnat av. Han hade låtit henne ta ledningen. Han	 hade med knapp nöd kunnat förmå sig till att byta	 av henne kortare stunder – han, som förut var så	 ivrig, att han knappt släppte henne till årorna. Den	 rodden tillbaka hade blivit hård. De kunde inte låta	 
	 båten driva ett ögonblick, eftersom vinden blåste	 från land; det var bara att hugga i och inte tänka	 på annat än att ro. När de äntligen kröp i land på	 bryggan, var hon öm i alla leder, och armarna stor­	 värkte. Högtidligen lovade de varandra att inte	 nämna något för någon, inte för bröderna, inte för	 far och mor, och så lomade de uppåt stugan. Evert	 gick först, och Elisabet undrade ännu över hur sno­	 pen han såg ut. Hon, som släpade sig efter, hade	 ingen känsla av att vara besegrad. De hade ändå	 orkat en bit. De hade ändå vågat. Det var ändå bör­	 jan på ett äventyr.	 Allt detta hade ändå funnits i hennes barndom,	 och den dagen kom, då de båda äventyrarna bröt	 sig ut i stora världen. Först hon, då hon fick plats	 hos fru Thorling – hon skulle väl aldrig fått ta	 den för föräldrarna, om de inte hade missförstått	 den främmande damens täta besök i Marlyckans lilla	 kyrka. De trodde det var fromhet, och i själva ver­	 ket var det måleriska studier över det bohuslänska	 kyrkfolket. I alla fall hade hon underligt nog fått	 ta platsen och följa med till Stockholm. – Sedan	 var det hans tur, då han drev igenom att få bli sjö­	 man, varken lots eller fyrmästare eller fiskare, som	 föräldrarna hade velat.	 
	 Hon såg honom tydligt, hur han satt på sin stol,	 axelbred och ljushårig, djupt framåtböjd med	 fingertopparna mot varandra. I gungstolen satt fa­	 dern, i soffan modern, och syskonen runtomkring.	 – Det är ett liv med svåra frestelser, sade	 modern.	 – Frestelser finns överallt, det gäller att kämpa	 mot dem, svarade Evert allvarligt och rappt. Hans	 blick var fäst vid golvet, men det var tydligt att han	 menade vad han sade.	 – Det kan vara sant, sade fadern. – Men det	 är lättare att få dåliga kamrater på en främmande	 skuta, där man ingen känner, än här hemma. Och	 det är lättare att ge efter för dåliga råd, när man	 är långt borta och inte är känd, än hemma, där allt	 vad man gör ligger öppet för alla.	 – Man kan väl tänka på hemmet ändå, sade	 Evert glatt.	 – Men hur är det, sade modern, är du verkligen	 så stark, Evert? Ger du inte ganska lätt efter för	 dina infall, säg själv?	 – Jo, svarade pojken en smula nedstämd, men	 är mina infall verkligen så dåliga? Inte vill jag göra	 något verkligt dåligt.	 – Så skulle ingen säga, invände modern strängt.	 – Människans hjärta är ont alltifrån ungdomen. Var	 
	 och en av oss behöver stöd av andra för att inte	 falla. Frestaren är starkare än vi tror i våra lyck­	 liga stunder.	 Och ändå hade han fått sin vilja fram, för var­	 ken fadern eller modern hade velat hindra honom	 med maktspråk. Elisabet hade jublat inom sig: han	 skulle få komma bort, se världen, veta mer än de	 andra. Det var sant, han kanske också skulle frestas	 och falla – men var det inte i alla fall bättre? Var	 det inte i alla fall att få veta mer och känna livet	 djupare? Avund kände hon ingen, det behövde hon	 inte, hon som själv redan hade brutit sig ut och	 höll på att upptäcka en ny värld omkring fru Thor­	 ling. Men triumf kände hon, en segerglädje – och	 kanske den var riktad mot de andra, mot det trånga	 skalet som måste brista – kanske hon unnade dem	 hålet i deras vägg, ut mot världen ...	 På sätt och vis hade han varit den som höll ihop	 hennes två liv. Därför var det väl också naturligt,	 att ångesten nu samlade sig kring honom, och där­	 till samlade sig på ett dubbelt sätt. Först kriget:	 den förfärliga tanken att han nu skulle ut bland	 minor och torpedbåtar – och den hade också präg­	 lat deras avsked. Men nu var det för sent för honom	 att ändra sig. En gång hade han valt, och nu kom	 
	 den stund då han måste betala. Så som också hen­	 nes stund hade kommit.	 Om hon bara hade kunnat säga det till någon där	 hemma. Hon hade alltid tänkt sig att säga det till	 far och mor, men lika tätt intill varandra som de	 bodde, lika tätt intill varandra tänkte och talade de,	 föräldrarna och syskonen. Möjligen inte hon och	 Evert. Men alla skulle få veta det, och hon hade	 alltid varit lugn just vid den tanken: Evert skulle	 också veta det, Evert skulle förstå henne och upp­	 fatta det på ett annat sätt än de andra. Han skulle	 förstå, att det också hörde inte bara till priset som	 man betalade, utan lika mycket var livsäventyret	 självt. Han skulle inte behöva förlåta, därför att	 han aldrig skulle betrakta det som ett brott.	 Och så blev det så annorlunda.	 Han var inte med bland de andra, då hon kom,	 han hade haft långfärd och var ute än. En av de	 sista dagarna i augusti kom han, då krigsryktena	 redan surrade i luften. Men Elisabet undrade, om	 det verkligen bara var krigsryktena, som hade för­	 ändrat honom så. Där låg en tyngd över honom,	 som mer och mer kom honom att likna de äldre brö­	 derna, mer och mer gjorde honom till ett med den	 tidigare världen, den tunga gråa, inte till bryggan	 därifrån.	 
	 Så hade det aldrig varit förr, då hon kom hem.	 Han hade inte alltid varit hemma, men förrän han	 kom var hon inte heller riktigt där. Det behövdes	 inte mer än att hon fick se det återhållna leendet i	 hans mungipor, medan de gick om varandra på	 slänten utanför stugan, för att hon skulle känna sig	 trygg och rotfast på nytt: de båda, de kunde ta det	 tunga grå med lugn, de ensamma visste, att detta	 omkring stugan inte var allt, inte det rena rummet	 med byrån och den blommiga vasen, inte de kala grå	 klipporna, inte det ödsliga grå havet, inte ens den	 oändliga grå himlen, som samlade blåst och tjocka	 under sin täta kupa.	 Men det var inte längre så. När hon denna	 gången mötte hans blick och såg honom vanka i	 bergen, måste hon tänka på hur det var när de	 vände den där gången i jullen, hon visste inte varför.	 Han gick och drev. Först trodde hon, att det var	 ängslan för framtiden, som gjorde honom rastlös,	 så som den höll henne vaken om nätterna. Men det	 var inte så. När han kom hem, sade han som om han	 hade fullgjort en plikt:	 – Jag har varit på strandängen i dag! – eller:	 – Jag har tittat på skötarna i Krabbviken i dag!	 Det var lekplatser och arbetsplatser, som han gick	 omkring och liksom samlade i själen, allt som var	 
	 nära förbundet med familjens liv. På henne verkade	 det som om han med all makt ville vända tillbaka,	 hålla sig fast vid något han kände att han höll på	 att lossna från.	 Så kom underrättelsen, att det var krig. Men då	 var hans rastlöshet redan slut. Då satt han inne hos	 mor i stugan och gjorde ingenting annat än sög in	 allt som fanns där och som inte hade förändrats	 sedan han var barn: de röda pelargonerna i fönstret,	 spetsmönstret på de blåelsestärkta gardinerna, knar­	 ret av gungstolens medar och klirret av moderns	 strumpstickor. Och på kvällen sade han:	 – Jag skulle önska att far läste ett stycke. I så­	 dana tider är det gott att veta var man hör hemma.	 Elisabet kunde knappast förklara, varför det hade	 gjort henne så ont. Man hade säkert kunnat vänta,	 att far av sig själv tagit fram bibeln och läst för	 dem, och om så hade varit, skulle hon också lyssnat	 med värme och tacksamhet. Kanske inte med sin	 barnatro, den hade hon nog lämnat bakom sig, men	 därför att det hörde till här, hörde till föräldrarna	 och var vackert och stilla. Och hade någon av de	 äldre bröderna sagt detsamma som Evert nu, skulle	 det inte gjort någon skillnad. Men om det var av	 klangen i Everts röst eller av andra tecken hon	 dömde, eller om hon bara ändå visste det på något	 
	 oförklarligt sätt – alltnog, då han sade det, greps	 hon av en iskall ensamhet. Hos honom var det inte	 värme och stillhet, som talade. Hans mening var en	 annan, en avsvärjande och förnekande. Med sina	 ord avsvor han sig det de båda hade för sig, även­	 tyret och den stora längtan, upptäcktsfärdens ande,	 snäckans värld. Han hade vänt tillbaka, inte med	 sina nya syner i behåll, men uppgiven, slappnad, så	 som han hade slappnat och givit upp den gången i	 deras barndom. Hon frös.	 – Fryser du, Elisabet? frågade Signe Thorling	 oroligt, men Elisabet skakade på huvudet.	 – Det är nog att jag är trött, tror jag, sade hon.	 ”I sådana tider är det gott att veta var man hör	 hemma.” Det var nog inte bara förnekelsen, som	 kom hans ord att göra ont i henne. Hon kunde också	 förstå honom, bara alltför väl – men inte följa	 honom. Eller kunde hon? Ett litet blekt och bittert	 småleende glimtade för ett ögonblick kring de slutna	 läpparna. Hon hade visst en lång stund suttit och	 glömt det. Ville hon nu återvända, skulle det vara	 som den förlorade dottern, någon annan möjlighet	 fanns inte. Hon skulle vara tvungen att bekänna	 en synd som hon inte kände som synd, ta emot deras	 stränga dom som rättvis, leva ett liv i ånger och bot,	 utan att hon verkligen i sitt inre kände någon ma­	 
	 ning till det. För det priset, ånger och förlåtelse,	 fanns den gamla gemenskapen att köpa tillbaka. Men	 hon kunde inte. För något sådant hade hon ändå för­	 lorat fotfästet i sin barndomsvärld alltför mycket.	 Hade det varit lika svårt för Evert? Men han tog	 åtminstone inte något med sig – inte något som han	 djupast inne var stolt över och älskade, men var	 tvungen att kalla sin skam. Hon bar det med sig.	 Hon skulle fortsätta att bära det med sig hela livet.	 Ett barn.	 Hon kände två varma våta tårar fylla ögonvrårna	 och blundade för att ingen skulle se dem. Men hon	 kunde inte avgöra, om de kom sig av att hon kände	 sig förlorad för de sina och ändå främmande i den	 nya världen –eller om de sprang fram i lättnad, när	 hon märkte, hur hårt, hur ofrånkomligt hon hörde	 samman med det. Hon lutade huvudet bakåt, och	 ansiktet stelnade i en nästan död ro.	 David Aurell hade råkat bli vittne till det nakna	 och omedvetna minspelet i hennes unga ansikte, och	 det väckte en skamsenhet inom honom, som isbjör­	 nens straffpredikan inte hade mäktat frigöra. Som	 i ett nötskal såg han framför sig en stor smärta och	 en stor smärtas övervinnelse, en miniatyrmålning	 blekt i blekt, och ändå det mesta som någonsin det	 största och bästa av all konst kunde ge. Han hade	 
	 inga skäl att högmodas i sin avlägsenhet. Han ville	 komma dem nära, alla dessa, som bar allt skapan­	 des kärna inom sig ...	 Plötsligt föreföll det honom, att detta var prövo­	 stenen på om han någonsin skulle kunna nå tillbaka	 dit han längtade: om han kunde hålla fast kontak­	 ten med dessa människor, som händelsevis blivit	 hans reskamrater.	 – Det är så underligt att vara i Sverige igen,	 sade han. – Jag har inte varit här på många år.	 – Ni har varit i utlandet? frågade damen, och	 han nickade.	 – I London. Där lämnar jag så gott som hela	 mitt liv. Mitt arbete. Mina bästa vänner.	 – Å, det måste vara svårt. Det måste vara svårt.	 Och nu, när man inte vet om man någonsin träffas	 igen.	 Han teg. Åter hade han det intrycket, att en män­	 niska som så lätt kunde ge uttryck åt sin smärta	 inte kunde känna den särskilt djupt. Kanske han	 misstog sig. Kanske hon bara var en öppnare natur	 än han. Själv blev han på ett ögonblick alltför upp­	 rörd för att få fram ett ord. Ansiktena, ett efter	 ett, röster som ännu ekade i öronen. Och ändå var	 det inte den ena eller andra av människorna som	 lämnade det djupaste märket av saknad, det var	 
	 hela atmosfären. Bakom honom en konsert – om­	 kring honom regnvåt londonkväll, liv, larm, ljus,	 oöverskådlig trafik – framför honom diskussion i	 en krets som delade hans idéer, värme, rörlighet,	 kontakt med alla världsdelar. Han anade, att något	 som motsvarade den kretsen skulle han aldrig finna	 här. Arbetet, ja, men inte svaret, inte intensiteten,	 inte de stora utsikterna. Nu väntade honom långa år	 av vantrivsel.	 – Man vänjer sig väl bara alltför snart vid det	 nya, sade han nonchalant. Vi känner oss så trogna	 medan vi tar avsked. Snart är alltihop glömt igen.	 Man vänjer sig.	 – Men ni har ju följt en äldre trohetsplikt! sade	 hon sakta.	 – Följt vad? Hur så?	 – Följt en äldre trohetsplikt! Ni återvänder ju	 till ert eget land.	 – Å – jaså – ja visst. Ja, min far var svensk.	 Min mor var engelska. Hela mitt liv har jag bott	 omväxlande i de båda länderna.	 – Och ni har samma känslor för båda? Ja, det	 måste vara svårt, det förstår jag. Att ha två hemland.	 Han gitte inte svara. För resten kände han igen	 det där tillståndet, han hade ofta märkt, att när man	 reser på tåg, tycks själva skakningen åstadkomma	 
	 en uppluckring av känslolivet, så att allt försätter	 en i inre skälvning. Helst hade han velat tiga, men	 samma tvångsföreställning som nyss höll honom	 kvar i samtalet: han tyckte, att om han släppte denna	 ganska vanligt funtade äldre dam, var det tecknet	 på hans ensamhet. Så gick han över till ett annat	 område.	 – Går ni ofta och hör musik? frågade han.	 – Å ja, ibland, svarade hon svävande.	 – Konserter? Opera?	 – Båda delarna.	 – Finns det några goda röster i Sverige?	 
	 Utan att han själv anade det, hade hans tonfall	 varit på samma gång alltför likgiltigt lätt och allt­	 för spänt. Signe Thorling hörde, att det var ett sär­	 skilt namn han väntade på. Hon räknade upp några	 kända namn.	 – Tyra Neever? upprepade han tankfullt. Henne	 känner jag. Sjunger hon ofta? Är hon uppskattad?	 Och medan fru Thorling stapplande plockade	 fram ur minnet vad hon visste om Tyra Neever,	 hakade han sig fast vid detta som den enda säkra	 ljusglimten i det liv som nu väntade honom. Två år	 sen, knappt mer än en flyktig bekantskap, och ändå	 något som tanken kunde fästa sig vid. De hade	 träffats på en engelsk-svensk diplomatsoaré.	 
	 Den främmande omgivningen hade gjort honom	 sjuk och led. Ingen hade han kontakt med, ingen	 brydde han sig heller det minsta om att söka kon­	 takt med. De människor han såg omkring sig var	 säkra, otadliga, färdiga. Han ensam befann sig	 ännu på sökandets stadium. Han skulle föraktat sig	 själv, om han nedlåtit sig till att gå upp i ett sam­	 tal och försökt tränga ner under den polerade ytan.	 Samtidigt hetsades han av en viss osäkerhet: var	 inte detta en förmätenhet hos honom själv, var det	 inte ett tecken på evig pubertet, medan människorna	 omkring honom var mogna, vuxna? De hade fun­	 nit fäste i tillvaron och behärskade sitt liv. Ännu	 kände han samma våg av blandad avund och förakt.	 Då såg han för första gången Tyra Neever.	 Hon sjöng. Senare, först senare lade han märke	 till hennes frappanta utseende och hennes utsökta	 smak. Det första intrycket var ett annat: vilket	 underbart material att göra något av! Hennes röst	 var en aning kall och inte av de allra största, men	 utomordentligt välskolad och ren. Självklart hade	 hon valt en repertoar som han avskydde, men som	 tilltalade sällskapet i gemen. Omöjligt var det inte,	 att han av ren upproriskhet, av trots mot omgiv­	 ningen greps av en lidelsefull lust att gripa henne	 
	 och slunga henne ut, bort, så långt ut och bort som	 möjligt från detta profanum vulgus i aftondräkt ...	 
	 När han efteråt tackade och började tala om	 sångteknik, blev hon intresserad. Trots att hon sä­	 kert hade nått en viss berömmelse hemma i Stock­	 holm, kände hon sig kanske smickrad av att en inter­	 nationell berömdhet fann något i hennes föredrag.	 Från och med det ögonblicket hade hela tillställ­	 ningen fått spänning och mening för honom, han	 glömde allt annat, koncentrerad på att rikta hela sin	 lyskraft mot henne och mot henne ensamt. Under de	 tre månader hon stannade i London, träffades de	 ofta, och hans häftiga impuls gick över i seg uthål­	 lighet, fast han då och då märkte ansatser till leda,	 särskilt som hon tycktes bjuda så litet motstånd –	 det var som att arbeta i vax. AldigAldrig hade en lärjunge	 gått honom så villigt till mötes. Ändå höll sig hela	 deras bekantskap på ett strängt sakligt plan, först	 mot slutet av hennes vistelse i London började luften	 bli het mellan dem, och han märkte, att det inte bara	 var hennes röst och hennes smak, utan också kop­	 parglansen i hennes hår, de stela, liksom inte fullt	 vakna rörelserna och hennes förrädiska rodnad, som	 intresserade honom. Trots sin häftighet var han	 emellertid ingen man av plötsliga avgöranden, och	 så sades eller gjordes ingenting, som kunde innebära	 
	 ett löfte för framtiden. Kanske det var just därför	 han nu tyckte, att den heta skälvningen mellan dem	 fortfarande låg kvar i luften, att ingenting kunde	 ha förändrats sedan sist. Han skulle aldrig tänkt på	 att lämna sin tillvaro i London för hennes skull,	 aldrig rest för att träffa henne, aldrig ens satt sig	 ner för att skriva – men nu, då han ändå kastades	 i hennes riktning, kände han en viss hetta kring tin­	 ningarna och gladde sig åt att han i tid hade skapat	 sig ett uns resonans i sitt främmande fädernesland.	 Han längtade efter att få träffa Tyra Neever.	 Och löst från sin skräck för ensamheten, fri från	 tvånget att klamra sig fast vid okända reskamrater,	 lutade han sig bakåt och försjönk i tankar på den	 vackra unga sångerskan som han träffade för två	 år sedan ... Också han klängde sig fast vid den	 lossnande busken och sträckte sig efter honungen, i	 ett vemodigt men allt dimmigare medvetande om	 avgrunden nedanför.	 
	 
	 
	 
	 
	 
	 
	 
	 
	 
	 II	 
	 I den blanka svarta flygeln speglade sig hela rum­	 met på ett dunkelt och oigenkännligt sätt: närmast	 en glaskula med några blekröda gladioler, de var	 det klaraste och ljusaste där inne i allt det mörk­	 speglade – sedan snidad ek och gobeläng i fylliga	 färger, man kände nog igen alltsammans, men det	 hade sugit in en oroande och glädjelös skymning, en	 svart själ. Tyra Neever satt och såg på rummet i	 flygeln och fantiserade om att hon som Alice i Sago­	 landet kunde stiga över tröskeln dit in – skulle det	 inte vara en värld, mer besläktad med hennes eget	 innersta än denna andra verklighet, där solen slog	 emot de fördragna gräddfärgade gardinerna och	 spred lycklig dager över former och färger?	 Hennes ackompanjatris, fröken Salling, hade nyss	 gått och lämnat kvar en beklämmande doft av ovän­	 skap i luften. Det var omöjligt att bestämma vare	 sig hur den tagit sig uttryck eller hur den uppkom­	 mit. Tyra hade bara börjat märka den på sista tiden,	 
	 i blickar och miner, i tonfall, i tystnaden. Aldrig	 hade den kommit till ett sådant utbrott, att hon	 kunde peka på det och fråga: vad är det? Aldrig	 en handling eller ett ord som var bevisligen fientliga.	 Och ändå alltid samma hemska stämning, då de	 skilts: så som nu hade Tyra suttit åtminstone de tre	 sista dagarna, orörlig, förlamad, som en liten flicka	 när hon har fått en uppsträckning av mamma. För­	 gäves lade hon fram de mest skiftande tröstegrunder.	 Först och främst: vem kunde vara säker på, att frö­	 ken Salling menade henne? Hon kunde ha råkat i	 någon personlig tråkighet – alla tråkigheter kan	 man ju inte berätta – och så tog den sig uttryck i	 arbetet. I så fall var hon, Tyra Neever, absolut	 oskyldig. Och även om det inte var så, utan hon	 av en eller annan anledning hade ådragit sig fröken	 Sallings misshag – vad kunde hon göra åt det? Så	 länge de båda behandlade varandra på ett passande	 sätt, hade hon ju inget skäl att klaga. Allt detta och	 mycket mer sade hon sig – och ändå satt taggen	 kvar. Hon orkade inte med att någon människa av­	 skydde henne. Om hon bara hade vetat vad det	 gällde, skulle hon inte ett ögonblick ha dragit sig	 för att be om förlåtelse. Det var så barnsligt, men	 hon kunde inte hjälpa det, så var hennes natur.	 
	 Och än värre: genom denna fiendskap, som kan­	 ske inte ens var någon fiendskap, kom fröken Sal­	 ling att inta en central plats i hennes tankar och	 känslor. Hon hade makt att sänka Tyra Neevers	 värld i det glädjelösa svarta som låg över gladiolerna	 i flygeln. Gång på gång under gårdagens sysslor	 och sällskapsliv hade hon känt, hur en upprörd sin­	 nesstämning låg och lurade under den klara ytan,	 och hon skrämdes upp som ur sömnen av den stän­	 digt genombrytande tanken: hurdan kommer hon att	 vara i morgon? Det var förödmjukande. Dubbelt	 förödmjukande därför att det var en struntsak, och	 tredubbelt därför att hon i stället borde vara syssel­	 satt med den nyhet hon läst i morgontidningen: att	 den svensk-engelske dirigenten David Aurell i går	 anlände till Stockholm. Hennes hjärna sade: ja,	 detta är viktigt, här är en vändpunkt i ditt liv! Men	 hennes tröga känslor orkade inte sätta sig in i att	 det kunde vara verklighet. De sysslade i stället med	 struntsaker som detta med fröken Sallings ovänlig­	 het. Vem var hon egentligen, som kunde reagera så?	 Var hon en verklighet som andra, eller var hon bara	 en spegelbild i en svart flygel? I så fall åtminstone	 en spegelbild med förmåga av lidande och ångest	 som en vanlig riktig människa, fast de satt på orätt	 
	 ställe, medan en riktig människa reagerade för	 väsentligheter.	 En ringning på dörren kom henne att spritta till.	 Skulle han komma nu och överraska henne mitt i	 denna skam och tröghet? Skulle han stiga in i rum­	 met, och hon skulle inte ha något intresse till övers	 för att han äntligen, äntligen var där – det som	 hon hade drömt om i två år men aldrig vågat	 hoppas? Långsamt reste hon sig och gick för att	 öppna. En sak behövde hon då aldrig vara rädd för:	 att självbehärskningen skulle svika henne. Den svek	 henne aldrig. Snarare kunde hon inte lämna den åt	 sidan då det skulle behövts.	 Men det var inte David Aurell. Det var Åke. Och	 i samma ögonblick önskade hon att det hellre hade	 varit David Aurell.	 Åke Labin såg utmärkt bra ut, han visste det	 själv och alla hans flickbekanta visste det. Var det	 något fel med hans utseende, så var det snarast att	 han såg för bra ut. Ju längre ett vackert utseende	 avlägsnar sig från det genomsnittliga idealet, dess	 uttrycksfullare blir det. Åke Labins sammanföll näs­	 tan helt och hållet med den föreställning var och en	 gör sig, när han säger ”en vacker karl”, och denna	 allmängiltighet underströks ytterligare av en otad­	 lighet i klädseln, ett aktgivande på modets krav, som	 
	 kanske var en aning överdriven. Det fanns de som	 hade svårt att försona sig med dessa båda egen­	 skaper hos den unge författaren, kanske inte så	 mycket därför att de i och för sig själva måste anses	 ovärdiga en person av mankön, utan mer därför att	 de var och förblev symbolen för något bakomlig­	 gande, som var svårt att sammanfatta i ord. Hur	 som helst tycktes det först och främst vara män,	 som avskräcktes av detta bakomliggande något, me­	 dan kvinnorna tvärtom vimlade och svärmade över	 alla Åke Labins vägar, som om de just lockats av	 samma hemlighetsfulla egenskaper, och väl att	 märka inte bara ytliga, lättvunna kvinnor, utan också	 kvinnor av en typ som man skulle trott hade helt	 annan smak.	 – Stör jag kanske? frågade Åke lågt och drog	 varsamt upp sina svarta ögonbryn.	 Det var likt honom att börja med en blyg fråga,	 så blyg att man för skams skull och av rent med­	 lidande inte kunde besvara den annat än som han	 hoppades. Han hade en mjuk, skiftande röst, full	 av hänsyn, full av nästan faderlig omsorg, fast han	 ännu var helt ung, flera år yngre än Tyra själv.	 Förr i världen strömmade alltid blodet ut i huden på	 henne i en våg av värme, så fort hon hörde det ton­	 fallet, som om det varit en lätt och raffinerad smek­	 
	 ning – samtidigt som hon aldrig kunde upphöra att	 spritta till som för en hemlig varning. Där fanns	 något överdrivet också där – något alltför raffi­	 nerat, något av medveten utsvävning också i hans	 värme. Numera var nästan bara den där varnande	 sprittningen kvar. (Den fyllde henne med ängslan	 var gång de träffades, samtidigt som hon anklagade	 sig själv för misstänksamhet och lumpenhet. Vad	 hade hon egentligen att förebrå honom? Om det	 varit tvärtom, skulle det åtminstone varit någon rim­	 lighet i förebråelsen – men han hade aldrig före­	 brått henne någonting.)	 – Du ser så – så avlägsen ut! sade Åke små­	 leende och mönstrade henne med huvudet på sned.	 – Är du så förvånad över att jag kommer och	 hälsar på?	 – Visst inte. Varför skulle jag vara förvånad	 för det?	 – Det säger jag också. För vi har ju ändå alltid	 förblivit vänner – eller hur, Tyra?	 – Naturligtvis. Jag är ju bara glad att du kom­	 mer. Det är alltid roligt att träffa dig.	 – Jag tror dig, när du säger att det är roligt att	 träffa mig – men jag tror dig inte, när du säger	 att du är bara glad. För det är du inte. Det märker	 jag nog. Ibland undrar jag, vad jag har gjort dig	 
	 för ont. Säg uppriktigt, Tyra – vad har du att	 förebrå mig?	 – Ingenting, Åke. Aldrig något. Du har varit	 snällare mot mig än jag någonsin har förtjänat ...	 – Vad är det du pratar! Varför skulle du inte	 förtjänat ...? Aha, är det några samvetskval från	 din sida kanske?	 Tyra rodnade skuldmedvetet.	 – Om inte precis samvetskval – så har jag	 kanske varit rädd för att du i stället hade något att	 förebrå mig ...	 Han höjde ögonbrynen till tecken på oförstående.	 – Att jag gav mig av till England så där hastigt,	 fortsatte hon. Ja, för du måste väl ha uppfattat det	 som en flykt från dig – fast det var en studieresa!	 – Det var en flykt, naturligtvis var det en flykt.	 Än sen? Kära Tyra, tror du jag är en sådan gam­	 maldags idiot, så jag inte skulle låta dig fly, när du	 vill? Visserligen har jag ibland undrat, om det inte	 var ett missförstånd alltihop, men jag ville ju inte	 tränga mig på. – Nå, låt oss tala om annat.	 Underligt nog kände hon sig inte lättad av att	 ha sagt det. Det var inte bara detta, som var i vägen.	 Hon var rädd, men inte för hans förebråelser, utan	 för något annat, som hon inte kunde uttrycka.	 
	 – Plågar det dig om jag röker? frågade han åter	 hänsynsfullt och tog fram ett cigarrettetui.	 – Nej, visst inte, Åke. Jag har till och med dina	 älsklingscigarretter kvar, se här!	 – Verkligen! Och varför det? Har han samma	 utsökta smak som jag?	 – Vem då? Jag har dem kvar, därför att jag inte	 kan bedöma vad man annars ska bjuda på – jag	 röker ju inte själv.	 Hon hade satt sig bekvämt till rätta i en stor fåtölj,	 medan Åke gick fram och tillbaka över golvet och	 såg sig omkring.	 – Det är smakfullt det här, sade han och visade	 med cigarretten ut över rummet. Inte min smak	 precis, men smak i alla fall. Och du själv ... Inte	 illa. Något har det hänt med dig, det är alldeles	 säkert. Du har fått en ny älskare – erkänn det!	 – Nej men Åke, det har jag inte!	 – Dumma dumma Tyra, tror du verkligen jag	 går här och är svartsjuk! Efter två år! Om det	 lugnar dig, kan jag berätta, att jag är starkt engage­	 rad på annat håll. Det är inte svartsjuka som kom­	 mer mig att fråga – det är faktiskt intresse för	 dig. Är jag inte din vän? Har vi inte förblivit vän­	 ner? Jag var så glad att vi skildes i vänskap – och	 
	 du går och tror att jag är både ond och svartsjuk	 på samma gång. Jag ska säga dig en sak: svartsjuka	 är bara fåfänga, och jag är fåfäng, men min få­	 fänga ligger inte så till. Den är – mer på egen hand.	 Jag frågar dig som vän. För resten behöver jag inte	 fråga, jag konstaterar bara faktum.	 – Men du konstaterar fel. Tror du verkligen inte,	 att jag kan utveckla mig alldeles av mig själv.	 – Nej. Vill du verkligen påstå det?	 Hans mjuka bruna ögon var så illusionslöst ge­	 nomskådande, att hon vände bort sina.	 – Det vill jag inte. Men det är i alla fall inte	 så som du tror. Där finns någon – bakom min	 utveckling. Men det är någon jag träffade i Lon­	 don – någon som nog inte bryr sig om mig på	 det viset ...	 – Han har i alla fall ett gott arbete bakom sig,	 nickade Åke. Det är för resten inte bara din smak,	 det är hela ditt uppträdande. Medge, att förr i värl­	 den var du ändå mest av allt en ambitiös skolflicka!	 Hon trodde sig förstå, att han inte menade att	 förödmjuka henne. Det var bara så förödmjukande	 ändå. Hela tiden medan de älskade varandra hade	 han gått och sett på henne så – iakttagit, prövat	 henne, småskrattat. Just vad hon alltid anat.	 
	 – Det medger jag gärna, svarade hon lite kyligt.	 Jag ville göra rätt för mig. Jag ville göra heder åt	 alla dem som hade trott på mig. Först min far, och	 sånglärarinnan i skolan. Sedan, när de var döda,	 alla andra som hade varit snälla mot mig och hjälpt	 mig fram. Operachefen. Publiken.	 – Mig? Eller var jag en del av publiken?	 – Men Åke! Varför säger du så! Du hade en	 särställning ... Inte hade jag någon tanke på att	 göra dig heder.	 – Är du säker på det? Nej, Tyra, bli inte ond	 nu – inte ledsen – du måste förstå, att jag inte	 menar något illa! Jag är bara lekfull, och du har	 svårt att förstå skämt. Du måste lära dig det, för	 din egen skull. Nej, se på mig, och låt mig sitta	 här på armstödet – jag menar inte alls att bli allt­	 för intim, jag har ju redan sagt ... Tyra, det finns	 en sak jag skulle vilja tala med dig om – fråga	 dig om – får jag?	 – Naturligtvis får du det, svarade hon plågad.	 Men kan du inte sätta dig på en egen stol?	 – Jag kan, men jag vill inte. Du är rädd för	 mig, Tyra. Ska jag säga varför?	 – Nej! sade hon häftigt och såg honom i ögonen.	 Det ska du inte. För jag vet vad du säger. Du	 säger att jag vill ha dig tillbaka. Därför att mina	 
	 sinnen är utsvultna och vi en gång har hört ihop.	 För mer är det inte.	 – Är det inte nog då? frågade han lågt och strök	 långsamt över hennes hand, fortsatte uppåt armen	 och tog henne lätt om axeln.	 – Släpp mig, Åke, bad hon förtvivlad. Hör du	 inte, jag vill inte. Det är inte därför jag är rädd	 för dig. Jag var rädd för dig hela tiden – det gick	 aldrig över – – 
	 – Å, sade Åke intresserad, men utan att släppa	 henne. Du borde ju bäst veta att jag inte är så far­	 lig. Om jag kunde begripa varför så många kvin­	 nor är rädda för mig. Kära kära barn! (Han slöt	 händerna om hennes nacke.) Jag lovar ju högtidligen	 att inte göra dig något. Och har jag någonsin gjort	 dig illa? I ord eller handling? Nej. Jag som en gång	 trodde att vi hade kommit varandra så nära.	 – Det trodde aldrig jag, sade hon och blundade	 för att slippa se hans ansikte så nära inpå sig. Där	 fanns alltid ett avstånd, som vi inte kom över. Den	 där tryggheten, som jag hade drömt om, den hade	 jag inte ens när vi somnade hos varandra. Förmod­	 ligen var det därför jag sov så illa för resten ...	 – Den tryggheten? upprepade han tankfullt och	 lossade taget om hennes nacke. Du drömde om	 trygghet?	 
	 – Är det så underligt? Finns den någonstans, så	 måste den väl finnas i kärleken, tänkte jag. Varför	 ska man annars älska? Ja, nu skrattar du igen, så	 jag blir rädd – men det är så. Kanske vi kvinnor	 är annorlunda skapta på den punkten. Jag tror inte	 vi skulle våga ta ett sådant steg om vi inte hade	 hoppet om ett slags okänd trygghet på andra sidan	 underkastelsen. Men den vill man offra allting	 annat för. Den vore livets mål, om man bara kunde	 finna den. Och sen – finner man den ändå inte.	 Hennes röst och hennes läppar skälvde. Ett ögon­	 blick slog hon upp ögonen, men blundade hastigt	 igen, ty hans blickar borrade sig in i hennes med en	 livlig, intresserad och samtidigt kall glans, som tyck­	 tes klä av henne djupare än till bara kroppen. Hon	 skulle velat skrika, men det hade varit att ge honom	 ett ännu grundligare övertag.	 – Vartenda ord jag säger ångrar jag genast,	 sade hon. Jag känner det som om du kunde – och	 ville – vända det emot mig på något sätt. Fast jag	 inte vet hur. Jag hatar att du är – intresserad	 av mig.	 – Du tar mycket fel, om du tror jag är på något	 sätt fientligt inställd mot dig, sade han lågt och	 mjukt. Egentligen tror jag inte jag är fientligt in­	 ställd mot någon människa. Det är möjligt, att jag	 
	 inte älskar någon direkt heller. Det får du inte be­	 gära av mig. De har för mycket i sig, som man	 genomskådar och kan sätta etikett och latinska	 namn på ...	 – Du är förstörd av psykoanalytisk litteratur.	 – Inte förstörd, Tyra. Det låg bara så helt i min	 linje, förstår du. Det var det instrument jag saknade.	 – Har du verkligen aldrig älskat någon?	 – N-nej, inte så som du menar. Jag förmodar att	 den romantiska kärleken är ett slags perversion. Men	 jag är, just som du säger, intresserad – och mest	 av kvinnor, eftersom de väl alltid ändå verkar mer	 gåtfulla på en man. Det låter svalt, men det har	 sina förtjänster. Medge, att jag aldrig har försökt	 lösa några konflikter med att slå i dörrar eller hota	 och ryta och stå i. Jag vet för mycket för att tro	 att det är någon framtid.	 – Det har du aldrig gjort, det är sant. Ibland	 önskade jag du hade gjort det.	 – Var det för att lära mig det som du gav efter	 för mig? Var det för att lära mig den romantiska	 kärleken?	 Hon skakade trött på huvudet.	 – Jag har redan sagt varför det var. Jag sökte	 trygghet. Du drev mig som med drevjakt.	 
	 – Men Tyra!	 – Jo! För jag var kvinna, och du var man, och	 jag längtade efter kärlek i allmänhet, och då passade	 du på ...	 – Men var det inte nog? Har vi inte haft det	 bra tillsammans många gånger?	 – Det var inte det jag sökte. Faktiskt kände jag	 mig som ett jagat djur, tills jag tog språnget. Ja, du	 försökte upprepa det nyss: jag var rädd – alltså ...	 Då var jag också rädd, och jag tog det enda språnget	 som fanns att ta – vart skulle jag annars ta vägen?	 Han steg upp, tände en ny cigarrett och började	 åter gå av och an på golvet. Hon såg på honom.	 Han rörde sig med mjuka spänstiga rörelser över	 golvet, han smålog med hopknipna ögon, intensivt	 upptagen av någon inre verksamhet. Med ens kunde	 hon formulera vad det var hon hatade och fruktade:	 att en människa för honom bara var material för	 forskning och upptäckter. Ända in i det intimaste	 hade det varit så. Som älskare hade han varit ett	 geni – och hela tiden haft en hemlig sidoblick: hur	 verkar det?	 – Det var därför du älskade mig! sade han lång­	 samt, fortfarande småleende. Det var därför! Du	 ville se, om du inte kunde rädda dig med att kasta	 
	 dig själv som byte för förföljaren. Försoningsoffer,	 ditt namn är kvinna. Men det här var ju verk­	 ligen något ...	 Han stannade och såg forskande på henne med	 sina kisande ögon, kastade cigarretten och närmade	 sig i plötslig häftighet.	 – Tyra! sade han, och innan hon hann avvärja	 det, hade han slagit armarna om henne, ömt, be­	 skyddande. Jag tror ändå, att det är mig du läng­	 tar efter. Känn efter! Vill du inte? Bry dig inte om	 de romantiska orden, du vill ha mig helt enkelt ...	 I hans fasta och varliga omfamning låg både	 triumf och tacksamhet, både barmhärtighet och	 tvingande överlägsenhet. Men mitt i alltsammans,	 mitt i det som drog henne och det som stötte henne	 bort, urskilde hon vad det var som egentligen drev	 honom: jägarens sakliga iver, när han får upp ett	 nytt spår.	 – Jag vill inte ha dig! sade hon med stela läp­	 par och vände bort ansiktet. Gå!	 Då släppte han henne och skrattade till. Där fanns	 ingen fientlighet i skrattet. Utan att bekymra sig	 om något formellt avsked försvann han ut i tam­	 buren, hon hörde hur dörren slogs igen efter honom	 och strax därpå hans melodiska vissling i trappan.	 
	 Hon satt kvar, olycklig, förrådd, död. Hon hade	 kunnat säga ja, eftersom hennes sinnen var villiga,	 och mer begärde han inte. Men hon visste med full­	 komlig tydlighet, att det skulle varit precis detsamma	 nu som det var då: ett försök att slippa undan –	 som han sade: ett försoningsoffer – och det skulle	 vara lika lönlöst som då. Hon kunde aldrig komma	 undan att han genomskådade henne.	 ”Människorna har för mycket i sig, som man	 genomskådar.” Han genomskådade, och därför	 kunde han inte älska. Inte henne åtminstone, inte	 i tiders tid. Djupast inne hade hon väl alltid burit	 på det medvetandet, att hon var något att genom­	 skåda – ett skal, ett ingenting, en avsiktlig skapelse	 av hennes egen vilja och ambition. Den som genom­	 skådade henne, såg ner i det tomma intet. Ingen	 underkastelse, ingen uppgivelse skulle göra Åke	 Labin romantiskt förälskad och blind och förmå	 honom att återkalla sin dödliga kunskap. Hade hon	 förfogat över magiska krafter, skulle hon i detta	 samma ögonblick ha förintat honom för att på nytt	 få vara ogenomskinlig. Säkerhet skulle det inte ha	 givit henne, eftersom världen vimlade av skarpa	 ögon, men det skulle räddat henne just nu. Hon	 hade en förnimmelse – – fast hon på samma gång	 visste att det var en illusion – att vad ingen annan	 
	 visste, behövde hon inte kännas vid, inte inför sig	 själv, inte inför den, vars syn på henne hon mest	 brydde sig om. Och han var här, i Stockholm, just	 nu. Han kunde ringa på dörrklockan i nästa minut.	 
	 Men David Aurell kom inte förrän flera dagar	 senare. Han hade haft åtskilligt praktiskt att ordna,	 åtskilliga konventionella visiter att avlägga, innan	 han kunde ordna sina dagar som han ville.	 Han telefonerade först, och så kom han.	 Var och en på sitt håll konstaterade mer eller	 mindre medvetet, att de ännu var nya för varandra,	 med allt vad det innebar av plus och minus. Hon	 kände igen och fängslades ändå liksom nyfiket av	 hans snabba och något ryckiga rörelser, där han gick	 fram över golvet med huvudet högt lyftat, som om	 denna hållning, tillsammans med det bakåtstrukna	 ljusa håret, kunde lägga en halv tum till hans höjd	 (han var under medellängd). I allmänhet var det	 nya för henne mer minus än plus: det ökade hen­	 nes osäkerhet, det kunde bjuda på obehagliga över­	 raskningar. Men här mildrades faran av hans konst­	 närliga förströddhet, ett slags världsfrånvändhet,	 som både väckte hennes praktiska moderlighet och	 trubbade av hennes självkritik. Då han talade, syss­	 lade han inte som Åke oavbrutet med den han talade	 
	 med, snarare tycktes han huvudsakligen röra sig i en	 opersonlig rymd, en saklig värld, som skulle fått	 samma eld och färg av hans egen intensitet, vem han	 än talat med.	 För honom brukade det vara tvärtom: det nya	 lockade honom alltid mest. Han kunde gå underliga	 omvägar bara för att slippa de gamla vana gatorna,	 han förstod inte folk med stamkaféer och grundsat­	 ser, åtminstone var det hans eget påstående. Han	 sade sig, att Tyra Neever ännu var tillräckligt okänd	 för honom, tillräckligt gåtfull för att ännu ha kvar	 hela sin dragningskraft, men han visste också mycket	 väl, att han tog sin tillflykt till henne för att få vila	 ut vid förbindelselänken mellan hans förra tillvaro	 och hans kommande.	 Han hade blommor med sig, gula rosor. Medan	 hon ordnade dem i en vas, tackade han henne för	 deras samvaro i London. Hans artighet var nästan	 överdriven, men så absolut konventionell, att den	 inte rörde vid några inre lager hos henne. I jäm­	 förelse med Åkes genomträngande faderliga mjuk­	 het var den lätt att ta emot och lätt att besvara.	 Hans formella jag talade till hennes, och hennes	 svarade med den säkerhet som fanns lagrad just där.	 De kunde varit två smidiga unga människor som	 spelade fjäderboll och njöt av bollens bågar, sin	 
	 egen skicklighet och motspelarens sakkunniga be­	 undran.	 Han hörde sig för om hennes arbete, och det var	 ett nöje för henne att redogöra för sina svårigheter	 och framsteg, lika sakligt och precist som han frå­	 gade. Hon ville höra om resan, om stämningen i	 England vid krigsutbrottet, om hans intryck av det	 politiska läget. Hans spiritualitet hade en bakgrund	 av förtvivlan, men det kom inte alltför tydligt fram.	 Självmant lämnade han det bittra allmänna och gick	 över till att tala om sina närmaste planer här i Sve­	 rige: konserter i Stockholm, någon landsortsturné –	 om inte inkallelsen kom innan dess. Ingenting som	 kunde bryta den behagliga opersonliga stämningen,	 trots att den förrädiska skymningen föll; då hon	 tände den stora golvlampan, blev staden lysande blå	 därutanför. De drack te tillsammans. Teet, kakorna	 och omgivningen i allmänhet gav anledning till	 många jämförelser med London, och man gick över	 till att bestämma Stockholms karaktär jämfört med	 andra städer. Inom sig välsignade hon den engelska	 uppfostran till form. Ingenting gav ett bättre till­	 fälle till kontakt utan oblyga försök att blotta sig	 och andra, ingenting gjorde människorna så	 otvungna som den väl behärskade formen. Hon kom	 ihåg vad en tant till henne hade sagt om bridge:	 
	 ”Det är en så utmärkt form för umgänge med män­	 niskor som man vill träffa men inte tala med.” Och	 något annat, som hon alltid hade tyckt var så dumt:	 ”Orden är till för att dölja tankarna.” Det var	 kanske inte så dumt – det var bara inte tankarna,	 som skulle döljas –”orden borde vara till för att	 skyla vår nakenhet” vore bättre.	 En enda gång bröt han igenom höljet – ett kort	 ögonblick, och redan det oroade henne och gjorde	 henne ont.	 – Jag tror inte på människan längre, sade han	 med ett plågsamt försök till småleende. Naturligt­	 vis på er och på mina vänner Green och Brown och	 Violet. Men inte på människan. Den människa vi	 humanistiskt uppfostrade har trott på – hon är	 död – om hon inte alltid har varit en myt.	 – Kanske det, sade hon svävande och fixerade	 sin tekopp. Hans ord påminde henne smärtsamt om	 Åkes: ”Människorna har för mycket i sig som man	 genomskådar.” Hur länge skulle han behålla akt­	 ningen för just henne?	 – Ni måste se på ett bokband som jag nyss har	 fått och som jag tycker så mycket om, sade hon	 hastigt och reste sig från bordet.	 Han följde henne in till golvlampan och bokhyl­	 lan och kände sig besviken. Han hade lyckats bryta	 
	 igenom skalet, och hon hade vikit tillbaka. Varför?	 Var hon som han, blygast på de punkter där hon	 var hetast? Eller hade han haft rätt i vissa stunder,	 då han trodde att hon var vax utan egen organisk	 form? Hela tiden hade de gått på var sin sida om	 en mur, och nu, då han en sekund hade lyckats	 sträcka sin hand in över muren, vägrade hon att	 röra vid den. Två ödsliga individer utan samman­	 hang. Var det underligt, om han längtade efter en	 kollektivism, som kanske tjöt och vrålade och tram­	 pade diverse finare mänskliga värden under föt­	 terna men i alla fall hade full kontakt på någon	 punkt, på någon djupt central punkt. Att vara en	 del av en enhet, av en enhetlig massa ...	 Tämligen tidigt skildes de artigt efter en synner­	 ligen angenäm kväll.	 
	 
	 
	 
	 
	 
	 
	 
	 
	 
	 III	 
	 En underlig ängslan hade gripit Elisabet, när hon	 nu mötte Ivar för första gången efter sommaren.	 Det är så dags, sade hon sig. Men den lät sig inte	 avvisas. Det var som om den alltid hade funnits,	 men nu först vuxit sig så stark att hon lade märke	 till den.	 Omkring dem växte och vajade Haga nästan lika	 grönt och friskt som om sommaren, bara lite kal­	 lare och med annan lukt, höstlukt. Vassen hade gul­	 nat, vattnet i viken hade fått en tung och kylig till­	 sats som metall i sitt glitter. Hon kom ihåg hur de	 hade gått här i våras, när änderna hade ungar, som	 pep osynliga i ruggarna. Hade hon verkligen haft	 samma krypande aning om osäkerhet då som nu? Då	 skulle hon aldrig låtit honom komma sig så nära.	 Eller hade hon hoppats kunna döva och döda den	 med starkare gemenskap? Nu var det i alla fall på	 ett sätt för sent, de hörde ihop genom det nya livet	 inom henne.	 
	 Ivar sade eftertänksamt:	 – Vi har kanske burit oss dumt åt. Vi skulle	 tagit bort det medan tid var. Är du säker på att	 det är för sent? Men det syns ju inte än?	 – Jag tror det är för sent ändå, svarade hon.	 Och ingen av oss ville ju? Du sa ju att du inte ville?	 – Ja, men det var då. Sen har jag tänkt på saken.	 Det är naturligtvis oriktigt att jämställa ett kapi­	 talistiskt land med Sovjetunionen. Där har de kom­	 mit fram till sådana sociala förhållanden så de kan	 respektera de ofödda – här är det inte detsamma.	 Hans resonemang var henne djupt främmande,	 men hon kände igen honom i det. Åter strök den	 kalla fläkten förbi henne. Han tänkte så logiskt, hon	 skulle aldrig kunna det. Visst var det bra och	 beundransvärt – men nu, just nu i detta ögonblick	 snuddade hans logik vid henne som något dött, ett	 ting, en maskin – inte något med liv i sig.	 – Sen dess har kriget kommit, fortsatte han. Att	 det skulle komma, kunde ju var och en se, men inte	 att det skulle komma just i höst. Fast kanske det	 också, om man bara hade varit lite förtänksammare.	 Och vem vet, om inte vi också kommer med? Och	 då är jag inte mycket att räkna med, då blir du	 ensam med barnet och får det kanske svårt –	 
	 antingen vi har hunnit gifta oss eller inte, som ju	 bara är en formsak. Och kommer vi inte med, så blir	 det ju kristid i alla fall. Dyrt om allting. Och jag	 kanske blir inkallad. Ja, du tänker väl att du har	 fru Thorling att falla tillbaka på, men det är ju det	 jag inte vill. Hon har förstört dig tillräckligt redan,	 om jag får säga min åsikt. För resten är det nog	 inte värt att lita på en borgarkvinnas goda hjärta,	 om det väl blir nödtid. Du är ändå av annan klass.	 Såg man på hennes ögon, som uppmärksamt	 hängde vid hans drag, då han talade, skulle man	 trott, att hon följde hans ord med spänt intresse. I	 själva verket gick hennes oro sina egna dunkla vägar,	 som han aldrig skulle anat.	 Han hade egentligen aldrig anat hennes vägar.	 Han hade varit för säker på att de såg ut som hans,	 lika raka, lika logiska, lika sakliga – liksom han var	 säker på att det bara fanns två sätt att reagera in­	 värtes: klart, logiskt, riktigt – eller oklart, falskt,	 förblindat av borgerliga klassintressen. Alltsedan de	 träffades på den engelska studiecirkeln på ABF,	 hade han vetat, att Elisabet skilde sig, och skilde sig	 fördelaktigt, från de flesta flickor han kände. Hon	 väckte föreställningen om en djup brunn, där allting	 sjönk och sjönk utan att någonsin gå förlorat. Så	 mycket säkrare var han, att hon reagerade riktigt:	 
	 med klara tankar, med tillägnad kunskap. Han hade	 tagit sig an henne, eftersom han märkte att hon	 stod under ett olyckligt borgerligt inflytande, och	 berättat om mervärdet, om klasskampen, om produk­	 tionens utveckling och revolutionens naturnödvän­	 dighet.	 Från Elisabet hade hans läror runnit av som av­	 lägsna sagor, men hon hade förälskat sig i honom	 själv. Inte som om hon reste genomtänkta tvivel	 mot vad han sade. Det var som när hon var liten	 och satt i kyrkan och prästen talade om himmel och	 helvete – visst var det sant, det var klart att det	 var sant – men då hon kom ut på backen och såg	 stenen skifta i rött och grått och kände luddig gråbo	 mellan fingrarna och förde den till näsan och kände	 den kryddlika doften – så var det alltsammans sant	 på ett annat sätt, sant för henne, och angick henne	 nu och alltid, medan himmel och helvete redan hade	 bleknat bort. Snarast var de en del av prästen. Kan­	 ske också en del av far och mor, för hon såg åter­	 speglingen i deras ansikten och hörde ekot bakom	 deras ord. Men de var inte en del av henne. Så	 var det också med allt vad Ivar sade: det var en del	 av honom. Och vad som drog henne till honom var	 mest två saker. Det ena var att han liknade för­	 äldrarna, inte så att vem som helst skulle finna det,	 
	 men så att hon, bara hon, kunde finna det: han	 hade ett slags stränghet, ett slags rak enkelhet, som	 ibland kunde verka rent ut lite enfaldig, men ändå	 alltid var något vackert och vördnadsvärt med. Det	 andra var att han ändå mycket mer liknade henne	 och Evert: han hade snäckans sus i sig. Han var en	 äventyrets man och en seglare mot okända land.	 Men han var inte som Evert en som släppte taget	 mitt på vägen. Därför hade hon också lugnt lagt	 sitt liv i hans hand.	 Lugnt. Men nu var hon inte lugn längre, hon	 önskade att det varit ogjort. Det föreföll henne så	 otänkbart, att hon aldrig förut ryggat tillbaka för	 detta något i hans väsen, som nu avskräckte henne.	 Otänkbart, att hon tagit hela hans säkerhet, hans	 fasta grepp om ting och tankar, för hela sanningen	 och intet annat än sanningen. Där fanns något som	 inte var sant i det, en råge, som var sken och skydd	 och rustning. Ett var säkert: hade det funnits där	 förut, så hade det åtminstone växt sedan de sist	 träffades. Möjligt var det väl också, att hon hade	 blivit mer lyhörd genom att färdas tillbaka i sitt	 liv och möta barndomen igen. Kanske också att hen­	 nes kritik mot andra hade skärpts, nu när hon	 visste, att dödsfaran låg och lurade på Evert när	 som helst.	 
	 – Jag ska ta reda på om det är för sent än,	 sade hon långsamt.	 Men det var bara ett sätt att leka. Hon lekte, att	 hon kunde göra allvar av sin önskan att göra det	 gjorda ogjort, samtidigt som hon visste, att detta	 skulle hon aldrig kunna göra i verkligheten. Aldrig	 ett sådant ingrepp i något som var innanför henne	 själv – det bjöd henne för djupt emot.	 Medan hon talade, fick hon klart för sig, att också	 hans förnuftiga skäl bara var en återspegling av	 hans växande osäkerhet. Den var inget självbedrägeri	 hos henne. Var kom den ifrån? Hade han också	 upptäckt, att de var så djupt olika till sitt väsen?	 Men det skulle varit så olikt honom ... Och i nästa	 ögonblick visade han att så inte var, genom att säga:	 – Du ska inte vara ledsen för det. Jag hoppas	 att vi ändå kan gifta oss, och om allt går bra och	 kriget går över, så kan vi ju ha barn då i stället,	 inte ska du bli utan.	 Åter märkte hon samma för mycket i hans käcka	 vårdslöshet – det osanna, det som visade hans klu­	 venhet. Han hade förlorat ett fotfäste, som inte var	 hos henne. Hon slöt sin hand om hans, gripen av	 en önskan att hjälpa:	 – Vad är det, Ivar? Det är något du inte är	 säker på? Är du inte säker på dig själv?	 
	 – Vad menar du med det? Skulle jag inte vara	 säker på mig själv? Det är klart jag är säker på	 mig själv, fast jag inte är säker på framtiden och	 hur det ska gå. Var jag står vet jag naturligtvis.	 Inte tror du väl jag hör till dem som har tappat	 huvudet!	 Det var alltså politiken. Den gåtfulla omsväng­	 ningen av de begrepp han hittills varit van att	 handskas med. Han var besluten att följa sitt parti	 i vått och torrt, men hela hans inre hade inte kun­	 nat följa med den hastiga rörelsen.	 – Låt mig höra vad du tänker då, sade hon på	 försök.	 Han talade i en kvart utan uppehåll, så hånfullt	 mot alla belackare och motståndare och så överlägset	 som hon sällan hört honom tala. Så ofta han kunde,	 sköt han in ”självklart”, ”naturligtvis”, ”det enda	 logiska”, ”otänkbart annat”, alltsammans avsett att	 övertyga och inge säkerhet, men på henne verkade	 det som försök att övertyga sig själv. Han kan det	 bra, tänkte hon, han har lärt sig det där utantill,	 hans eget är det inte.	 – Du har inte hittat på det där själv, sade hon	 nedslagen.	 – Nej lyckligtvis inte, svarade han. Då är jag	 rädd att det inte vore mycket värt. Vad vet jag,	 
	 och vad kan jag? De som leder partiet och de som	 leder Sovjetunionens politik sitter ju inne med oänd­	 ligt mycket större överblickar och oändligt mycket	 gedignare kunskaper.	 – Men det är ju det du alltid har grälat på mig	 för, invände hon. När jag inte ville kritisera vad	 jag inte begrep, sade du alltid – – – 
	 – Men det är ju skillnad! sade han förargad.	 Du lämnade allting ifrån dig av okunnighet och lätt­	 trogenhet. Jag lämnar det åt dem jag litar på, där­	 för att jag vet något och verkligen litar på dem ...	 Du måste väl medge, att där finns en skillnad.	 Hon nickade långsamt. Ja, hon måste medge att	 där fanns en skillnad. Hon hade lämnat det i sitt	 hjärtas oskuld, av okunnighet, ja, och därför att hon	 inte ville döma utan att ha satt sig in i alltsammans	 lite mer och hört alla parter, och det var något hon	 inte kunde och inte skulle kunna. Så var det inte	 med honom. Med honom var det på annat sätt, far­	 ligare, därför att han var med och ändå inte var	 riktigt med. Plötsligt visste hon, att om hon nu teg	 och inte försökte uttrycka vad hon menade, skulle	 hon ha förverkat all rätt till inre samhörighet med	 honom. Då hade hon ställt sig i lydnadsställning,	 och ändå inte riktigt, eftersom hon inte var riktigt	 
	 säker – alldeles på samma sätt som han. Han	 gjorde det för att få stå kvar i den stora samhörig­	 heten, som för honom betydde allt – hon skulle	 gjort det för att få stå kvar i samhörigheten med	 honom – men det skulle varit med kluvet inre,	 som han – och hon ville inte klyvas.	 – Jag är rädd för dig ibland, sade hon och	 svalde. För er allesammans. Jag menar – ni som	 vill ha samma åsikter och samma vilja allihop. För	 ni har det inte, ni bara låtsar. Ni leker.	 Han hade blivit mycket allvarlig, kanske påver­	 kad av darrningen i hennes röst. Han måste förstå,	 att för henne var detta en livssak – och samtidigt	 förstod han också, att det var det inte bara för	 henne.	 – Men är du säker på att det inte är en vilje­	 sak? frågade han lågt. Visserligen förefaller det,	 som om var människa hade sina egna åsikter och	 sina egna meningar. Men det kan inte vara så –	 inte när vi hör till samma klass. Det som skjuter	 ut som individuella kantigheter och olikheter, det är	 sådant som vi har fått inympat på oss av borgerliga	 vanor och omgivningar. Det är inte vårt, och det	 ska vi naturligtvis inte omhulda som något dyrbart	 och fint och ädelt! Bättre att hugga av det.	 
	 – Men det kan du ju inte! Du kan ju hugga av	 en fot eller en hand, men du kan aldrig hugga av en	 del av ditt innersta!	 – Tror du? Jag läste en gång, för mycket länge	 sen, en recension av en diktbok, en rysk, där det stod	 om några marinsoldater – sovjetsoldater – som	 frivilligt offrade livet när det så krävdes: ”Om man	 hade gjort spikar av dessa män – så skulle det ha	 blivit alldeles förträffliga spikar ... ”	 Han teg och svalde. Det var tydligt, att dikten	 ännu i dag grep honom lika starkt som då. Efter att	 ha andats djupt fortsatte han:	 – Det låter dumt förstås – men det är vad jag	 vill bli: en förträfflig spik. Det som är användbart	 av mig i revolutionens tjänst, det är också värt att	 finnas. Det andra kastar jag bort. Förstår du mig?	 Ingenting som han sagt hade gjort så djupt in­	 tryck på henne som detta, säkert därför att det verk­	 ligen var han. Hon förstod hans längtan att få kasta	 sig för den heliga vagnens hjul, men hon kunde	 inte för allt i världen förstå den liknelse, som var	 hans symbol för denna längtan. Därför måste hon	 skaka på huvudet.	 – Du kan gudskelov aldrig bli någon spik, sade	 hon. Inte jag heller. Ingen. Inte en hund kan bli	 en spik en gång.	 
	 – Varför inte det, om man vill?	 Hon skakade ännu häftigare på huvudet, så att	 det burriga ljusa håret stod som en sky omkring hen­	 nes tunna kinder.	 – Därför att det inte hjälper om man vill. Det	 du inte vill kännas vid blir kvar i alla fall. Vart du	 går bär du det med dig. Det upphör aldrig att	 vara du.	 – Det är ju fullkomligt likgiltigt om jag bär	 det med mig, bara jag inte ger efter för det. Jag	 går ju också omkring med ett rudimentärt organ	 som heter blindtarm, men det gör ingenting. Om	 hundra år har människan kanske ingen blindtarm,	 därför att jag inte har använt den ...	 Liknelsen bet inte på henne. Den hade inga be­	 röringspunkter med det hon menade. Hon återvände	 till ämnet.	 – En vacker dag gör du något som du aldrig	 skulle trott dig om, sade hon lågt. Något som går	 stick i stäv med allt vad du vill och allt du strävar	 efter. Kanske du slår om på något sätt. Blir mot­	 satsen till vad du är. Då är det det andra i dig, som	 också vill leva – och det är också du.	 – Nej du, sade han med sammanbitna tänder.	 Jag ämnar inte låta överrumpla mig. Jag ämnar ut­	 rota det som är i vägen för – spiken.	 
	 Hon gick tyst och tänkte på klyftan hon hade	 upptäckt inom sig själv, kluvenheten mellan Mar­	 lyckan och Stockholm. Hon ville inte ha den, hon	 ville fylla igen den. Och ändå var den inte en som	 hon frivilligt hade låtit uppstå, det var bara att hon	 hade vuxit för fort för att det gamla skulle hunnit	 med att växa in i det nya. De stora träden omkring	 henne kom rätt som det var så nära. Ett ögonblick	 tyckte hon att hon var närmare släkt med dem än	 med mannen som gick där bredvid henne. ”Träden”,	 tänkte hon, ”de växer de. De växer till det som låg	 i fröet, därför blir de stora och man kan få tröst	 av dem. Varför är människan så dåligt skapad, att	 vem som helst kan göra om henne till vad som	 helst?” Men då måste hon småle.	 – Men det är ju inte sant, sade hon högt, så att	 den förbluffade Ivar vände sig om och såg på henne.	 – Vilket menar du är inte sant? frågade han.	 – Nej, jag gick och tänkte högt, sade hon. Det	 är inte sant, att människan helt och hållet kan	 användas.	 – Tyvärr inte, svarade han torrt. Det är ju det	 jag säger. Men den där resten – ja, den har vi helt	 enkelt inte – användning för!	 Han skrattade till åt sin egen ordlek och var säker	 igen.	 
	 – Men jag vill inte låta mig användas, mumlade	 hon med sänkt huvud.	 Ivar såg bredvid sig en förtjusande liten kvinno­	 varelse, åtskilligt infekterad av borgerliga smitto­	 frön, halsstarrig och en smula trött av resonemengresonemang	 som låg över hennes horisont – men först och	 främst förtjusande, alldeles för mycket för att man	 skulle behöva misströsta om hennes framtid som	 hustru och partimedlem. Ömt skrattande lade han	 armen om hennes axlar.	 – Det är förbannad borgerlig högfärd, lilla barn,	 sade han överseende. Visst måste vi låta oss använ­	 das. Inte tycker du väl ändå, att du själv är något	 slutmål att sträva efter? Eller tycker du det?	 – Nej! sade hon, lyfte på huvudet och andades	 djupt. Men vem ska använda mig?	 – Din klass, svarade han fast. Du glömmer väl	 inte, att du också kommer från det arbetande fol­	 ket, om också inte från industriarbetare? Och att	 du själv också tillhör den, fast en borgarkvinna låter	 dig kalla henne för tant? Det får du aldrig aldrig	 glömma.	 – Dina vänner nazisterna skulle säga: din ras!	 och så vidare, retades hon. Egentligen menar du,	 att du ska använda mig – nej, nu är jag orättvis,	 förlåt mig, Ivar!	 
	 Hon tog hans ansikte mellan sina händer, såg sig	 försiktigt omkring – och släppte honom igen. På	 nytt hade känslan av ensamhet och främlingskap	 slagit samman över henne. Om hon bara kunde	 finna ord för vad hon menade – både för det hon	 förstod hos honom och det hon inte kunde och inte	 ville gå med på. Men även om hon fann dem, skulle	 han inte förstå henne. Hon kunde inte veta på	 samma sätt som han, det låg utanför hennes räck­	 vidd – alldeles som det låg utanför hans att veta	 så som hon visste. De visste på var sitt plan.	 Nu höll det redan på att bli mörkt. Fuktiga skug­	 gor låg och sov under träden. Han teg, och hon teg,	 bara ljudet av deras steg hördes, och hon tyckte	 det var en sådan lättnad och vila att höra dem i	 stället för orden. Tingen talade så självklart och	 ville ingenting med sina röster, ingen behövde svara	 dem, bara lyssna. Hon hade så lätt för att lyssna och	 så svårt att svara.	 Att det susade i vassen och kluckade i vattenbry­	 net var just nu nog för henne och fullt av betydelse.	 Att tänka i ord och försöka säga dem med sin egen	 röst var ett nästan oöverkomligt företag. Hon hade	 en känsla av, att kunde hon bara hålla honom kvar	 här, där träden beskyddade dem, i skuggan, där	 de inte kunde oroas och i tystnaden, där de inte	 
	 behövde tala, så skulle han alldeles av sig själv och	 utan att hon hjälpte honom komma fram till att för­	 stå. Men vid nästa krök av vägen sprutade redan	 vitt ljus från den stora trafikvägen emot dem, och	 en spårvagn gnisslade till på inte alltför långt håll.	 Då vägen åter krökte in i park och stillhet för ett	 ögonblick, stannade hon och höll honom kvar.	 – Du ska inte tro – att jag inte begriper något,	 sade hon trevande. För något begriper jag av vad	 du menar. Men tror du inte det finns mycket som	 vi inte vet?	 – Hur menar du? sade han förvånad. Menar du	 ett liv efter detta och spöken och sånt?	 – Nej, sade hon och rynkade pannan av an­	 strängning, fast han inte kunde se det i mörkret.	 Jag menar – att vi inte kan räkna ut allting. Vi	 har alltid fel.	 – Naturligtvis kan inte du och jag räkna ut all­	 ting. För resten, allting – det kan väl ingen män­	 niska. Det kan alltid bli ett eller annat litet streck	 i räkningen. Men jag tror självklart, att det finns	 de som kan räkna ut det mesta, när det gäller värl­	 dens öden och den sociala utvecklingen och allt sånt	 som verkligen är viktigt för oss. Varför vill du inte	 tro det?	 
	 – Jag kan ju inte ens räkna ut hurdant mitt	 barn ska bli, svarade hon tveksamt. Det blir bara.	 Och om jag vill låta det fortsätta växa, så har jag	 inget annat att göra än att låta det bli efter sin	 egen sort.	 – Om du vill, ja, sade han torrt och lite dystert.	 Men du måste ta reda på om det verkligen är för	 sent än.	 En kort stund var det alldeles tyst, där de stod	 där inne i den djupa skuggan. För Ivar betydde den	 ett kort uppehåll i livsströmmen. Han sträckte på	 sig långsamt, beredd att på nytt glida ut i ljuset,	 handlingen och ordet. För Elisabet betydde den en	 omvälvning. Klart och till botten märkte hon, att	 mannen, som hon rörde vid, var henne främmande.	 Men ensamheten hon förut känt var borta. På ena	 sidan om den gränsen hon rörde vid stod han. På	 den andra träden, och barnet, och hon.	 
	 
	 
	 
	 
	 
	 
	 
			 II	 
	 
	 
	 
	 
	 
	 
	 
	 ÄVENTYR I KANDIA	 
	 
	 
	 
	 
	 
	 
	 I söderns snabba skymning blev alla färger själv­	 lysande – det röda i sanden under fötterna, det matt	 gröna i träden, brokiga kläder och framför allt de	 vimlande guldbruna ansiktena i människomassan,	 där den vällde fram utefter huvudgatan och på vä­	 gen utanför staden – självlysande, som om allt­	 sammans var en tätnande flod av dröm och saga,	 kanske just nu uppstigen som regnbågsdimma ur den	 gamla källan till så mycket dröm och saga, Medel­	 havet, som skymtade bortom klipporna, sömnigt	 mörknat till viol och vin.	 Och hela denna fantastiska folkvandring var	 ingenting annat än söndagskvällens vanliga prome­	 nad, där hela staden var på benen och drev fram	 och tillbaka, fram och tillbaka i två långsamma	 strömmar med virvlar och dödvatten vid stora torget	 och musikkaféerna. Den drypande daggtimmen var	 över, och luften fläktade torr och ljum, renad från	 dagens hetta.	 
	 Med strömmen drev också Kerstin Holm, ensam	 i sorlet. Ja, för första gången under sin långa resa	 bittert ensam. I luften och skymningen flöt ett far­	 ligt vin, ett som inte släckte törst utan väckte den.	 Skugglösa och guldlysande simmade fina okända	 ansikten omkring henne i den underliga dagern, så	 främmande, så fulländade, att det gjorde ont att	 se in i dem. Detta var söderns människor, med	 lemmar som pulserade av segerrikt animaliskt liv.	 Hon märkte den stigande oron i blodet med en	 suck av otålighet. Länge nog hade hon levat på	 fientlig fot med sitt eget kött. Visst hade också hon	 drömt en dröm om djup och restids gemenskap till	 sinnen och ande, men om den ännu levde kvar, var	 det med ett hemligt, tynande liv, av all sin vilja	 förnekade hon den som ett hot mot allt dyrköpt	 oberoende.	 Hon hade gift sig ung med en rätt mycket äldre	 man. Då hon senare såg tillbaka på sitt äktenskap	 måste hon rättvisligen erkänna, att han hade varit	 snäll mot henne. Förmögen affärsman som han var	 hade det knappast betytt någon större uppoffring för	 honom att låta henne lämna hushållet åt hembiträdet	 och själv inrätta sin lilla verkstad i våningens av­	 lägsnaste rum, där hon stod med sin keramik förmid­	 dagarna igenom. Det kunde inte anses vara obilliga	 
	 krav att han begärde en vacker älskarinna för sig	 själv, en intelligent mor för sina blivande söner och	 en behaglig värdinna för sina umgängesvänner. Att	 hon inte uppfyllde det andra av villkoren berodde på	 att de aldrig fick några barn, och fast det vållade ho­	 nom besvikelse, slog han sig till ro med tanken på att	 också hans förra äktenskap varit barnlöst. Verkli­	 gen, han hade varit snäll och human, och nu efteråt	 skämdes hon ibland över att inte ha varit tacksam	 tillräckligt. Att han inte tog henne på allvar kunde	 väl vara förklarligt, så mycket yngre som hon	 var och med en sådan käpphäst, som han måste	 finna löjligare ju mer hon gick upp i den. Då hon	 ville göra käpphästen till yrke, inlade han sitt veto:	 det var inte därför han hade gift sig med henne.	 Och många gånger under årens lopp, då hon trött	 och hetsad slet för den knappa födan, undrade hon	 över sin energi, då det gällt att driva igenom skils­	 mässan. Hon hade skaffat sig självständighet, så	 småningom hade hon till och med fått ett namn som	 konsthantverkare, men i trista stunder kunde allt det	 där ta sig ut som chimärer mot den trygga tillvaron	 i hemmet och den hygglige och på sitt sätt förälskade	 mannen, som en gång givit henne värme och skydd.	 Och ändå – ville hon vara ärlig, så måste hon	 medge, att i samma situation skulle hon handla pre­	 
	 cis likadant omigen. Ärelysten i ordets vanliga be­	 märkelse hade hon aldrig varit, men där fanns en	 ambition inom henne, trång och enkelriktad men out­	 rotlig: åtminstone den hon älskade skulle uppfatta	 henne som människa och jämlike, gärna bara som en	 blivande jämlike, gärna som en svagare medmänniska	 – men inte som ett väsen av lägre art. Henrik hade	 sett henne som ett litet vackert och nödvändigt hus­	 djur, och hon hade inte stått ut med det. Hon skulle	 aldrig i tiders tid stå ut med det, inte ens nu, då	 hon fått lära sig hur svårt det var att försörja sig	 på konsthantverk och hur rent infernaliskt svårt det	 var att finna en smula kärlek utan att behöva vada	 i all möjlig dy.	 Dy var rätta ordet för hela historien med Per	 Anders. Hon kunde ännu i dag stöna till av skam,	 när den sista uppgörelsen mellan Per Anders och	 henne dök upp i minnet. Att han inte menade allvar,	 att det bara hade varit ett flyktigt infall från hans	 sida – nå, det hade gjort ont då, men det hade ärrat	 sig nu efter många år. Vad som ännu brände henne,	 var hans skamliga fråga: ”Säg, Kerstin, inte var väl	 ändå jag den förste du hade en fri förbindelse med?”	 Hon visste, att han hoppades full och tacksam an­	 svarsfrihet av svaret. Men det var inte av godhet	 hon ljög och sade: ”Visst inte – nej då, visst inte!”	 
	 Det var av ren grymhet både mot sig själv och ho­	 nom. Hon ville se honom avklädd inpå bara benen,	 se hans lättnad och hans halvdolda förakt – och	 själv också få rätt att förakta honom. Hon fick sin	 önskan uppfylld.	 Kanske den där förfärliga ambitionen, och för	 resten hennes reella erfarenheter också, hade gjort	 henne överdrivet misstänksam. Att det aldrig blivit	 något av mellan Gunnar och henne kunde hon åt­	 minstone inte skylla på några avslöjande händelser,	 och nu på avstånd måste hon tillstå, att det var bitter	 orättvisa att skära Gunnar över en kam med Henrik	 och Per Anders. Men det hade blivit så. Hon ville	 inte ha det där upprepat. Från Gunnar hade hon	 åtminstone flytt i så god tid, att såret ännu var	 lättläkt.	 Det som ännu fanns kvar hos henne av längtande	 kvinnlighet hade hon offrat på framtidens altare.	 Hennes intresse för kvinnofrågan hade uppstått un­	 der eget slit och i kamratskap med andra självstän­	 diga, och hon hade gjort sig känd på det området	 också, om än inte bland dem som gick i spetsen.	 Hade någon frågat henne, skulle hon säkert härlett	 sitt patos ur svårigheter och upprörande orätt som	 hon sett omkring sig, men djupast inom sig visste	 hon, att också denna hårda och sakliga kampinställ­	 
	 ning var en strävan efter kärlek – en ny kärlek,	 där man kunde ge och ta emot utan att behöva vänta	 det bittraste av allt, ringaktning just för att man ville	 ge och ta emot ...	 Så kom det sig att hon försökte hålla sig den glö­	 dande skymningen från livet som hon gjort med så	 många andra skymningar och konstaterade sin ökade	 puls med en viss road cynism.	 Färgernas glöd svartnade mer och mer, nu var	 det halvmörkt, ett helt vanligt halvmörker utan	 drömmens oro. Kerstin Holm befann sig ett långt	 stycke utåt vägen, dit bara enstaka flockar av pro­	 menerande hade förirrat sig och där några plataner	 avtecknade sina silhuetter mot himlen.	 – Madame! hörde hon tätt bredvid sig. Madame,	 känner ni igen mig?	 Redan att det var franska hon hörde gjorde henne	 uppmärksam, så att hon vände sig om, men det	 dröjde ett slag, innan hon lyckades urskilja den som	 talade. Till slut såg hon, att det var den unge medi­	 cinaren från båten, han som hade givit henne huvud­	 värkspulver. Han presenterade de två ungdomarna	 i sitt sällskap: min syster – min vän Gregor (och	 så ett sexstavigt efternamn).	 Och hon, som hittills under hela resan njutit så	 intensivt av ensamhetens oberoende, blev förtjust	 
	 att stöta på människor som man kunde tala med. All	 den livlighet, som en ensam resa inte gav något ut­	 lopp åt, släpptes lös, och inte ett ögonblick kom	 hon ihåg att hon var åtskilligt äldre än någon av	 de tre.	 De följdes åt inåt staden igen i samma långsamt	 flanerande takt, och ungdomarna frågade ut henne	 om hennes resa och hennes planer. I det gula ljuset	 från lyktorna studerade hon deras ansikten: medi­	 cinarens mörka svärmiska, med sammanvuxna svarta	 ögonbryn, och hans systers vackra madonnalika,	 fast hos en madonna långt innan barnet ännu vän­	 tades; och mest fängslande av dem alla kusinen med	 det mörkblonda håret, de spelande ögonen, den rör­	 liga och en smula hårda munnen. Vad de tydligt	 hörde hit till den lyckliga södern, till de främmande,	 avundsvärda, de fulländade.	 Vid stora torget slog de sig ner framför ett kafé,	 där kyparen serverade stekta snäckor och salta oli­	 ver till brödet och billigt grekiskt vin, som smakade	 terpentin ...	 Osäkrast på sin franska, och ändå mest intresse­	 rad var den unga flickan. Hon lutade sig fram över	 bordet och slukade den främmande med andäktiga	 ögon.	 
	 – Kvinnorna har stor frihet hos er? sade hon.	 Inte sant, de kan studera och bli vad som helst, utan	 att någon säger något om det? Nästan alla har	 yrken?	 – Ja, nickade Kerstin, nästan alla har ett yrke.	 Hon kände sig plötsligt stolt på nordens vägnar.	 Lite skillnad var det ju ändå.	 – Och läkare ? Finns det många kvinnliga läkare ?	 – Många.	 – Evangelia vill nämligen bli läkare, förklarade	 brodern. För min del anser jag, att känner hon sig	 kallad till det, så borde hon också få bli det – men	 – nåja – det är svårt att ordna rent ekonomiskt,	 vi är ju inte rika, och kvinnor studerar inte ofta i	 vårt land. Föräldrarna är avgjort emot det. De hop­	 pas hon ska gifta sig i stället, förstår ni.	 – Jag gifter mig bara med någon som låter mig	 studera medicin, sade Evangelia sammanbitet. Å,	 om jag hade blivit född uppe i ert land, i norden.	 Gregor betraktade sin lilla kusin med ett egen­	 domligt uttryck. Hans ansikte, som i all sin be­	 härskade viljekraft knappt var stilla en minut, gav	 på något sätt en förnimmelse av flera själar på en	 gång. ”Han älskar henne, han beundrar henne,”	 tänkte Kerstin, ”han är stolt över henne.” Men sam­	 tidigt lekte en liten överlägsen aning till småleende	 
	 kring hans ena mungipa. Kerstin kunde gott förstå	 det: fast han väl inte var så många år äldre än	 flickan, hade han säkert sett mycket mer av livet än	 hon, särskilt som han legat vid utländska universi­	 tet. Och ändå kändes det där småleendet som en	 stöt, hon ville ställa sig på flickans sida och för­	 svara hennes unga eld mot all världens erfarenhet	 och klokskap. Allvarligt nickade hon mot henne och	 kände det som ett hemligt förbund, då Evangelias	 ögon strålade upp i tacksamt förtroende.	 De frågade vad hon tyckte om folket, och hon	 förklarade sitt äckel för de smidiga blaserade rika	 och sin kärlek till alla bönder, fiskare och chaufförer	 hon träffat på, även om hon sällan kunde göra sig	 förstådd av dem annat än med teckenspråk. Men	 kontakten kom inte bara till stånd genom språket.	 Bara att se dem var ibland en hel upplevelse. En	 attisk bonde hade hon stirrat på som om hon sett	 en uppenbarelse – ett ansikte som ett helgons.	 – Ändå slår de sina hustrur, sade Evangelia all­	 varsamt. Det är vanligt att de slår sina hustrur. Åt­	 minstone här på Kreta.	 Gregor skrattade.	 – Låt oss inte bli romantiska, sade han. Låt	 dem vara vad de är och låt dem slå sina hustrur.	 Något ska de ju ta sig för, när de ändå inte vill	 
	 arbeta. Vi är intelligenta, men vi är lata, det är	 nakna sanningen.	 Sakta skrattande kastade han huvudet bakåt och	 sökte en glimt av samförstånd i den främmande da­	 mens blick. Flickan mörknade och Niko, kusinen,	 gav honom en milt förebrående blick under sina	 sammanvuxna ögonbryn, men missdådaren lät sig	 inte bekomma.	 – Där har ni två romantiker, madame, sade han.	 Om ni rättar er efter dem, så får ni inte ut något	 annat av livet än drömmar ...	 Hon satt på hotellets lilla balkong mot havet, med	 reskappan svept om axlarna till skydd mot den	 starka daggen, som föll nu framemot kvällen. Kring	 den långa piren skimrade Medelhavets vatten så	 mjukt i turkos och smaragd som det annars bara gör	 utanför Venedig. Hon lät boken sjunka i knät och	 vilade i färgspelet och sin egen andning. På hela	 dagen hade hon av bestämda anledningar inte kunnat	 läsa en rad.	 På gatan nedanför kom två flickor gående. Kerstin	 Holm lutade sig över balustraden och ropade.	 – Hallå! Evangelia!	 Flickan stannade och upptäckte henne. Hon letade	 efter ord men fann tydligen inga fullt tillfredsstäl­	 
	 lande. Så ropade hon helt enkelt: Jag kommer! och	 försvann om hörnet.	 Några ögonblick senare dök hon ensam fram i	 korridoren och steg ut till Kerstin på balkongen.	 – Först måste jag tacka och tacka en gång till,	 sade hon. Jag har varit så lycklig över dagen i går.	 De tre ungdomarna hade tagit emot Kerstins in­	 bjudan och följt med henne i bil tvärsöver ön till	 den stora ruinen i Phaistos. Det var den resan	 flickan tackade för. Det var också minnet av den	 som hindrat Kerstin från att läsa.	 – Det är jag som ska tacka för att ni ville följa	 med, sade hon. Jag har sällan haft så trevligt.	 – Är det sant? Vet ni, madame – jag är så	 tacksam för att jag har fått träffa er. Jag har så	 svårt att uttrycka mig – ni måste förstå mig – det	 betyder styrka för mig att ha sett er. Jag har sett	 en god, ren kvinna, som är verkligt fri – en som	 inte låter sig bindas av männen och fördomarna.	 Jag vill bli sådan som ni. Jag är så glad att ni	 kom hit.	 Utan att ändra en min såg Kerstin in i de regel­	 bundna barnsliga dragen, madonnans drag långt	 före bebådelsen – och en känsla av otålighet växte	 inom henne. ”Du skulle bara känna till hela min	 historia med Per Anders, min lilla vän, så skulle	 
	 du förmodligen vara ganska chockerad,” tänkte hon.	 ”Eller till och med den med Gunnar. Jag har inte	 bett om någon dyrkan. Jag undanber mig en sådan	 kanonisering.”	 – Ni överskattar mig.	 – Nej, nej, försäkrade Evangelia hängivet, jag	 läser ju i ert ansikte, att ni är ren och god ... Det	 tänker man sig inte om frånskilda kvinnor här ...	 För resten kommer jag i ett särskilt ärende. Ni	 talade om en bilfärd till, tvärsöver ön. Om ni ändå	 vill göra det – får vi då bjuda er till vår hemby	 bland bergen? Så får ni riktigt se hur vi har det	 hos oss på landet. Vi skulle vara så glada att ha er	 som gäst en dag.	 Kerstins otålighet var borta. Fortfarande utan att	 ändra en min satt hon tillbakalutad i stolen, men all	 den skimrande turkosen och smaragden borta kring	 piren tycktes ha kommit alldeles nära. Den fanns vid	 hennes fötter, den steg inom henne, hon andades	 den och bars av den och visste bara ett enda:	 En dag till med Gregor. En dag till med Gregor.	 Eftersom de skulle ge sig av klockan fem på mor­	 gonen, var det bäst att hon gick till sängs i tid. Ändå	 blev det en dryg stund hon kom att sitta framför	 spegeln, vaket forskande i spegelglaset, i dimmiga	 
	 samtal med sin egen bild, förlorad i scenerna från	 i går. Med båda händer strök hon över sitt ansikte	 som för att känna, om huden ännu var trött och	 torr efter all den svala bergsvind och all den heta	 slättluft som svept emot den under gårdagen, me­	 dan bilen klängde sig upp som en get på bergvägarna	 utan att avståndet till de skimrande snötopparna	 minskades – för att sedan lika våghalsigt störta	 neråt, mot Messaraslätten, tills hettan och cikadornas	 kastanjettsmatter på nytt slog samman över deras	 huvuden nere i de milsvida olivplanteringarna. Nej,	 nej, hennes ögon brände inte längre, hennes hy het­	 tade inte, hon hade hämtat sig i dag bland tretusen­	 årig keramik på det svala muséet och var färdig att	 ta emot samma jättelika landskap på nytt, med	 samma hängivenhet.	 Men bilden i spegeln log åt hennes turistiver, log	 på ett vetande och närgånget sätt. Den tycktes inte	 vilja tro, att det var vidderna och höjderna och	 ruinernas mäktiga ödefält som ännu skakade henne	 med små rysningar, när hon slöt ögonen. Den hade	 sina tvivel om att lusten att komma nära den lilla	 bergsbyn och folket långt från alla turistvägar verk­	 ligen kunde fylla henne med sådant jubel över da­	 gen i morgon. Och den fortsatte att le, medan hon	 svarade den:	 
	 ”Ja ja – alltsammans – det också – det också.”	 Hon kunde inte skilja dem åt: solen, havet, land­	 skapet, Gregor.	 Hon hade varit sprittande uppsluppen hela resan.	 Särskilt på hemvägen, då de blivit mer vana vid	 varandra, hade de allesammans varit som glada barn­	 ungar. De sjöng, de vinkade åt de få mötande. En	 snäll velig luffare, tydligen välkänd i trakten, hade	 de tagit upp i bilen för att hjälpa honom ett stycke	 på väg. I ett bergpass måste bilen hålla för en	 bonde, som inte fort nog fick sin åsna åt sidan,	 och Gregor steg ur med eldsprutande nötbruna ögon	 för att gräla på gubben. Då han steg upp bredvid	 chauffören igen, strålade han över hela ansiktet.	 – Vet ni vad han svarade? sade han stolt. Han	 svarade mig lugnt med en hälsning som brukas här:	 ”Gosse – må du ha hälsan!” Ingenting mer.	 I en sluttning stod ett stort päronträd översållat	 med frukt. Gregor lät chauffören hålla, och som	 okynniga skolpojkar rusade båda ynglingarna dit	 ner för att skaka och plocka och återvända med	 famnen full. För första gången kände sig Kerstin	 Holm smått förlägen och utan värdighet, men föll	 helt till föga för Gregors intensitet, då han lång­	 samt och njutningsrikt gav sin kommentar:	 – Därför att stulen frukt är söt!	 
	 Åt var och en de sedan mötte – en bonde, som	 drev sin åsna vägen fram, några vägarbetare som	 strävade i kvällssolen – delade de ut sin stulna	 frukt. Gregor rörde sig som en lycklig furste, djupt	 kamratlig och obegränsat demokratisk och ändå	 furste, där han strödde jordens håvor omkring sig.	 Och hon kom ihåg en episod till, som hade in­	 träffat på bortvägen.	 I en svår terräng, där de lämnat bilen efter sig,	 stötte de på en så kallad flod – ja verkligen, ett	 vattendrag, som var så brett att man inte utan vidare	 kunde hoppa över. De hade redan satt sig ner och	 börjat dra av skorna för att vada över, men i rätta	 ögonblicket visade sig en åsnedrivare. Så slapp de	 då halka över våta kullerstenar. I stället fick åsnan	 tjänstgöra som färja fram och tillbaka, tills hela	 sällskapet var över.	 – Vill han inte ha betalt? frågade Kerstin vil­	 ligt, då hon såg Gregor stå och tala med mannen.	 Gregor gjorde en avvärjande gest.	 – Han vill nog, men han får inget, sade han med	 en hård glimt i de nötbruna. Man ska inte ta betalt	 för alla små tjänster man gör. Man ska göra dem	 ändå.	 Hon lutade nacken mot sina knäppta händer och	 blundade. Egentligen borde hon väl skratta åt sig	 
	 själv, halvgammal som hon var – men, för resten,	 varför? Åter böjde hon sig fram och såg sig i ögo­	 nen. De lyste blågrå med långa svarta fransar ur	 ett ungt brunt ansikte, dubbelt brunt mot det bleka	 hårburret omkring. Långsamt reste hon sig i sin	 lätta klänning, som föll löst kring kroppens linjer	 utan att framhäva men också utan att förvanska.	 Hon var smärt och lång, med nordisk bredd över	 axlarna, och det nordiskt späda både i drag och fi­	 gur kom henne att se ut som ett par och tjugu trots	 att hon lämnat de trettifem bakom sig. Hennes suck,	 när hon vände sig bort från mönstringen var inte	 obelåten. Hennes verkliga ålder fanns bara i pas­	 set, och det skulle han aldrig fråga efter.	 I morgonsvalkan gav de sig av med årets första	 druvor som vägkost och en flaska sött vin till hem­	 komstgåva. Som vanligt satt hon och syskonen i bak­	 sätet, Gregor framme hos chauffören.	 I hemlighet följde hon alla hans rörelser. De	 trängde långt in under huden på henne. Att detta var	 ett vilt uppflammande av hennes sinnen hade hon	 konstaterat för länge sen. Men där fanns också en	 annan sida av saken, en mystisk och svärmisk under­	 ton i hennes rus, som hon inte kunde blunda för,	 trots eller kanske just därför att hon ville ta allt­	 
	 sammans cyniskt. Hon satt och gjorde en liten ut­	 redning för sig själv, hur naturligt det var, att just	 den där mörkblonde unge mannen med sin hårda	 manliga charm skulle duga till symbol för ett Hellas,	 som mer eller mindre har inympats på oss alla som	 en drömlik och overklig föreställning och som sä­	 kert också hade föresvävat henne själv, då hon gav	 sig av just hit ... Mitt ibland sina mjuka och svart­	 håriga landsmän rörde han väl vid mer välkända	 strängar i hennes hungriga själ ... Hon åtminstone	 hade väl alltsedan barndomen föreställt sig Hellas’	 gudar, där de stod avbildade i läroboken, med något	 av hans välavvägda eld och frihet ...	 En likhet slog henne, och hon kunde ändå inte	 riktigt säga vad den bestod i. Han var under medel­	 längd och smäckert byggd, och hans livliga rörelser	 var det förnämsta uttrycket för hans väsen – och	 trots det påminde han henne om en orörlig och	 jättelik bildstod av tung byggnad: Apollon i	 Olympia. Ingenting hon sett på sin resa hade gjort	 ett sådant intryck på henne. Inte ett enda hyggligt	 fotografi hade hon kunnat uppdriva – antagligen	 förstod inte fotograferna vem de hade framför sig.	 Praxiteles’ kokett själfulle Hermes, en människa	 som vi andra, honom förstod de, honom kunde de	 fotografera, men ljusguden, som aldrig skulle be­	 
	 höva uttala en befallning eller en vädjan, därför att	 hela hans väsen var oryggligt bjudande – honom	 förstod de inte. Vem förstår gudar i vår tid?	 Hade den olympiske Apollon verkligen varit sitt	 folks gud en gång, sitt folks själ? En livshållning,	 som skapade den kultur vi ännu vänder tillbaka till	 för att tigga om läkedom mot våra sjukdomar?	 Eller – var det bara hennes egen kvinnlighet, som	 sträckte sig mot en så självklar härskare med så	 självklart livgivande förbarmande mitt i sin orubb­	 lighet?	 Och var det nu Hellas’ själ hon såg hos Gregor	 som en återspegling genom årtusenden? Eller anade	 hon mannen-härskaren – och begärde honom?	 Så som den lilla bergsbyn äntligen visade sig bak­	 om en krök av vägen kunde den gott ha legat där	 i klassisk tid. Bländande vita i solen, med platta	 tak, klättrade små små hus nästan lodrätt över var­	 andra uppför en brant skogig sluttning. Genom	 dammiga olivlundar närmade sig bilen och höll på	 stora bygatan, där den omringades av byborna. En	 vid krets av släktingar och bekanta slog sig ner fram­	 för kaféet under en jätteplatan, pratade i munnen	 på varandra och stirrade troskyldigt och nyfiket på	 den främmande, som kom så långt bortifrån.	 
	 Antingen resan hade varit särskilt tröttsam eller	 de oförståeliga rösterna omkring henne verkade sö­	 vande – hur som helst, hon hade svårt att hålla sig	 riktigt vaken. Fast ungdomarnas bomullsklänningar	 och sportskjortor stack henne i ögonen tydligt och	 vardagligt som på en gräsplan där hemma, kunde	 hon inte jaga bort känslan av att befinna sig i en	 tidlös värld. Det som utspelades just här och just	 nu var ett ögonblicks dröm och en tillfällighet;	 bakom drömmen hörde hon verkligheten sorla med	 dovt sorl av evig natur och evigt människoväsen.	 Själv var hon med som en ton i sorlet. Inte hennes	 strävanden och funderingar och samhällsfunktioner	 – de var tillfälliga och overkliga som färgen på	 hennes klänning och hennes tal eller tystnad för	 ögonblicket. Men den makt som tvang sig fram och	 lyfte henne som ett viljelöst spån närmare och när­	 mare ett evigt extasens ögonblick – den var verk­	 lighet från årtusende till årtusende. Den var sorlet	 där bakom.	 Annars kom det från en bergbäck, som störtade ner	 från branten och fångades av en hög vitrappad vatten­	 kvarn. Men det gjorde ingenting. Den var bara en	 bild. För att ytterligare understryka detta skymtade	 ett par gestalter i kvarnkammaren, två svartklädda	 kvinnor, som spann på slända; ett gammalt redskap,	 
	 ärevördigt och sägenomspunnet. I sina svarta huvud­	 slöjor kunde de vara ödesgudinnorna själva, tänkte	 Kerstin sömnigt. Längre ner sprang vattnet fram	 igen i en brunn, där kvinnor fyllde sina krukor och	 dit bönderna drev sina djur till vattning, sällan mer	 än en åsna och en get. De fattiga dammiga folk­	 dräkterna hade mer av orient än av antik över sig;	 men det gjorde ingenting; berget och träden, byn	 själv och människornas långsamma rörelser i solen	 var tidlösa, var en del av det eviga sorlet bortom	 både orient och antik ...	 Det blev bestämt, att middagen skulle ätas uppe	 i skogen. En stor skara med matsäckskorgar klätt­	 rade uppför bergstigarna, där små rännilar överallt	 flöt fram genom blommande myrten och där oliver,	 johannisbrödträd, mullbärsträd, citronträd gav den	 smula skugga som fanns. I en källa, tätt bäddad i	 friskt adiantum, lades vattenmelonerna och vinet till	 kylning, och där stannade de äldre i skuggan, medan	 de yngre klättrade ännu högre, med dem Kerstin. I	 den varma blåsten på en klippa slog hon sig ner	 och såg ut över landet nedanför. Där det slutade,	 tog en djupblå dimma vid, som gick över i himlen	 utan horisont.	 – Libyska havet, sade en röst bredvid henne.	 Där satt Gregor med armarna om knäna och vind	 
	 i håret. Och fast hans ord gällde något så faktiskt	 som ett geografiskt namn, var hans röst och hela	 hans väsen oroande som aldrig förr. De nötbruna	 ögonen tycktes hålla fast hennes egna, och den långa	 tystnad som uppstod mellan dem hade fått en bety­	 delse som båda kände. Han gjorde ingen min av	 att ändra ställning, hans armar låg orörliga om	 knäna, men själva den varma fläkten, som smög sig	 ut och in under hennes tunna kläder, föreföll att på	 något sätt styras av honom och fick henne att svindla.	 Förvirrad såg hon sig om efter de andra. Hon hörde	 deras röster längre bort, men ingen av dem syntes.	 Då grep hon efter ett halmstrå:	 – Tror ni Evangelia någonsin kommer att bli	 läkare?	 Han såg först förvånad ut, sedan ryckte han på	 axlarna och svarade:	 – Hon kommer väl att gifta sig med mig en	 gång, tänker jag, och då får hon säkert andra in­	 tressen, som är starka nog att skjuta alla griller i	 bakgrunden. Ni, madame, som är en erfaren kvinna,	 ni vet också att en kvinna förblir alltid en kvinna ...	 Där var hans oavvända tvingande blick igen, och	 svindeln kom tillbaka, samtidigt som hon inte tyckte	 riktigt om hans ord, inte riktigt, och samtidigt som	 det förvirrade henne, att han satt här och talade all­	 
	 varligt om giftermål med en annan i samma ögon­	 blick som hela hans sätt och uppträdande var en	 kärleksförklaring. Ett par ungdomar, som dök fram	 bakom klippväggen, avbröt den problematiska situa­	 tionen, och man började klättra ner igen till källan,	 där middagen och de gamla lämnats kvar.	 En duk låg utbredd över marken, korgar och kny­	 ten packades upp: kokt fårkött, degigt och ljuvligt	 doftande rågbröd, gurka, tomater – efteråt vatten­	 melon och det söta vinet de haft med sig. Man tog	 emot det med händerna, enkelt och primitivt, och lå­	 nade varandra de få knivarna och bägarna i tur och	 ordning. Efteråt, medan de äldre vilade sig i skug­	 gan, sjöng de unga växelvis allt vad som föll dem in,	 från urgamla herdevisor med underliga gälla och	 joddlande tonfall till de senaste slagdängorna. Kerstin	 skulle givit mycket för att veta vad det var som	 Gregor sjöng just nu, medan hans ansikte blev	 strängt och ögonen brann. ”En politisk visa”, sade	 de. Han skulle ju bli politiker. Realpolitiker. Hon	 vågade inte stirra på honom för ihärdigt utan vände	 huvudet mot Evangelia, som också sjöng med, all­	 varligt, andäktigt. I första ögonblicket hade hon	 behövt tvinga sig till att se dit, sedan stannade	 blicken av sig själv. Så som flickan stod där, bild­	 skön, barnsligt uppriktig och klar, med den fasta	 
	 bruna armen stödd mot en slingrande olivgren och	 det silvergrå bladverket bakom sitt släta svarta hår,	 var hon en vila för ögat och för tanken. Och inflä­	 tat i de unga rösterna hörde Kerstin återigen samma	 sorl, samma uråldriga sorl av bergbäck och mänsk­	 ligt naturliv. Hon borde kanske vara glad att hon	 inte förstod orden de sjöng: i själva verket var det	 ju ingen naturhymn, det var politik. Skum på ytan.	 De korta pauserna fylldes ut av cikadorna, och	 eftermiddagen blev hetare och vitare och dåsigare.	 Kerstin lutade huvudet mot en trädstam och slöt	 ögonen. När hon öppnade dem, mötte de Gregors.	 Han teg nu, och han hade ett dystert och intensivt	 uttryck. Hon blev medveten om att allt detta som	 för henne var ett stycke antik och halvt om halvt	 utspelades i drömlandet, för honom var rena dam­	 miga vardagen, handfast och trivial, lika välbekant	 och lika lite berusande som hans planer på att en gång	 sätta bo med Evangelia. För honom var hon, Ker­	 stin, det främmande och lockande. En nästan vild	 beslutsamhet fyllde henne. Varför skulle de båda,	 han och hon, inte tacksamt ta emot allt vad stunden	 kunde ge? Åter slöt hon ögonen, men med ett leende	 som han borde förstå gällde honom.	 På hemvägen halvsov de alla, det hade blivit sent.	 Evangelia somnade till och med ett slag riktigt mot	 
	 hennes axel. Kerstin satt mycket stilla för att inte	 väcka henne. Varför hon var tacksam just då kunde	 hon inte fullt förklara – men hon var tacksam för	 att ännu ingenting hade hänt mellan Gregor och	 henne. Dåligt samvete? Feghet? Eller vilken annan	 oklarhet? Hon var ingen skyldig något, men hon	 gick upp i det lätta trycket mot axeln med ett slags	 sval hemlig lycka.	 Då de alla hade tackat varandra för en trevlig dag	 och hon kommit upp på sitt rum, fann hon ett pap­	 per i fickan. Det var från Gregor:	 ”Om jag får, kommer jag och hämtar er i morgon	 kväll klockan nio.”	 Dröjande gick hon ner till hotellhallen, där Gregor	 satt och väntade bland plyschmöbler i glåmigt	 lampsken.	 Han hade en bil väntande utanför. De bytte bara	 helt vanliga hälsningar och artighetsfraser, tills hon	 stigit upp i den. Då de väl satt sig i gång, förklarade	 han, att han tänkte föra henne till ett litet värdshus	 en bit ut på landet, så att hon fick se trakten i natt­	 belysning.	 Hon svarade ingenting. Det var underligt att inte	 ens vara tillfrågad en gång, men samtidigt ganska	 skönt. Han fick ta hand om henne.	 
	 Obegripligt hur chauffören manövrerade dem	 fram genom Kandias trängsta och mörkaste gränder	 – hon hade en känsla av att de när som helst kunde	 sitta fast eller störta i något dolt försåt – tills de	 äntligen kom ut på fälten, som låg tysta och lugna	 i bländande månsken. Det lilla värdshuset låg helt	 oansenligt, omgivet av en liten lantlig trädgård, där	 vinrankorna på sina spaljéer bildade tak över bor­	 den och enstaka lampor lyste bland det mognande	 vinet. Så när som på ett sällskap unga män, som di­	 skuterade högljutt och snart gick sin väg, var Gregor	 och hon de enda gästerna.	 Stillheten blev bara intensivare av syrsornas ljud,	 av steg på vägen, av deras egna röster, som ofrivilligt	 sänktes under den överväldigande fullmånen. Ker­	 stin kände att hon var lössliten från allt. Framtid	 och förflutet hade upphört att gälla. För mannen	 framför henne var hon inte keramikern Kerstin	 Holm med ett vidhängande släp av torra fakta –	 lika lite som hon såg honom tyngd av någon var­	 dag där han lutade sig fram över bordet med vin­	 lövsskuggor på kinden. Han var en dröm om man­	 nen, hon var en dröm om kvinnan. Ingen yttervärld	 existerade, ty de behövde inte släpa med sig något i	 morgon. De svävade fritt i tidlösheten.	 
	 Han hade böjt sig fram och fattat hennes hand.	 Han såg upp i hennes ansikte med korta heta	 viskningar.	 Kanske i en plötslig liten rysning av anständighet	 och rädsla, eller kanske bara av elakhet, samma elak­	 het som en gång mot Per Anders, sade hon:	 – Och Evangelia, som ni ska gifta er med?	 Han mulnade, och ögonen blixtrade till.	 – Jag kunde inte be henne om något sådant, sade	 han och släppte hennes hand.	 Hon hade brutit mot tidlösheten och fört honom	 tillbaka till hans individuella liv, till vardagen. Hen­	 nes skuld ökades av att svaret till och med sårade	 henne på något obegripligt sätt. Hon lade sin hand	 på hans. Han måste inse, att det var en bön om för­	 låtelse.	 Hon lutade sig tillbaka mot hans arm och såg upp	 i hans ansikte, som låg klart blottat i en vit mån­	 strimma. Hastigt böjde hon huvudet igen och slöt	 ögonen, villig att inte ha sett. Men det var för sent.	 Under den arbetande lidelsen i hans drag hade hon	 inte kunnat urskilja den förbarmande ömhet, som	 skulle fullbordat hennes underkastelse. Där fanns	 bara segrarens och förförarens triumf.	 Mitt i tidlösheten bubblade tidens bilder upp.	 – Inte var väl ändå jag den förste ...	 
	 – Jag kunde inte be henne om något sådant!	 Orden fick en annan innebörd nu: ”Blanda inte	 in henne, den aktningsvärda i detta!”	 Han måste ha märkt att något kommit i olag,	 eftersom det kom något osäkert i hans grepp. Han	 närmade sin mun, men hon väjde undan.	 – Nej, sade hon hårt och högt, nej, nu ska vi	 inte göra några dumheter. Det får vara nog nu. Var	 snäll och kör mig hem.	 Han höll henne fast och talade hett och länge,	 smekte, rasade. Då han märkte att hon inte lät sig	 rubbas, släppte han henne och gick med sammanbitna	 tänder för att säga till chauffören, som satt och	 drack vin på andra sidan huset.	 – God natt, sade han kort, då hon steg ur fram­	 för hotellet. Det var de första ord de växlat på	 hela vägen.	 Hon gick och lade sig med vämjelse. En roman­	 tisk tossa hade hon varit. Nej, de var inga gudar,	 de var inte ens antika människor, de var moderna,	 uppskruvade personligheter avhängiga av en lång	 och snedvriden historia.	 Eftersom en båt skulle gå till fastlandet nästa	 kväll, bestämde hon sig helt hastigt för att ta den.	 Rent sakligt sett hade hon ingenting mer att skaffa	 här. Hennes ritblock var fulla av keramikskisser, hon	 
	 hade packar med vykort över de härligaste krukor,	 vaser och badkar.	 Portiern upplyste henne om att en herre ringt och	 frågat efter henne, och han hade svarat, att hon	 skulle resa i dag, hon hade ju sagt upp sitt rum.	 De var nere för att följa av henne, alla tre ung­	 domarna: Niko och hans syster ledsna och artiga,	 Gregor sammanbitet hövlig. Där hon stod vid re­	 lingen och vinkade, överfölls hon av en ångest, som	 om hon var på väg att mista något dyrbarare än allt	 annat, dyrbarare än hon själv hade anat. Men det	 varade bara ett par sekunder.	 – Ja, jag lovar skriva! ropade hon till Evangelia.	 Vi ska skriva till varandra, jag måste höra hur det	 går med era framtidsplaner. Ni vet inte hur varmt	 jag önskar er lycka som pionjär i ert arbete – – – 
	 Då hon såg Kretas mäktiga kontur smälta ner vid	 horisonten – krönt av snön på Ida, där Zeus en	 gång föddes i en grotta – såg hon alltjämt för sig	 flickans vidöppna och klara ögon. Om det berodde	 på att bandet mellan kvinnor och stridskamrater ändå	 till sist hade visat sig vara starkare än det andra,	 som skymt, eller om hon med makt och vilja höll	 upp den lilla brinnande madonnabilden framför sig	 till skydd och sköld mot något hon vägrade böja sig	 under – vem vet det.	 
	 
	 
	 SAMTAL MELLAN NYGIFTA	 
	 
	 
	 
	 
	 
	 
	 Ingen plats kunde vara mer idyllisk än den lilla	 kaféträdgården där de satt. Särskilt nu, innan som­	 margästerna börjat översvämma trakten, låg den så	 ljuvligt övergiven i förmiddagssolen, att man kunde	 höra vartenda vågplask från stranden. Några lön­	 nar blommade, några lindar höll på att spricka ut, och	 vattnet lyste av vårens hela intensiva blånad, som	 både är het och kall. De hade tagit sin tillflykt hit	 just i rättan tid.	 Hon vred på sin ring.	 – Det känns lustigt att verkligen vara riktigt gift,	 sade hon.	 Där fanns en bitterhet i rösten, som hon halvt om	 halvt försökte dölja bakom skämt. Han sträckte ut	 handen och kramade hennes fingrar. Lång och gäng­	 lig böjde han sig över bordet, en medelålders man	 av den stillsamma blyga typen, som har så svårt att	 spela ut sina känslor. Men hans rörelse var full av	 varsam ömhet.	 
	 Smeksamt och beundrande for hans blickar över	 hennes vackra huvud, där det bakåtstrukna svarta	 håret låg alldeles slätt och framhävde en ren och	 bestämd profil och ett par vita öronmusslor, inte på­	 fallande små men påfallande välformade. Hon satt	 och såg utåt vattnet med ett inåtvänt leende, inte	 heller det alldeles fritt från bitterhet, men på samma	 gång ironiskt.	 Hans mun skälvde till i ett oroligt småleende.	 – Nu tänker du på Valdemar, sade han. När du	 småler så där, tänker du alltid på Valdemar.	 – Ja, sade hon och mötte hans blick med sina	 klara bestämda ögon. Tänk att du kunde gissa	 det? För resten var det bara nästan rätt. Jag tänkte	 egentligen på tant. Jag menar Valdemars mor.	 – Och förargade dig över att hon åtminstone sä­	 kert tog ditt giftermål med oblandad glädje? frågade	 han sakta.	 Hon brast i högt och hjärtligt skratt och sneg­	 lade lite på honom som ett barn sneglar på en kam­	 rat i okynnet.	 – Ja! sade hon. Det förargade mig lite. För res­	 ten är det kanske inte bara för henne som lättnaden	 är oblandad.	 Då han inte svarade, såg hon frågande upp och	 mötte ett plågat drag i hans ansikte.	 
	 – Är du inte faktiskt svartsjuk än? sade hon	 häpen. När jag nu har övergivit Valdemar för din	 skull och vi är gifta och allting? Kan du inte vara	 nöjd nu?	 Han svarade inte nu heller. Då tog hon hans hand	 och flätade in sina fingrar i hans.	 – Dumme, dumme Lars, sade hon lätt. Du bör	 väl bättre än någon veta hur jag hade det hos	 Valdemar.	 Hennes röst mörknade och blev häftig, då hon	 fortsatte:	 – Hos honom och hans mor. Det var hon som	 aldrig tillät, att han gifte sig med mig. Jag var inte	 fin nog för hans fina familj och visste för väl vad	 jag ville. Och inte var jag god nog heller, eftersom	 han hade bekänt att vi redan levde som gifta. Och	 när hon inte ville, så blev det inget av för Valde­	 mar. När vi var för oss själva, grät han och besvor	 mig att inte be honom om något som skulle såra hans	 gamla mors hjärta, för aldrig, aldrig ville han bli	 en dålig son, hur kolossalt ofantligt ohyggligt mycket	 han än älskade mig. Först gick i alla fall ens plikter	 mot de gamla, och han var inte den som svek plikter,	 hur hårda de än var. Ja, du vet precis alla hans ut­	 tryck och vändningar, du har också hört dem till	 leda både av honom själv och av mig. Jag är över­	 
	 tygad om att han låg på knä och grät för henne på	 samma sätt, när hon fordrade att han skulle skicka	 i väg mig, och sa att visst ville han, visst ville han,	 men så ont fick man inte göra mot någon, ridder­	 lighet måste man visa mot alla kvinnor, ridderlighet	 var en av de plikter han satte högst i livet, och han	 var inte den som svek sina plikter, hur hårda och så	 vidare. Men självklart kunde han inte gifta sig med	 mig, självklart inte, när mamma inte ville det så ...	 Och du ska inte tro det var för han hade svårt att	 mista mig, som han ville ha mig kvar – då känner	 du inte Valdemar, det finns ingen som inte han kan	 mista – nej du, men han var rädd för vad jag skulle	 tänka och tycka, om han körde av mig, rädd för mitt	 ogillande, och för mina vänners – för jag hade flera	 i stan ändå, underligt nog! Jag vet knappt om jag	 kunde tänkt något värre om honom än jag redan	 gjorde, fast han behöll mig. Kanske jag till och med	 skulle högaktat honom mer, om han kunde beslutat	 sig för ett val – – du milde himmel, vad jag var	 led på det hela långt innan du kom, Lars!	 – Och ändå stannade du så länge. Hur kunde	 du stanna så många år?	 – Jag förstår det inte själv, svarade hon och	 skakade på huvudet. Kanske jag väntat på ”det vid­	 underlige”, som Nora. Jo, jag väntade nog, fast jag	 
	 inte riktigt visste på vad. Inte trodde jag de första	 åren att han nånsin skulle gifta sig med mig, ånej.	 Kanske jag hyste ett förmätet hopp om att han en	 gång, en enda fattig gång skulle ta mitt parti, öppet,	 inför hela stan, i stället för att alltid jama med den	 siste han talade med. Å, jag fick nog höra det på	 omvägar. Hur det skulle gått till vet jag inte riktigt.	 Å du store tid, Lars, hur kan du vara svartsjuk på	 en människa som jag inte har ett uns högaktning	 kvar för?	 Lars såg förlägen ut och mumlade något om att	 det väl inte var högaktningen han var svartsjuk på.	 Hon hörde honom inte.	 – Det lustiga, sade hon, är att du själv har sagt	 att du inte har anlag för svartsjuka.	 – Om det hade varit någon annan, mumlade han	 något högre. Om det hade varit någon som tyckte	 om dig riktigt, riktigt så som du förtjänar att	 tyckas om – inte som en snäll älskarinna vem som	 helst – för du är Cilla, och det finns bara en Cilla	 i världen.	 – Det finns Nillor och Pellor och Mallor i	 massa, sade hon och gjorde en grimas. Bara de är	 snälla och mjuka att ta i så ...	 – Eller om det bara hade varit någon som du	 själv tyckte om riktigt, fortsatte han.	 
	 Hon såg skarpt på honom och tänkte sig om.	 – Du har rätt, sade hon hastigt, det gör jag inte	 nu längre – har inte gjort det på länge. Det vet du	 alltså – och ändå är du svartsjuk?	 – Har du ens någonsin – varit riktigt kär i	 Valdemar?	 – Jag vet det knappt själv, svarade hon och slog	 ner ögonen. Jag tror jag tyckt väldigt mycket om	 honom en gång. Kär – nåja, på ett sätt, ja. Han	 var så lättsam att vara med. Vi trivdes så bra ihop.	 Vi hade ju våra smalfilmer – å Lars, det måste du	 ändå medge, att våra smalfilmer, de var värda att	 se – särskilt färgfilmerna – – 
	 – Det medger jag gärna. De är storartade. Men	 det var väl ändå inte smalfilmerna – – 
	 – Inte bara, nej det förstås, men de var med,	 och alltihop. Ja, och så var det det att han behövde	 mig. Ja, jag tror nog att det var det mest. Åtmin­	 stone var det det som satt i och höll mig kvar, när	 min beundran tog slut. Finns det egentligen något	 mer rörande än en stor karl – en begåvad karl –	 ja, jag vet att våra åsikter går isär där, jag håller	 i alla fall på att Valdemar är begåvad, på sitt sätt	 – en stor, stark, begåvad karl, som ändå är så hjälp­	 lös som han? Ingen kvinna kan väl annat än ta hand	 om ett barn, som behöver en? Jag tyckte att jag på	 
	 sätt och vis hade adopterat Valdemar. Och nu har	 jag i alla fall övergivit honom. Så får man kanske	 inte göra.	 – Nu har du adopterat mig i stället.	 – Dig! Det är inte samma sak. Dig adopterar	 man inte, för du är vuxen. Ja, ja, jag vet att du	 älskar mig och inte kan leva utan mig och allt det	 där, men det är ändå inget påtagligt. Känslor är nu	 en gång inte lika reala som fakta. I alla fall kan du	 slå i en tidtabell utan mig, och du kan hålla snyggt	 omkring dig, om du är tvungen, och du kan föra	 dina räkenskaper själv – allt det där borde kanske	 stå på plussidan, men för mig är jag inte alldeles	 säker på att det inte står på minussidan. Jag kan	 ju tycka om dig för det. Men ofta, nästan alltid	 tycker jag sånt är mycket verkligare ting än det där	 med känslor. Det förstår du kanske inte. Vi kvinnor	 är kanske såna. Vi behöver något att ta på, något	 där vi direkt ser att vi gör nytta, annars kan vi inte	 tro det.	 – Jag vet det, svarade han oväntat häftigt. Ni	 tycker att vi karlar är något, men själva tycker ni	 bara att ni gör något. Det är inte rim och reson i	 det. Att ta sig själv för en prestationsmaskin är	 precis lika illa som när man tror att andra är det.	 
	 Cilla satt bara och småskrattade.	 – I alla fall tror jag nog det var mina presta­	 tioner Valdemar uppskattade, sade hon lugnt. Mina	 prestationer och så att jag var snäll och mjuk att	 ta i. Han trivdes alltså med mig, precis som jag triv­	 des med honom. Borde vi inte vara kvitt då kanske?	 – Men ni är det inte, sade Lars, och Cilla skrat­	 tade igen, litet bittrare än förut.	 – Mina prestationer åtminstone kommer han	 kanske att sakna, fortsatte hon. Nu i början näm­	 ligen. Vet du, jag tänkte i morse på att det var dags	 för Valdemar att få sitt te på sängen och att nu fick	 han gå upp och laga det själv, om han iddes och	 kunde. Det känns nog lite bakvänt för honom. Så­	 vida inte tant har flyttat hem och lagar teet åt ho­	 nom. Då är hon allt lycksalig nu. Men jag är inte	 alldeles säker på att Valdemar är lika lycksalig. Hon	 tjatar så brukar han säga. Jag tjatade aldrig. Jag	 var tyst och lugn och effektiv, visste precis hur starkt	 det skulle vara, hur många sockerbitar, hur mycket	 grädde. Nå, det kanske tant kan lära sig också. Men	 hon tjatar.	 – Det tänkte du på i morse? frågade han med	 en skälvning i rösten, som inte lät sig undertryckas.	 Han slöt ögonen och såg det lilla lantliga hotellrum­	 met, när morgonsolen föll in genom de lysande vita	 
	 tyllgardinerna – en orubblig, obeskrivlig sol, en	 tystnad, som knappt stördes av några samtalande på	 gatan – en himmel, hög och brinnande av vår och	 nytt liv över träden och sanden och vattnet – och	 på samma gång som allting var sig självt och fullt	 av djup mening var det ändå bara Cilla, hela värl­	 den var bara Cilla, det var hon som var meningen i	 våren och himlen och tystnaden och solen.	 – Ja, det tänkte jag på, bekräftade hon. Du	 förstår, tillade hon, när hon tyckte sig förstå att	 hon gjort honom ont, du förstår, man släpper ju	 inte sin vanliga miljö så fort. Missförstå mig nu	 inte – jag längtade visst inte hem, inte så att jag	 ville ha något ogjort – jag bara hoppades att Val­	 demar saknade mig. Åtminstone att han saknade mitt	 sätt att laga te. Det har ingenting med mina känslor	 för dig att göra.	 – Säg Cilla, hur länge trodde du att Valdemar	 skulle gifta sig med dig?	 – Inte så länge. Jag begrep ju ganska snart hur	 det hela hängde ihop. Det var ju inte en vigsel som	 hägrade för mig som ”det vidunderlige”. Så kon­	 ventionell är jag nog ändå inte.	 – Nej du är inte konventionell alls. Men hela	 din ställning var otäck, det vet jag, som såg den både	 inifrån, genom dina ögon, och utifrån, genom stans.	 
	 Så stark är ingen människa, så hon inte känner små­	 stadsskvallret som en mara över sig.	 – Åjo. Nog tror jag att jag kom över det. I bör­	 jan var det som att stå i skyltfönster, men sånt går	 över. De värsta skvallertanterna drog sig undan, det	 var alltihop.	 – Den värsta skvallertanten var Valdemars mor.	 Henne kunde du inte sluta umgås med.	 – Det var bara att låtsa som om det regnade –	 så gott det gick. – Vart vill du egentligen komma	 med allt det här? Du vet det ju förut. Du kom ju och	 räddade mig ur eländet. Det är därför jag säger,	 att det är lustigt att vara gift. För omväxlings skull.	 Hon satt och fingrade på sin ring och skrattade	 till.	 – Du har gjort mig ”hederlig”, som det hette	 nån gång för mycket länge sedan. Det är ju något	 att vara tacksam för, är det inte?	 – Cilla!	 Hon hörde på rösten, att det hade gjort ont i	 honom, och hon skrattade en gång till.	 – Nej, du ska inte göra mig orätt, fortsatte hon.	 Det var faktiskt inte tanterna jag brydde mig om.	 Det var att Valdemar hörde dit också. Att han inte	 ville, och ändå ville halvt om halvt. För det visade	 ju att han inte – – 
	 
	 Hon fullbordade inte meningen, men han nickade	 och lade handen på hennes arm.	 – Sitt inte och riv upp det nu igen, sade han.	 Det ska för resten jag säga, som började! Vill du	 inte ha ett wienerbröd, de är inte så där över sig	 läckra, men de går an, de går mycket väl an.	 – Det var visst inte du som började, det är jag,	 som inte kan släppa det gamla. Det går väl så små­	 ningom kanske.	 – Ska vi gå på upptäcktsfärd utefter stranden	 sen? Eller vill du komma längre ut i markerna?	 – Vi går här ett slag. Men först vill jag röka en	 cigarrett till.	 Hon rökte långsamt och eftertänksamt, hela tiden	 med blicken mot askkoppen. Flera gånger försökte	 han börja något nytt samtalsämne, men det halkade	 av, hon svarade enstavigt och frånvarande. Till slut	 gled hon bakåt mot ryggstödet och sade:	 – Det är det, att man inte kan komma åt honom.	 Inte på något sätt. Ingen kan komma åt honom. Han	 rättar sig efter alla men han kan inte fästa sig djupt	 vid någon. Det enda viktiga är att han får vara i	 fred med sina vanor, utan att någon grälar på	 honom. Jag försökte nog bli oumbärlig för honom.	 Försökte göra det trevligt för honom och annars	 vara luft, sån där skön luft som man inte märker.	 
	 Men jag är visst inte säker på att han saknar mig.	 Jag försöker inbilla mig att han gör det, men inte	 tror jag det, om jag ska vara uppriktig.	 – Säg, Cilla, sade Lars, gifte du dig med mig	 för att reta Valdemar?	 Hon skrattade, kastade cigarretten i sanden och	 trampade ut den, lade armarna i kors under nacken	 och vägde på stolen.	 – När du säger det nu, så tror jag det nästan,	 sade hon. Inte visste jag det när vi beslöt oss för	 det, ånej, inte skulle jag burit mig åt så med vett	 och vilja, inte mot dig och inte mot någon. Men	 när jag nu ser tillbaka – jo, jag tror du har rätt.	 Åtminstone till en del. En stor del. Och ändå tycker	 jag mycket om dig, Lars. På sätt och vis tycker jag	 mycket mer om dig än jag har tyckt om Valdemar	 på mycket länge. Jag högaktar dig, du är en riktig	 vuxen människa, och jag kan lita på dig. Men ändå,	 när du nu säger det – jo, jag tror jag gifte mig med	 dig för att reta Valdemar.	 – Jag har nog anat det, sade han och svalde.	 Och jag hoppas i alla fall att det ska bli annorlunda.	 Det är naturligtvis inte aktningen och uppskatt­	 ningen och det där som gör det. Men du har inte	 samma intresse för mig som för Valdemar.	 
	 – Nej – så kan man kanske uttrycka det. Tro	 nu bara inte att jag ångrar mig! Gjort är gjort, och	 tillbaka till Valdemar kan jag inte gärna fara.	 – Det skulle nog förfela sin verkan.	 – Ja – det skulle det. Men säg nu, Lars – om	 du kan det – varför vill jag komma åt Valdemar?	 Bara komma åt honom, väcka honom eller såra ho­	 nom, vad som helst, bara sätta ett märke i honom	 på något sätt? Är det som klåfingriga turister skär	 in sina namn i trävirket på utsiktsplatser? För i	 själva verket vet jag lika bra som du att jag inte	 håller av honom. Jag vill bara komma åt honom	 ändå.	 – Jo, sade Lars lågt. Jag tror du har blivit för	 djupt sårad. Ingenting är så sårande för en män­	 niska som att hon är ingenting. Du vill ha upprät­	 telse. Du vill ha bevis på att du fanns. Något slags	 känsla som gäller dig och inte vem som helst.	 – Kanske det är så. Jag får det ju av dig, Lars.	 Men jag skulle haft det av Valdemar! Jag borde	 ju inte bry mig om honom alls – utan om dig i	 stället – och jag ska försöka, jag ska ärligen för­	 söka – – 
	 – Var inte idiotisk, du kan inte tvinga dig till	 något som du inte har. Valdemar kunde det inte hel­	 ler. Därför är din fordran så hopplös.	 
	 – Lars! Nu vet vi hur det ligger till. Jag vet	 det, och du vet det. Jag tänker inte hålla dig kvar	 nu. Vill du gå, så gå. Jag kanske gör dig illa annars.	 Han satt tyst och iakttog hennes ansikte, medan	 minuterna gick. Det var stilla och beslutsamt, utan	 hopp och utan fruktan. Ett ögonblick drog en skugga	 över det, och han måste bittert undra, om hon hade	 kommit att tänka på sin resväska, som nog kunde	 bli bra tung för henne ensam, eller om hon hade	 föreställt sig hur det skulle vara, när ryktet nådde	 Valdemars hem, att hon, Cilla, dess förra husföre­	 stånderska, hade blivit övergiven av sin lagvigde	 make fyra dar efter bröllopet. Han drog häftigt in	 luften som till en djup suck, men lät den bara bli	 en lång ljudlös utandning.	 I sanden slogs ett par gråsparvar om en bit wie­	 nerbröd.	 – Då tar vi väl vår upptäcktsfärd då, sade han	 med en röst som var fullkomligt lugn och naturlig.	 Fröken, får jag betala!	 
	 
	 
	 DEN DÖDAS RÄTT	 
	 
	 
	 
	 
	 ━━━━━━━━━━━━━━━━━━━━━	 Att vår älskade	 
	 LENA	 
	 i går hastigt avlidit, lämnande mor och	 bror i djup sorg ha vi härmed den	 smärtsamma plikten tillkännage.	 Helena Molin	 f. Trast.	 Karl-Olov Molin.	 ━━━━━━━━━━━━━━━━━━━━━	 
	 
	 Bertil Hellgren hade satt sig vid sitt ensliga fru­	 kostbord och slagit upp tidningen. Det första hans	 ögon föll på, var dödsannonsen. Namnet Lena lyste	 emot honom stort och betydelsemättat, och med en	 blick hade han fattat, att det verkligen var hans Lena	 det gällde.	 Upprörd läste han om de få raderna gång på	 gång, särskilt de entydiga orden: hastigt avlidit ...	 Ty det var entydiga ord. Alla de milda omskriv­	 
	 ningar, som annars brukar användas för att hölja	 över den skrämmande döden och ge den ett tycke	 av sömn eller resa: ”gått bort”, ”lämnat oss”, ”in­	 somnat” – de används inte om en som – – – 
	 Hastigt avlidit – och ändå var också det en om­	 skrivning, av något som var värre än själva döden.	 Värre! Han kände det som en häftig stöt, något	 vasst som stack till och kom honom att sätta sig	 till motvärn. Så träffar inte sorgen.	 ”Det är jag som har gjort det”, var hans första	 tanke.	 Han gick fram till fönstret och såg ut utan att se.	 Han skulle velat gå dit ... Så som mördaren kän­	 ner sig dragen till platsen för sitt mord, föll det	 honom in. Det låg något naturvidrigt i att där borta,	 i andra ändan av staden, låg hon nu – och här, här	 stod han, orsaken, i frid och ro, ingen kunde komma	 åt honom, ingen sökte efter honom en gång. Visste	 de inte ...?	 Åjo, de visste nog. Alla deras bekanta visste det,	 det var inte farligt med det. Alla! Det var tre veckor	 sedan Lenas och hans förlovning bröts. Vem det	 var som bar skulden, visste säkert också alla – de	 som inte hade vetat det förut, de visste det nu!	 ”De levande har rätt”, heter det. Det är lögn. De	 levande har alltid orätt. De döda har alltid rätt.	 
	 Eller – de döda får alltid rätt. De mortuis nil nisi	 bene. Att den ena parten på det sättet rymmer ifrån	 ett forum, där man ställdes som jämlikar – det är	 lömskt, det är grovt fusk ...	 Här stod han alltså och var uppbragt över att hon	 kunde vara nog låg – – – Så dålig var han? Och	 det var han, som hade drivit henne i döden.	 Gottgöra ...? Det var ju det som inte gick. Det	 var ju därför det stack till, på ett annat sätt än	 sorg. När någon dör för egen hand är det en ankla­	 gelse, och på samma gång en fällande dom, och på	 samma gång – på samma gång det obönhörliga	 slutet. Efter domen punkt! En brottsling, som blir	 dömd i laga ordning, kan ta straffet på sig som en	 rening och försoning, och när han har tjänat av	 det, är han rentvådd – åtminstone borde han vara	 det, och i alla fall kan han känna sig så. En som	 erkänner en förseelse kan gå till den han har brutit	 emot och säga: Se här, jag erkänner, att jag hade	 orätt – här offrar jag min stolthet och kommer till	 dig med uppriktig ärlig vilja – förlåt mig alltså!	 Till en död kan man inte komma så. Där är det	 ögonblick förbi, då en försoning ännu var möjlig.	 Därför blandar våra bittra självförebråelser så ofta	 oro och grämelse i en sorg, som annars skulle vara	 högtidligt stilla. Det enda som kan lugna oss, är den	 
	 tanken: kanske ändå han har förstått och förlåtit	 – vad ser man inte i gränslandet, där allt redan	 förklaras i dagern från det okända? Med en som	 har tagit sitt eget liv är det helt annorlunda. Att	 där stå vid båren och hoppas på en förlåtelse i det	 sista vore – en taktlöshet.	 Utan att avsluta frukosten gick han till sitt arbete.	 Hur många av kamraterna på kontoret hade läst	 annonsen? Han försökte läsa i deras ansikten, men	 fann ingenting säkert. Jansson vände sig besvärad	 bort inför hans forskande blick. Det kunde vara att	 han helt enkelt inte hade lust på en ögonduell. Men	 det kunde också vara att han visste allt och var	 rädd att en min skulle förråda den ovilja han kände	 mot gärningsmannen.	 Bertil kastade sig i arbetet som man hoppar från	 Magistern i Sturebadet. Det här var ändå något som	 måste göras, även om han varit lustmördare, mord­	 brännare och ficktjuv, en opersonlig nödvändighet,	 som dövade ett sjukt samvete med själva sin obön­	 hörliga livlösa brådska. Vidare bara! Täck över oron	 med siffror och kolumner, slå den i huvudet, när	 den försöker komma upp och andas ...	 När han gick ut för att äta lunch, föll hans blick	 på en löpsedel, där ett Rysslandsreportage var	 utlovat.	 
	 – I Ryssland, tänkte han, där har jag hört att	 man undersöker självmorden, tar reda på vad och	 vem som var orsaken och ställer folk inför rätta	 som mördare, om de har haft en trasa med i by­	 ken ... Fast det gäller förstås där någon har blivit	 hetsad till förtvivlan, inte i ett sådant här fall ...	 Nå det vet man ju aldrig vad de skulle hitta på för	 galenskaper. Där kan man nog bli beskylld för lite	 av varje, också när man är oskyldig ... Har de inte	 rätt för resten? Ett sådant här fall? Vad är egent­	 ligen skillnaden? Man sticker med små nålar och	 håller sig i närheten, eller man riktar ett ordentligt	 värjstick åt hjärttrakten och springer sin väg för	 att slippa se på. Det ena går lite långsammare, men	 oskyldig ...?	 Den natten sov Bertil Hellgren uselt, och nästa	 dag var det söndag.	 – Jag tycker inte om att tala om döda, sade Gun,	 där hon satt uppkrupen i ottomanen och såg hur	 rökskyarna simmade i det dämpade ljuset.	 Bertil lyssnade.	 – Nej, för jag vet, att man ska tala bara väl	 om dem, och det kan inte jag. Att tala bara väl om	 en människa – är det inte fånigt? Vad får man då	 fram? Man får fram att jag sätter värde på de och	 de egenskaperna – det kan jag väl säga ändå utan	 
	 att tala om någon särskild människa alls. En män­	 niska – det är ju något så sammansatt, hur ska man	 kunna tänka sig en levande människa utan sådana	 egenskaper som jag inte precis beundrar?	 – Du har missförstått mig, om du tror jag vill	 höra ett äreminne över Lena. Jag söker efter något,	 förstår du, en förklaring, en belysning ...	 Han försökte säga det svalt sakligt och vetenskap­	 ligt, men där låg en darrning i rösten, som lät ana	 att han var djupt personligt inblandad i frågan. Gun	 såg på honom med forskande ögon. Hon förstod.	 Det låg också nära till hands i ett fall som detta.	 – Ja, sade hon, jag menar så här: Om jag säger	 något som låter fult och ovänligt, så ta det bara	 som att jag är ful och ovänlig. Egentligen tror jag,	 att man till slut kan se alla egenskaper och hand­	 lingar som nödvändiga, och sedan beror det på ens	 egen smak vad man tycker om och inte tycker om.	 Men var och en ska ha rätt både att tycka om och	 inte tycka om. När det gäller döda också.	 
	 
			 III	 
	 
	 
	 
	 
	 
	 
	 
	 ASKETER	 
	 
	 
	 
	 
	 
	 
	 
	 I	 
	 Genom våningen skälvde tre tunna klockslag. Så	 litet störde de stillheten där inne, att de snarast	 tycktes vara en hörbar form av det guldfärgade vin­	 tersolskenet, som länge nog hade vilat över böcker	 och blommor utan att göra väsen av sig, tills det nu	 plötsligt under några korta ögonblick lät förnimma	 sig också genom örat och ändå förblev sig fullt likt	 och på inget sätt överraskande.	 Så litet störde de också professor Dahl i hans	 bibliotek, att han inte ens lade märke till ljudet. Den	 spröda klangen, som gungade genom luften, spra­	 kandet från brasan i den öppna spisen, februari­	 solen i rummen och över snön där utanför, allt för­	 kroppsligade bara hans ljusa arbetsro, han andades	 in det i lycklig omedvetenhet, medan han fortsatte	 att skriva.	 Men han lystrade och steg upp, då nycklar rass­	 lade, dörren öppnades och steg hördes i tamburen.	 
	 Det var inte någon av flickorna med deras lätta steg,	 det var bastant och tungt, det var Clara.	 Professorskan kom in, röd om kinderna av vin­	 terkylan och med en frisk fläkt omkring sig. Han	 hade alltid tyckt, att hon var släkt med en ordent­	 lig nordisk vinter, sund, munter och rivande, med	 stora linjer. I den blandning av valkyria och ma­	 donna, som en gång tjusat honom så grundligt, hade	 valkyrian avgjort tagit överhand, men något fanns	 i alla fall kvar av madonnan också: de stora mörka	 ögonen, de rena och regelbundna dragen under det	 mittbenade håret, som tidigt vitnat. Om hennes vä­	 sen med åren hade fått en tillsats av pompös mäk­	 tighet, så var det till allra största delen en rent	 fysisk angelägenhet.	 – Stör jag dig? frågade hon sakligt. Hade han	 svarat ja, skulle hon dragit sig tillbaka utan att på	 minsta vis känna sig sårad. Rösten, som alltid varit	 full av uttryck och temperament, hade mörknat med	 åren och blivit en aning grov.	 – Nej, nej, kom in, svarade han. Det är alltid	 skönt med ett litet avbrott.	 Hon satte sig något tungt i den stora skinnstolen,	 och han sjönk tillbaka i sin skrivbordsstol.	 – De skriver så mycket konstigt nu för tiden,	 jag kan inte låta bli att klaga, sade han.	 
	 I motsats till professorskans hade hans röst bör­	 jat krypa en aning i höjden, särskilt då han hade	 något att beklaga sig över.	 Clara Dahl lutade sig fram, grep den långa eld­	 gaffeln och rörde om i brasan. I övrigt höll hon sig	 tyst och avvaktande. Må vara, att hon numera inte	 kunde följa sin man i arbetet – och ingen annan	 skulle begärt det, det var bara hon själv som ibland	 plågades av samvetskval, därför att det från början	 varit hennes fasta föresats att dela alla hans tankar,	 alla hans nya kunskaper – men en sak kunde hon	 i alla fall ännu: lyssna med uppmärksamhet, upp­	 muntra med gillande, styrka honom i den anda, som	 var deras livs patos. Han var den finare nyanserade	 av dem, men hon var den starkare, den oräddare,	 och båda hade fullkomligt klart för sig, att ingen	 någonsin skulle ana, i hur hög grad hans livsgärning	 var bådas verk.	 – De är så konstiga nu för tiden, upprepade han.	 Jag blev faktiskt inspirerad i rena förargelsen, när	 jag satt och läste en liten bok här i morse ... Det	 finns väl ingenting jag hatar så som tungomåls­	 talande. Det är grums från kroppen, som gör an­	 språk på att vara själ. Inget ont om kroppen –	 du vet, vi gick till storms mot asketerna på vår tid,	 minns du, Clara? Kroppen ska ha sitt, inte tu tal	 
	 om det. Du minns, hur vi försvarade den kroppsliga	 kärleken som uttryck för den själsliga? Det ford­	 rades en hel del mod till det på den tiden, du ...	 Hon nickade och såg stolt på honom. De hade ett	 gemensamt ärorikt förflutet i kamp mot mörkmän	 och hycklare. Deras första vänskap hade knutits un­	 der heta studentdebatter i brännande sociala och	 moraliska problem. Hon hade velat gå längre än	 han, hon hade velat knyta ett fritt förhållande för	 att visa världen, att det inte behövdes några besvär­	 jelser för att göra kärleken helig och ren. Men där	 hade han vägrat, han hade inte velat utsätta henne	 för en sådan påfrestning. Det höll på att bli bryt­	 ning, men så blev det helt igen, hur det nu kom sig	 – och när allt kom omkring, så kunde man ju	 kämpa sida vid sida för sin livsåskådning, även om	 man var vigd, för familjens skull. Nu, då de satt	 här gamla och vithåriga, kunde hon inte hålla tårarna	 borta, när hon tänkte på hur trofast han hade be­	 varat all den förnäma ridderlighet, som då hade vun­	 nit hennes hjärta. Ett visste hon då säkert: sin	 ömsesidiga beundran hade de kvar.	 – Ja, kroppen ska ha sitt, fortsatte han. Men de	 där dunkla områdena, som varken är det ena	 eller det andra – dem vill jag helst sopa rena. De	 är misstänkta. Ett sunt tänkande och en sund sinn­	 
	 lighet – så skall människan vara. Inget sjukt fan­	 tasteri i halvdunklet. Då är vi tillbaka i medeltiden.	 Hon gav ifrån sig ett litet morrande. För henne	 som för honom var medeltiden inbegreppet av oför­	 nuft och andligt mörker.	 – Där finns de tendenserna inom det moderna	 måleriet liksom inom den moderna dikten, fortsatte	 han. Men jag har ett intryck av att det redan håller	 på att ebba ut igen. Det är den andliga motsvarig­	 heten till fascism och nazism. Och har inte just	 nazismen satt sådana filosofier i högsätet? Blodet	 kan tänka. Rassjäl. Men vad är det annat än samma	 tungomålstalande – psykoanalys och surrealism och	 alltsammans.	 – Men de där företeelserna tar Hitlertyskland	 avstånd från, sade Clara Dahl eftertänksamt.	 – Och ändå hör de ihop, svarade professorn. De	 är det dunklas uppror mot det klara. Det är tungo­	 målstalande. Jag kan inte med det.	 – Du har rätt, de hör ihop. De måste höra ihop.	 Civilisationen har aldrig trängt längre än till ytan	 hos de flesta, och nu är det vildens syn på världen	 och vildens ansatser till tänkande – magiskt tän­	 kande – som bryter igenom den tunna fernissan.	 Du har rätt. Om vi inte ser upp, står medeltiden	 för dörren igen. Eller kanske till och med värre:	 
	 afrikansk stenålder. Åtminstone vad tänkandet be­	 träffar.	 Hans Dahl strålade upp i glädje. Deras tänkande	 gick alltid i par som två väl inkörda hästar, och hur	 ofta denna samma erfarenhet än upprepade sig, all­	 tid var den en lika stor källa till undran och tack­	 samhet. Clara såg på sin man med stolthet och öm­	 het. Under det yviga silvergrå håret lyste de fina	 och rörliga dragen av själ. Det var ett ögonblick av	 sådan fulländning, att en plötslig ångest svepte ge­	 nom hennes hjärta. När något är så fulländat, måste	 det vara nära sin undergång, tänkte hon. Men hon	 visste inte, om hon menade honom eller sig själv	 eller något som de båda bar på sina skuldror.	 De hade haft sina duster, de också. Hon hade inte	 alltid kunnat ha fördrag med hans fördragsamhet	 – själv hade hon varit en själ med räta vinklar	 och ofta begärt kamp där han hade sökt utjämning.	 Då de nu smält samman så helt, berodde det på att	 de blivit gamla, eller hade världen förändrats? Den	 hade förändrats. Oftare och oftare kände de sig	 som i sin ungdom: som ett par stridskamrater i en	 liten tapper skara, omringad men vid gott hopp.	 Åter hördes steg i tamburen, och båda lyssnade.	 Flickorna tydligen. Professorskan ropade, och ögon­	 blicket därpå stod de i den öppna dörren, unga och	 
	 friska och rödrosiga av vintern – ja verkligen, också	 Hillevi hade fått en fin rodnad på kinderna, och det	 klädde henne.	 Inger var Hans och Clara Dahls riktiga dotter.	 Hon hade låtit vänta på sig i åtta år, och sedan hel­	 ler aldrig fått några syskon. I stället hade hon så	 småningom fått en jämnårig fostersyster, professor	 Dahls brorsdotter Hillevi, som blivit föräldralös.	 Stolt, som när man ser på fortsättningen av sig	 själv, och viss om det oslitbara bandet lät Clara	 Dahl sin blick vila på Inger, där hon stod liten och	 stadig och rak i ryggen. Blyg, nästan bedjande	 snuddade en hastig blick från professorn vid Hille­	 vis kyliga grå ögon för att lika snabbt vända tillbaka	 utan att ha mött en glimt, ett stänk av ömhet. Inger	 bredvid Hillevi var den trygga vardagen bredvid det	 gåtfulla äventyret. Lång, smärt och förnäm med en	 rådjursaktig stolt skygghet i rörelserna tycktes fos­	 terdottern alltid vika undan all beröring, ängslig för	 att blotta sig. Hennes oåtkomliga ansikte med mar­	 kerade kindknotor och en lustig liten tipp på näsan	 hade ingenting av den livfulla växling, som var	 Ingers största charme: det var orörligt, liksom med	 avsikt behärskat, liksom för att gömma och hålla	 undan. Kan hon aldrig glömma, att hon bara är fos­	 terdotter? tänkte professor Dahl. Är hon så tyngd	 
	 av tacksamhetsskulden, att hon inte kan ge svar, när	 vi håller av henne? – Men i grund och botten tviv­	 lade han på att detta var den rätta lösningen. Hennes	 värld var en annan än hans, och han skulle givit	 åtskilliga år av sitt liv för att få se in i hennes själs	 blommande skogar. Inger var Claras, självklar som	 hon, genomskinlig och begriplig som hon, och just	 därför var hon väl också hans. Det är dåraktigt att	 man skall bry sig mindre om det man är i säker	 besittning av än det man inte kan nå – men det	 är bara alltför vanligt. Hillevis oåtkomlighet gav	 alltid ny näring åt Hans Dahls olyckliga faders­	 kärlek.	 – Kommer ni från föreläsningen? sade han vän­	 ligt. Det var hans sorg, att Hillevi inte ville läsa	 konsthistoria. Att Inger slagit sig på historia, för	 att bli lärarinna, föreföll honom synnerligen natur­	 ligt, men att Hillevi följde henne steg för steg,	 gjorde honom besviken.	 – Medan jag tänker på det, inföll professorskan,	 så ska jag be er om en sak: ni vet kanske, att vi	 har Hans’ seminarium här på onsdag, i övermorgon,	 och kan ni vara med då, så vet ni att ni gör oss en	 glädje. Det är så trevligt för ynglingarna att träffa	 ett par stiliga flickor och inte bara ett gammalt dar­	 rigt professorspar.	 
	 – Klart, svarade Inger med en lustig grimas;	 men genom Hillevi gick en nästan omärklig ryck­	 ning, tydligast framträdande i näsvingarna, och	 långsamt, med betoning, sade hon:	 – Jag kan inte det. Jag har lovat bort mig. Jag	 ska gå på bio – med Rolf Hassel.	 Då hon uttalade namnet, rodnade hon över hela	 ansiktet. Men hon stod kvar och väntade.	 Fostermodern rynkade lätt ögonbrynen, då hon	 såg den förrädiska rodnaden. Den mågen ville hon	 helst inte ha. Men innan hon hann grymta ut sin	 ovilja, märkte hon, att detta tycktes vara en sak mel­	 lan Hillevi och Hans.	 Professorn hade också sett rodnaden, men med	 en ögonblicklig skarp intuition hade han uppfattat	 den på annat sätt än hustrun. Det var inte sagt, att	 Hillevi intresserade sig erotiskt för den unge man­	 nen. Värre än så, eller kanske bättre, hur man tog	 det: här, inför den samlade familjen, hade hon avsikt­	 ligt slungat fram hans namn som en stridsyxa –	 det var en bekännelsehandling, och en politisk be­	 kännelsehandling. Rolf Hassel, docent i historia,	 hade redan skaffat sitt namn en färg utanför det	 vetenskapliga området. För inte så länge sedan hade	 den blide professor Dahl lagt ifrån sig tidningen med	 en för honom ovanligt häftig åtbörd. Han hade pe­	 
	 kat på Rolf Hassels namn under en artikel med	 titeln ”Ur demokratins syndaregister”.	 – Den karlen är fascist! hade han sagt. Redaktio­	 nen har väl inte begripit artikeln, eller också vill de	 skryta med sitt frisinne.	 Nu sade han stillsamt, utan att låta sig bringas	 ur fattningen, på sin höjd med en liten ironisk biton	 i rösten:	 – Det behövs ingen redogörelse, kära Hillevi. Jag	 vet inte om, att jag har utövat någon censur över	 dina bekantskaper.	 ”Men han skulle gärna vilja! Han skulle gärna	 vilja!” triumferade Hillevi tyst inom sig. Hon hade	 med fin hörsel spårat en dold irritation i hans lugna	 ord, och i full jämvikt, med den lite lättjefulla säker­	 het som brukade utmärka henne, drog hon sig till­	 baka utan att ändra en min eller vidare lyfta på	 ögonlocken. Inger följde henne.	 – Du kan trösta dig med att det är en nyck,	 sade Clara lugnt. Hon såg på mannens ansikte, att	 den lilla händelsen plågade honom långt mer än den	 var värd.	 Han svarade inte. Möjligt att det var en nyck, en	 politisk nyck likaväl som en erotisk. Men det allra	 värsta var, att han såg ända till roten ... Där låg	 nämligen ingen tillfällig suggestion bakom Hillevis	 
	 hållning, det kände han alltför väl. Hon hade uttalat	 sina ord som ett medvetet hugg mot honom, Hans	 Dahl, och det skulle inte förvånat honom, om hon	 i själva verket var fullt ledig på onsdag och inte	 brydde sig om Rolf Hassel mer än vem som helst.	 Hela historien kunde vara uppdiktad, men sann och	 verklig var hennes antagonism mot honom ... Vad	 hade han egentligen gjort henne, som hon måste	 hämnas så grymt? Han kunde nästan haft lust att	 rådfråga de dunkla psykologer han nyss gjort ett	 utfall mot.	 Under tiden gick de båda flickorna upp på sitt	 rum i övre våningen. Före middagen blev det ändå	 inget arbete av, och Hillevi sträckte ut sig på sin	 säng, medan Inger tankfullt gick fram till fönstret	 och såg ut över Kåbos snöiga villatak. Plötsligt	 vände hon sig om och sade lågt:	 – Är det sant att han har bjudit dig på bio?	 – Nej, men jag ska försöka laga så han verk­	 ligen gör det, mumlade Hillevi. Jag kunde inte låta	 bli att säga det. För effektens skull, förstår du.	 – Tycker du om honom? frågade Inger naivt.	 Hillevi låg och stirrade upp i taket och smålog.	 – Varför inte? sade hon långt om länge. Jag	 kunde väl också ha lust att förälska mig någon	 gång.	 
	 – Och just i honom? Men är det sant, är du kär?	 – Jag tror jag kan bli det i alla fall. Missunnar	 du mig?	 Nu var det Ingers tur att småle. Hon log hemlig­	 hetsfullt och lyckligt ut mot Kåbovillorna.	 – Jag behöver inte missunna någon, sade hon.	 Jag har också någon som jag tycker om.	 – Allan Fröberg?	 Inger såg inte fostersysterns ansikte, bara hennes	 askblonda hårburr, som skimrade nästan grått mot	 den gula kudden. Men hon tyckte inte om hennes	 ton. Den var inte elak, men den kom uppifrån, kylig	 som ett förslag till lösning på en korsordsgåta. Hon	 kunde inte ens förmå sig till att svara ja, så över­	 väldigande tydligt kände hon just nu vad hon för	 resten länge hade vetat: att under den intimitet, som	 nödvändigtvis uppstår mellan två som delar rum, låg	 ett djupt främlingskap mellan henne och Hillevi.	 
	 
	 
	 
	 
	 
	 
	 
	 
	 
	 II	 
	 Det var hos Selinck, filosofen, man hade samlats.	 En gammaldags nersutten soffa, klädd med slitet	 mörkgrönblommigt tyg, en gungstol och en något	 rankig stoppad röd stol var de möbler, som först	 togs i anspråk av gästerna. Då sittplatserna sedan	 började tryta, drog man också det vita överkastet av	 sängen – för att undvika värdinnans onåd – och	 gjorde det bekvämt för sig bland filtarna. Trots de	 gamla och hoprafsade möblerna, trots tapeternas	 ledsamma bruna färg och stora fettfläckar – sär­	 skilt ovanför den låga soffryggen gick ett brett bälte	 av generationers hårolja – och trots värdinnans	 romantiska oljetryck gjorde rummet ett rätt hem­	 trevligt intryck, tack vare brasan i kakelugnen och	 trasmattorna på skurgolvet.	 Selinck, filosofen, stod tyst och rökte sin pipa i	 kakelugnsvrån. Den, som under ordet filosof före­	 ställer sig en fantast, som söker finna livets mening	 och universums själ, bör akta sig för att sätta in	 Selinck i denna kategori. Han var uppsalafilosof,	 
	 och hans livs ambition var att slå ihjäl just den ovan	 beskrivna kategorien av skalder. Men kantig som han	 var i utseende och rörelser, och svårt som han hade	 för att personligen på allvar hålla sig närvarande	 i sinnevärlden motsvarade han icke desto mindre till	 skenet om inte till väsendet den gamla kända och	 hånade filosoftypen.	 Gjelland, nationalekonomen, hade något av samma	 kantighet över sitt uppträdande, men där Selinck var	 fyrkantig och tyst, var Gjelland spetsig och nervöst	 ivrig. Han hade slagit sig ner i gungstolen och rörde	 den fram och tillbaka i en hastig takt, som störde	 samtliga närvarande, fast ingen hittills hade nänts	 säga något.	 Uppkrupen i ena sänghörnet satt Selincks flicka,	 ännu tystare än han och på något sätt borta från	 världen. Inte så att hon inte följde med vad som	 sades och gjordes – hon var borta enbart med käns­	 lan, eftersom den var överkoncentrerad på Selinck	 och på Selinck ensam. Hon var sant lawrenceskt	 idealmonogam, och ingen lade någonsin märke till	 vad hon hette.	 Carla Ulander lade man däremot märke till och	 pratade om i alla kretsar. Hon satt i soffhörnet med	 starkt målade läppar och kedjerökte. Inom den radi­	 kala studentförening hon tillhörde hade hon av allt	 
	 att döma föresatt sig två mål, ingetdera särskilt svårt	 att uppnå: för det första att avverka alla manliga	 medlemmar en efter en i så rask takt som möjligt,	 för det andra att sätta skräck i brackorna på alla	 områden. I strängare mening tillhörde hon inte kret­	 sen, men det var nationalekonomen som för tillfäl­	 let var hetsigt intresserad av henne och hade förmått	 vännen Selinck att bjuda henne med. ”Hon har möj­	 ligheter”, hade han sagt. ”Jösses vilket skarpt tän­	 kande du.”	 För Inger, som hade intagit soffhörnet visavi	 Carla Ulander, var sällskapets huvudperson ändå	 Allan Fröberg. Lång i kroppen, lång i ansiktet och	 lång i den svarta luggen hade han flätat in sig i den	 skrangliga röda stolen och satt och såg ledsen ut.	 Inger satt och tänkte med ömhet, att det nog fram­	 för allt var detta bedrövliga uttryck kring den stora	 munnen, som gav honom en bestämd likhet med en	 apa. Samtidigt var han avgjort den mest mänsklige	 av allesammans – detta fortfarande i Ingers ögon	 – därför att hans ångest var mer barnsligt öppen	 än de andras. I hans bedrövelse låg ännu en hjälp­	 lös vädjan till en okänd gud, medan de andra för	 länge sedan hade tagit sitt öde i egna händer och nu	 misshandlade det så gott de kunde med stolt min	 och manligt självmedvetande.	 
	 Rent objektivt sett var det emellertid en annan,	 som småningom artade sig till att bli huvudperson.	 Han hade krupit upp i fotändan av sängen, men	 mindre hemmastadd än flickan hade han inte vågat	 dra upp benen, de dinglade korta och magra utan att	 nå ner till golvet. Rufsig som en förolyckad fågel­	 unge vände han huvudet från den ene till den andre	 under fåfänga bemödanden att uppfatta deras ytt­	 randen som skämt.	 Per Löf var skald; noggrannare uttryckt, han hade	 under de sista dagarna avslöjats som skald. Utan att	 någon annan i kretsen visste ordet av, hade en liten	 tunn diktsamling sett dagen, ordentligt och normalt	 tryckt och till och med försedd med en liten blå fågel	 på omslaget, och vederbörligen lagts ut av alla sta­	 dens bokhandlare, eftersom diktaren var uppsalastu­	 dent. Denna spekulation i studenternas skandalin­	 tresse visade sig också vara fullt riktig, boken köp­	 tes, skrattades ut – ganska orättvist eftersom den	 varken var bättre eller sämre än det mesta – och	 diskuterades lite varstans på kulorna. Bland de första	 som störtade sig över den var medlemmarna i den	 krets som nu var tämligen mangrant samlad här.	 Ingenting hade direkt nämnts om att denna kväll	 skulle helgas åt Löf, men man hade allmänt haft	 det på känn.	 
	 – Kan någon i sällskapet säga vad rim ska vara	 till? ropade Gjelland till ackompanjemang av sina	 knarrande gungstolsmedar. För min del har jag	 samma känsla när jag sätter mig ner och läser rim­	 mat som när jag av något oförklarligt misstag råkar	 in på operan och hör två unga älskande gala fram	 sina blygaste känslor i koloraturarior. Jag får ingen	 rätsida på det. Det är som om jag skulle ta på mig	 pluderhosor när jag gick till min salta sill en mån­	 dagsmorgon ...	 Filosofen tog pipan ur munnen.	 – Innan man hade uppfunnit boktryckarkonsten,	 hade rimmet sannolikt sitt berättigande, sade han	 stillsamt. Det var lättare att lära sig utantill, om nå­	 got rimmade.	 – Förutsatt att man har mycket dåligt minne,	 sade Carla Ulander. Antiken klarade sig utan rim,	 och de hade ändå inga boktryckare.	 – De hade slavar i stället, som kunde mång­	 dubbla böckerna, det är förmodligen förklaringen,	 insköt Allan Fröberg.	 – Nej, återtog Selinck, förklaringen är att de	 hade sin stränga rytm i stället. Vides ut alta stet	 etcetera. Det var också en hjälp för minnet. Och	 sen har både rim och rytm blivit kvar som petri­	 
	 fikat, två urgamla fördomar, fast långtifrån bland	 de ödesdigraste naturligtvis.	 – Men det blir just inte mycket kvar av dikten	 om man tar bort dem? invände Per Löf. För säker­	 hets skull smålog han mångtydigt medan han talade,	 som för att visa, att han mycket väl uppfattade hur	 de skojade med honom. Men Allan Fröberg klub­	 bade till:	 – Än sen? Det är inte mycket kvar av dikten nu	 för tiden. Gjelland har rätt, det är som operan, en	 föråldrad konstform. Vad fan ska man med dikt till?	 – Det går jag inte alldeles med på, invände Gjel­	 land och hjälpte till med pekfingret i luften, när	 orden stockade sig i ivern och han började stamma.	 Inte alldeles. Såna där korta fyndiga formuleringar	 har sitt värde. Det finns till exempel en national­	 ekonomisk anekdot, som jag brukar berätta i dis­	 kussioner ibland: Två personer går förbi en gräv­	 maskin. Den ene säger: ”Tänk, här är nu arbete för	 en man, och om de grävde med spadar, vore där	 arbete för hundra!” – Den andre svarar: ”Ja, och	 för tusen, om de använde teskedar i stället!” Är det	 inte bra? Det slår, och det stannar i minnet. Det är	 själva logiken i det, som slår och stannar i minnet.	 Är inte det finare än yttre verkningsmedel? Såna	 korta, slående satser kan man tänka sig att diktarna	 
	 specialiserade sig på, för det är ju inte vetenskapens	 uppgift egentligen. Inte med rim och rytm, utan med	 förnuft! Framtidens diktare kommer att göra det.	 Men då måste också diktarna kunna något, det går	 inte för sig att komma med känslor och stämningar.	 Hur är det med det, du Löf, har du inte åtskilligt	 med känslor och stämningar på ditt skuldkonto?	 – Men tror ni inte det har sitt berättigande som	 agitation? frågade Inger blygt. Jag menar, den som	 läser det blir väl mer övertygad då?	 – Ja men då ska det ta mig tusan vara såna	 känslor och inga små privatkänslor, sade filosofen	 allvarligt och petade i pipan med en tändsticka. Jag	 är rädd, att vår vän Löf har skildrat just sina pri­	 vata känslor en smula onödigt brett. Men alla barn	 i början.	 Han försjönk helt i petningen, och sällskapet var	 tyst och tänkte. Den kritiserade skalden kände sig	 arg och ledsen och ville göra en attack. Han samlade	 sig:	 – Men då får ni ramma de andra också.	 Målarna ...	 – Målarna ja! sade nationalekonomen muntert.	 Jösses vad de är antediluvianska! De målar av saker	 bara för de finns där, alldeles som grottmänniskorna	 i Cromagnon – de hade förmodligen någon förnuf­	 
	 tig mening med det för resten, de trodde det skulle	 locka villebråd med magins makt – eller också må­	 lar de färger eller stämningar eller surrealism eller	 fan och hans mormor. Vi ska ha bort alla målare	 som inte målar saker med förnuft i.	 – Och musikerna, fortsatte skalden envist.	 Ett ögonblicks tystnad uppstod.	 – Ja, sade filosofen sen, ja, vi får naturligtvis	 inte väja av personliga fördomar. Musiken är opium	 för folket, det är ganska klart det. Vad används den	 till? Huvudsakligen till att berusa, dels till att berusa	 folk som ska gå ut i krig, så de inte vägrar, dels	 för att egga upp deras sexuella lidelser, vid dans­	 banorna, så att de i kärleksruset glömmer de all­	 männa angelägenheterna. Nej, det vore oriktigt att	 sätta musiken högt därför att den ger oss njutning.	 Den hör till de oförnuftiga makterna. Den hör	 mörkret till.	 Den lätta stämningen gav ett ögonblick vika för	 ett allvar, som slöt den lilla kretsen samman. Gu­	 darna lever av offer, och utan offer ingen kult­	 gemenskap. I utbyte mot den flyktiga njutning man	 uppgav fick man varandras högaktning. Det var ett	 stort värde, eftersom alla låtsade jämlikhet, men alla	 i hemlighet beundrade någon eller några av de andra	 med en bottensats av skräck.	 
	 
	 
	 
	 
	 
	 
	 
	 
	 
	 III	 
	 I natt kommer han vinande över slätten för att	 möta alla sömnlösa.	 De ligger och vrider sig och lyssnar och tänker:	 ”Det är blåsten!” Eller de går fram till fönstret, ser	 hur snön ryker upp ur drivorna i skenet från	 gungande lyktor, suckar och säger lugnande till sig	 själva: ”Vad det stormar i natt!” Men innerst inne	 känner de alla, att det är mer än blåst: det är den	 enda röst, som är helt hemma i ångestens tungomål	 – all ångest, som annars ligger tät men stum i	 luften över Uppsala.	 Han drar genom gatorna för att tala till alla sömn­	 lösa ur deras egen ångest. Han kommer för att vara	 ett obarmhärtigt svar på deras formlösa frågor.	 Där brinner så många lugna lampor, där faller så	 många stadiga gula sken över uppslagna böcker. De	 uppslagna böckerna är dörrar, som leder ut från	 Nuet och ut från Människovärlden, men ingen ingen	 kan konsten att låsa dörren bakom sig igen – vinan­	 
	 det från slätten och snön och natten hinner honom	 var han går i stenkolsskogarna eller i Alexanders här	 eller bland atomerna. Då och då måste de alla vända	 om och lyssna för ett ögonblick och önska: ”Om	 det ändå ville sluta blåsa så!” – Men det är där­	 för att han där ute påminner dem för mycket om	 det de helst ville glömma, fast de alltid släpar det	 med sig.	 Ur skenet från en skrivbordslampa med ogenom­	 skinlig skärm lyfter sig Bernhard Sellincks huvud	 upp i skuggan ovanför ljuskretsen och stirrar mot	 rutan.	 – Vad har du för rätt att sitta här? frågar den	 väldige utanför rutan. Vad gör du i världen? Vem	 gör du nytta och glädje?	 Bernhard Sellinck hör det och hör det inte. Han	 svarar och han svarar inte. Både det han hör och	 det han svarar ligger på ett plan i skuggan, så som	 hans ansikte just har råkat i skugga, utanför lam­	 pans ljuskrets. Själv tror han att han hela tiden	 fortsätter att tänka på boken han nyss läste i.	 – Förnuftet är allt, svarar han. Jag är ingen­	 ting. Men jag tjänar förnuftet. År och århundraden	 ska förnuftet kämpa mot fördomarna, mot känslo­	 tänkandet, mot drömmarna, men det måste segra.	 Det kan inte annat.	 
	 Han säger så med en uppfostrares lugn. Det som	 tjuter utanför är till för att uppfostras och tämjas.	 Det är röster från ett lägre plan. Han vill organi­	 sera dem med sin klarhet.	 Mot rutan kastar sig en vindstöt, som skulle låtit	 som vilt skratt, om den inte hade varit så full av	 jämmer på samma gång. Det är skrik från vilda djur	 och lössläppt kaos, och studenten som sitter inne i	 sitt lugna rum känner hela andnöden av att stå mitt	 på slätten i snöyra. Det för med sig tankekedjor om	 slagfält, rustningar, kommande krig, hets, folkens	 blindhet. På samma gång som han känner, att han	 ryggar tillbaka för tanken att nu stå där ute i blås­	 ten och snön, sjunker han ihop i en ännu större	 maktlöshet. Han vet, att en snöstorm på slätten ändå	 är ingenting mot de blodiga krafter som är lösa ute	 i världen.	 Han stönar, och när han hör det själv, undrar	 och skäms han.	 – Det kommer att dröja mycket länge! mumlar	 han för att urskulda sucken inför sig själv. Men	 hade han talat efter vad han känner, då skulle det	 låtit: ”Hjälp, jag drunknar!” Så skulle han ropat,	 men han är inte hysteriker. Han skulle väckt hela	 huset, om han hade ropat så högt som hans ångest	 är. Dessutom skulle han skämts inför sin egen tanke	 
	 och frågat sig: ”Vem ropar jag på? Eftersom jag	 ropar på hjälp, måste jag tydligen förutsätta, att	 någon finns till hands, som skulle kunna rädda mig	 ur detta världskaos. Då nu ingen sådan finns, måste	 man kalla mitt rop meningslöst, innehållslöst, tomt	 på begrepp och logik. Jag har alltså ingenting lärt	 av hela den långa tid jag här studerat filosofi, ingen­	 ting tillgodogjort mig av mina egna tankar ...” Det	 är alltså en stor lycka, att han inte ropar ut vad	 han känner. Den ende som ropar ut det är han där	 utanför.	 Evert Gjelland, nationalekonomen, har nyss släckt	 och dragit täcket över öronen. Han är pulvermän­	 niska, han sover på pulver och tabletter och arbetar	 på pulver och tabletter, och i kväll har han också	 tagit något, men det verkar långsamt, han ligger	 och hör hur det viner och tjuter. Där dyker upp en	 tanke för honom, att just i kväll borde någon kom­	 mit och stoppat om honom, men den tanken jagar	 han bort med tyst skratt, han är ju en vuxen karl.	 Carla Uhlander saknar moderlighet, så mycket	 bättre, moderlighet är just vad han inte vill ha av	 kvinnorna, det gör en ju till toffelhjälte och barn	 på nytt. Nej, hellre då ensamheten ...	 Men det tjuter och det viner. Och nu, medan	 pulverlugnet långsamt börjar smyga sig över honom,	 
	 går det upp för honom, att hans rädsla och hans	 ensamhet inte bara är en rest från pojkårens mörk­	 rädsla. Mer än allt annat är det den stora rädslan	 för framtiden. Nej, inte för det personliga ödet,	 nog skulle han väl alltid dra sig fram, hade han	 kanske någonsin ännu sett en studerad karl svälta	 ihjäl, nej aldrig, såvitt han inte av patologisk blyg­	 samhet undvek att säga ifrån – men ett slags oper­	 sonlig rädsla, ett slags mardröm, som när man	 springer och springer för att hinna fram i tid –	 mycket viktigt – men fötterna är som bly. Det gäl­	 ler allt – det gäller mer än livet – men man kan	 inte ta det viktiga, det avgörande språnget ...	 – Ni kan inte, ropar blåsten. Inte du, inte de	 andra. Ni är avkopplade.	 – Det ligger så nära, mumlar han halvt i sömn.	 Jag måste finna det. Jag måste. Så att vi får betyda	 något igen. Vi är avkopplade. Vi måste kopplas till	 igen ...	 – Ni har ingen kraft! viner det. Ni är svaga! Ni	 är bleka skuggor! Ni är ingenting!	 Som så ofta sjunker han in i sömnen med en	 blandad fasa och lättnad. Fasa för det stora svag­	 hetstillståndet, som alltid och oupphörligt påminner	 honom om döden och förintelsen – lättnad för att	 han trots allt tvingas att upphöra ...	 
	 Men Linda Segerholm sitter upp i sängen, klar­	 vaken, och fryser om ryggen. Ju längre hon fryser,	 ju bättre. Hon vet att hon inte har något att göra	 bot för, men hon gör det ändå. Hon vet att hon inte	 har något att vinna tillbaka, men i alla fall ...	 Den vilda jakten därutanför plågar henne. Ingen­	 ting är hemlöst som vinden. Ett stort väsen utan	 fäste och sammanhang. Träden har sina rötter, och	 de rörliga djuren och människorna har åtminstone	 sin tyngd, sin växttid och sin avtyningstid, sitt fasta	 sammanhang. Alla har ett sammanhang, bara inte	 vinden. Hon är så rädd, hon känner sig lik vinden.	 Hon är sönder någonstans, hon är lösa pustar utan	 sammanhang.	 – Du ville inte, du ville inte, säger vinden. Hon	 tycker alla måste höra det, hennes värdinna också.	 – Jag ville, svarar hon. Jag gjorde det alldeles	 frivilligt. Det hade varit mycket mycket dumt annars.	 Jag insåg ju att det var det enda förnuftiga.	 – Du ville inte, du ville inte, ropar vinden. Du	 vill med orden, men inte med hela dig. Ännu i natt	 vill du inte och har inte gjort det och söker efter	 en fortsättning som inte finns ...	 – Det tar så lång tid att övertyga sig själv, vis­	 kar hon. Det kanske tar många många år. När det	 
	 redan är gjort, är man ändå inte färdig än för att	 göra det.	 – Du ville inte, du ville inte, du kommer aldrig	 att vilja, men du kan aldrig få det gjorda ogjort!	 Då kryper hon ner, som om det inte längre tjä­	 nade något till att frysa. Hon sluter ögonen och	 formar tysta ord:	 – Vad vill man egentligen, och vad vill man inte?	 Man inser ett och handlar efter det, och sen ville	 man inte. Men så måste det vara. Hur skulle man	 kunna handla annat än efter vad man inser. Det	 är ju det enda vi har. Det andra är kaos.	 Men länge länge hör hon hur det viner och viss­	 lar: ”Du ville inte, du ville inte ...”	 Blåsten går genom gränderna. Gistna dörrar och	 gnisslande lås får liv. Blåsten går genom Kyrko­	 gårdsallén. De nakna lindarna ropar och klagar.	 Ensam i mörkret står Allan Fröberg vid fönstret.	 Han har slagit upp det för att höra vinden bättre.	 Hans långa näsa vädrar i det kalla luftdraget, medan	 hans ansikte har ett plågat uttryck, som om han	 söker och söker utan att ens vara viss om vad, men	 inte kan låta bli att söka dess okända lukt också här.	 Till honom säger vinden:	 – Vad vill du? Varför plågas du? Varför kvävs	 du?	 
	 Men han kan inte svara. Han drar ett djupt ande­	 drag och fortsätter vädra i kölden, som sveper in	 över hans rum.	 Han känner igen den ångestens höga visa, som	 slätten och staden nu sjunger. Har han inte känt	 allt det där morgon och kväll länge länge? När man	 vaknar, vaknar man först till det. Man känner sig	 inringad. Som om ingenting fanns att uträtta. Och	 det finns oändligt mycket: på vilket område finns	 inte allting kvar att göra? Skriar inte hela samhället	 efter sådana som vill ta i och handla? Men det är	 långt dit. Först det egna arbetet ...	 Också där finns mycket att göra. Många histo­	 riska problem ligger olösta. Ja, han känner nog till	 forskarglädjen, då man finner nya detaljer och	 långsamt fogar dem samman till ett helt. Och ändå	 känner han sig inringad.	 Om kvällarna, då man ska somna, kommer det	 över en som hunger och törst. Förr trodde han det	 var ett slags sexuell törst, som hade slagit in som	 mässlingen. Nu var han ju lycklig med Inger. Eller	 var han inte det? Hon lugnade honom, det var sant.	 Han somnade i hennes armar utan ångest och vak­	 nade sundare och helare. Men det fanns ändå, i all­	 ting, också i hans förhållande till Inger ... Det var	 
	 inte efter nya kvinnor han hungrade, inte efter nya	 smekningar.	 Han lutade sig längre ut, så han knappast kunde	 andas i blåsten.	 – Efter mig själv, viskade han.	 Han skulle inte precis kunnat förklara vad han	 menade, men han ryste själv. På något sätt lät det	 sjukt, rubbat. En frisk människa går ut ifrån sig	 själv, iakttar yttervärlden, lär känna den, lär sig	 behärska den. Hon blir slav under verkligheten och	 dess fakta för att kunna styra dessa fakta en gång,	 då hon lärt sig deras natur tillräckligt djupt och	 glömt sina subjektiva konstigheter och drömmar till­	 räckligt grundligt. Den motsatta vägen ledde till	 hospitalet. Att längta efter sig själv var att känna	 hospitalet locka och dra. Blåstens andar var demo­	 ner. Bort med vakendrömmarna! Det var nog något	 som var på sned i hans kärleksliv i alla fall.	 Men det var inte bara ångest i blåsten, då skulle	 den inte haft en sådan tjuskraft. Den var självhärlig	 och hånfull. Den dansade. Den ingav förmätna fan­	 tasier om att man egentligen kunde flyga ...	 Å fy fan. Stod han inte här och personifierade	 blåsten som en vilde eller en naturromantisk skald.	 Stod han inte och föreställde sig en väldig figur med	 
	 mantel ... Höll han verkligen på att bli sinnesrub­	 bad? Och dessutom: flyga, säger psykoanalytikerna.	 En coitussymbol. Det fick vara hur det ville, en	 sund människa lever inte i symbol, utan i verklig­	 het. Sådana larvigheter fick man sluta upp med.	 Med en hård smäll stängde han fönstret. Fast han	 fortfarande kände sig beklämd och instängd, var det	 kallt i rummet som i en iskällare. Hastigt kastade	 han av sig kläderna och gick till sängs. Domkyrkans	 klocka slog två.	 Uppsala är en sömnlös stad. Där är för mycket	 framtid och ovisshet i luften.	 Inger Dahl låg inte sömnlös, men hon vaknade	 plötsligt upp, när vinden slog om, så att den kom	 att ligga rakt på flickornas fönster och började pipa	 i springorna. I ett dåsigt mellantillstånd, som inte	 var helt vaka och inte heller helt sömn, sträckte hon	 sig i sin egen värme och kröp ihop på nytt. Hon	 hörde inte vinden som ångest. Hon kände den så	 väl, den var hemma här på slätten som hon. Den	 var ett slags sång, en slättsång, gammal som Upp­	 landsbygden och hednisk och oslipad. Genom hen­	 nes huvud for diskussionen i kretsen kring Allan och	 Bernhard Selinck, musiken som något att skämmas	 för. ”Jag väntar tills jag märker det själv,” av­	 
	 gjorde hon tyst. Till dess var hon vän med blåsten	 och musiken och alltsammans. De skulle tycka hon	 var ljum och slapp och klibbig och dum, men hon	 hade en instinktiv motvilja att gå på stigar där hon	 ingenting urskilde. Allan kunde nog förklara. Så	 somnade hon om.	 
	 
	 
	 
	 FÖRFÖLJAREN	 
	 
	 
	 
	 
	 
	 
	 Visst följde han efter henne – så grundligt kunde	 hon inte ta fel. Om hon bara hade vågat vända sig	 om och se på honom, bara se hur han såg ut, feg	 eller brutal, stor och grov och farlig eller liten och	 ettrig – men hon vågade inte, för då måste han	 ju ta det som en uppmuntran. I stället gick hon bara	 fortare och fortare, till slut började hon nästan halv­	 springa, ända tills hon kom ut på en bredare gata,	 där det ännu fanns gott om människor, trots den	 sena timmen. Där saktade hon åter stegen, eftersom	 hon ju var tvungen att gå som folk här där man	 kunde se henne.	 Men hela tiden kände hon, att han var med. På	 ganska långt avstånd visserligen, men han hade inte	 tappat bort henne. För att pröva hur det förhöll sig,	 svängde hon om hörnet, när hon kom till en mindre	 upplyst sidogata. Ett ögonblick stannade hon och	 lyssnade: allt var stilla. Hon fortsatte några steg	 och stannade igen: lika tyst. Sakta, dröjande, med	 så litet buller som möjligt för att höra bättre, drog	 
	 hon sig uppåt gränden. Då var det där igen, nästan	 tystare än hon själv, nästan som en fläkt, långsamma	 steg, liksom tvekande. Hon ville stanna för att höra,	 om hans steg också stannade, men samma dumma	 rädsla som nyss hindrade henne på nytt: om hon nu	 till exempel blev stående framför de nysatta vild­	 vinsplantorna för att se hur de hade växt – då	 skulle han ögonblickligen inte bara genomskåda att	 det var en förevändning för hennes nyfikenhet utan	 också ta det som ett tecken på tillmötesgående, och	 det ville hon inte riskera. Andfådd, med klappande	 hjärta fortsatte hon, här där hon ingenting hade att	 skaffa.	 Hur kunde hon veta, att han var något att vara	 rädd för? Hur kunde hon veta, om det överhuvud­	 taget var en han? Men hon visste det – kanske hon	 utan att veta det hade fångat en skymt av honom,	 innan hon ännu hade blivit uppmärksam på att han	 förföljde henne ... Vem det än var, undanbad hon	 sig för resten allt sällskap just i kväll.	 Plötsligt kom hon på en lysande idé. Hastigt, som	 om hon glömt något, vände hon helt om och skyn­	 dade samma väg tillbaka. Och innan förföljaren	 lyckades komma in i skuggan av en portgång, hade	 hon redan hunnit uppfatta en glimt av honom. Ja,	 det var en man, inte särskilt storväxt, såvitt hon	 
	 kunde se, snarare liten och spenslig, och med kläder	 som såg fattiga ut.	 Hennes ängslan blev mindre. Ingen stor stark	 buse alltså, som kunde kasta sig över henne, när de	 blev ensamma. Men en fattig man, inte en välklädd	 flickjägare – samtidigt som han därigenom blev	 mindre att räkna med liksom, gick det lustigt nog	 en våg av sympati genom henne, som om de båda på	 något sätt delade samma öde, hon, den välklädda	 unga flickan, och han, den fattige lille mannen –	 båda hörde i alla fall till de förorättade i världen.	 Framför allt var det kanske ändå en annan sak, som	 lättade hennes hjärta: hon hade trott, att det möj­	 ligen kunde vara någon annan ...	 Men varför skulle denne okände förfölja just	 henne? Hon var inte särskilt vacker, elegant visser­	 ligen, men inte uppseendeväckande, inte märkvärdig	 på något sätt, och hela tiden hade hon gått mycket	 fort, inte som en gatflicka med inbjudande ögonkast	 åt höger och vänster. Minsann, var man ute i sådant	 ärende som hon, så såg man sig knappast om efter	 dem man mötte. Kunde han trots allt vara en be­	 kant? Eller kanske en sinnessjuk?	 Hon måste över bron, till stranden mittemot. Den	 låg i mörker och var folktom så här dags på dygnet.	 Hon kastade en prövande blick dit bort: ja, där	 
	 syntes ingenting i den djupa skuggan. Man kunde	 komma dit på en omväg också, från andra sidan –	 det var bättre, det skulle förvilla honom. Och hon	 hade inte kommit långt på sin väg, förrän hon	 märkte att det var det rätta – nu hade han för­	 svunnit, hon hörde inte mer några tysta steg	 bakom sig.	 Äntligen, äntligen var hon framme. Alldeles en­	 sam, osynlig för staden där borta stod hon framme	 vid stranden, där några klipphällar sköt ut i djupt	 vatten. Nu skulle det alltså ske. Smärtsamt tydligt	 såg hon hur vackert de höga husen på stranden mitt­	 emot skimrade i nattljuset: en svag återglans från	 himlen, som ännu inte hunnit bli riktigt sensommar­	 mörk, och små reflexer nerifrån av gatlyktorna –	 och smågatorna svepta i mjukt sammetsbrunt mör­	 ker. Jorden var mycket, mycket vacker – men vad	 hjälpte det, när man var olycklig som hon. Hon var	 rädd, när hon tänkte på hur det skulle vara att inte	 få luft – men det gick nog fort över.	 Det prasslade under träden. Hon ryckte till och	 såg ditåt. Där i skuggan stod en människa. Hon	 kunde svära på att det var samme man som följt	 efter henne. Han hade hunnit före henne dit och stod	 och väntade!	 
	 – Jag visste jag skulle träffa er här, sade han	 stilla. Tydligen var han utlänning, ty han talade med	 stark brytning. Men det var en låg, lugn, vänlig	 röst, en sådan som inte verkade skrämmande i sig	 själv. Även om han var sinnessjuk, så kunde han ju	 vara en vänlig själ för det. Hon önskade honom bara	 så långt vägen räckte.	 – Gjorde ni det? sade hon avvisande, ointresse­	 rat. Hon ville visa honom, att hon inte var rädd för	 honom – och nu var det verkligen sant också. Det	 där andra, som hon hade framför sig, upptog henne	 för mycket för att hon skulle tänka på att vara rädd.	 Han steg fram ur skuggan. Ljuset var i alla fall	 för svagt för att hon skulle se mycket mer än ett	 par stora svarta ögon i ett smalt ansikte – jo, hon	 anade också hans drag, snarare än hon urskilde dem,	 allvarliga, förandligade, med spår av mycket svårt	 som han hade genomgått.	 – Ja, fortsatte han med samma starka brytning,	 fast han för övrigt talade flytande nog. Ni gick	 förbi mig just i ljuset från en gatlykta, och jag såg	 genast vad ni hade för er. Så följde jag efter er.	 Och hade jag haft orätt, så skulle det ju inte gjort	 något heller.	 Nej, han var inte sinnessjuk, det kände hon när	 han talade. Han var inte uppfylld av något inom sig	 
	 själv, bara intresserad av henne. Men hon hade inte	 den minsta önskan att bli hjälpt. Hur skulle han	 för resten kunna hjälpa henne ?	 – Jag har väl rättighet att göra vad jag vill, sade	 hon trumpet.	 – Om ett ögonblick går jag, sade han allvarligt.	 Tro inte, att jag vill hindra er med våld. Jag ville	 bara tala med er först.	 – Varsågod, bara det inte tar för lång tid, sade	 hon torrt. Men i detsamma kände hon hela sin bot­	 tenlösa övergivenhet och snyftade till.	 Han tog hennes hand, inte närgånget, utan var­	 samt och högtidligt.	 – Varför vill ni göra det här? frågade han.	 – Varför? För jag ser ingen utväg att leva	 förstås.	 – Det är någon ni håller av?	 – Nej – nej, så är det inte. Nej, snarare	 tvärtom. Det är någon som håller av mig, och jag	 vill inte ha honom!	 – Och det kan ni inte säga honom?	 – Nej – jag vet inte hur jag ska kunna säga	 det. Jag vågar inte!	 – Jag hade rätt, sade han för sig själv och	 nickade.	 
	 Hennes förra oro för att det kunde vara någon	 som kände henne, vaknade på nytt.	 – På vad sätt hade ni rätt? frågade hon skarpt.	 Känner ni mig?	 – Nej. Men jag antar, att det som driver män­	 niskor till sådant här, det är alltid fruktan, och i	 nittionio fall av hundra är det en överdriven fruk­	 tan, som de själva skulle skratta åt, om de bara var	 vid sunda vätskor. Det var därför jag följde efter	 er. Jag ville säga, att ni inte behöver vara rädd.	 Hon teg. Vad skulle hon svara? Å ena sidan hade	 hon lust att bli ond – vad hade han med hennes	 angelägenheter att göra? Å andra sidan hade hon	 också lust att försvara sig. Men inga skäl hade hon	 att lägga fram. Om hon ändå kunde ha svarat: Han	 kommer att mörda mig! Då hade alltihop varit tyd­	 ligt. Men det var ju inte så. Mörda henne skulle väl	 ändå inte farbror Jonas göra.	 – Det kan hända, att jag inte behöver vara rädd,	 sade hon långsamt. Men jag är det!	 Nu var det hans tur att tiga. Hon kände, att han	 inte accepterade hennes skäl. Hon måste fortsätta:	 – Ni förstår, han är en avlägsen släkting, för­	 färligt gammal, tycker jag. Han tog hand om mig,	 då mor också hade dött. Han är underlig och sträng,	 jag har alltid varit rädd för honom. Men det är	 
	 klart att jag är tacksam också, för allt vad han har	 kostat på mig. Rädd och tacksam. Jag vet inte, om	 jag ändå kan förklara, hur förfärligt det är att göra	 honom emot.	 – Hur gammal är ni? frågade den främmande.	 – Ja – jag är myndig, fast nätt och jämnt. Lag­	 ligen har han ingenting att säga till om mer. Men	 annars är jag beroende av honom, fullständigt, full­	 ständigt beroende av honom.	 – Fullständigt? sade den främmande tankfullt.	 – Ekonomiskt då, om ni föredrar det. Gör jag	 honom emot, kan han kasta ut mig på gatan vilken	 dag som helst.	 – Då får vi sällskap då, log mannen. Jag går	 brandvakt för tillfället, som det kallas. Det är rätta	 årstiden nu, kan jag säga er. Om vintern vore det	 värre.	 Hon ryckte till och såg på honom. Hittills hade	 hon knappast tänkt på hur han kunde ha det. Sam­	 tidigt som hon skämdes en smula – för han måste	 ju tycka hon klagade i onödan, när hon hade det	 så bra – ångrade hon sitt förtroende: en som levde	 i yttre misär kunde bestämt aldrig förstå en män­	 niska som led i sitt inre. Han tyckte förstås bara	 att hon skulle ta farbror Jonas, och därmed punkt.	 
	 Mat och husrum måste ju hägra som livets högsta	 goda för en sådan stackare som inte hade dem.	 – Ni tycker nog jag är ryslig, som inte är tack­	 sam för vad jag har, sade hon, halvt ängsligt och	 halvt försmädligt.	 – Jag tycker bara det är synd att ni är så rädd.	 Ni har ju inget att vara rädd för. Ni kan få arbete	 när som helst.	 – Vad då för arbete? sade hon. Som hem­	 biträde kanske? För min fortsatta utbildning skulle	 farbror Jonas bekostat, annars blir det inget av	 med den.	 – Varför inte som hembiträde? Ni har hela livet	 för er, och då är ni fri. Är ni så rädd för det arbe­	 tet, att ni hellre dränker er?	 – Jag – jag har ju egentligen – fått en annan	 utbildning, stammade hon häpen. För resten, tillade	 hon hastigt, det är inte själva arbetet som skrämmer	 mig, det skulle jag nog klara – men alla våra	 bekanta ... Vad de skulle säga, det kan ni nog inte	 tänka er ens. Ni tycker väl jag är feg – och det	 är sant, jag är feg, så fort någon säger något ont	 om mig blir jag ifrån mig. Allra minst vill jag att	 farbror Jonas ska säga något ont om mig. Jag vill	 inte ha honom, men jag vill han ska tycka om mig ...	 Alla ska tycka om mig ...	 
	 Hon insåg, att vad hon sade måste verka rysligt	 dumt och kanske var det. I plötslig förtvivlan över	 denna trassliga härva övergick hon till offensiven.	 – Vad är ni själv då? frågade hon med oväntad	 häftighet.	 – Lärare, svarade han och ryckte på axlarna.	 Akademiker. Historiker och filosof. Men det är	 längesen. Nu är jag bara flykting.	 – Men vad gör ni? Vad lever ni av?	 – Jag gör ingenting. Jag får ju inte, sade han	 lugnt. Och jag lever av understöd. Men jag lever	 i alla fall.	 Det stack till i henne. Vilket var bättre: att ställa	 stora anspråk på livet som hon och kasta det ifrån	 sig av något skäl, som andra kanske tyckte var obe­	 tydligt, eller att som han vara så anspråkslöst nöjd	 med vilken tillvaro som helst, till och med en där	 man inte fick arbeta och där man levde på under­	 stöd? I alla fall gick det ju inte an att visa sig alldeles	 utan medlidande, så hon sade:	 – Det är många som har det så nuförtiden.	 Många som har det värre också.	 Han nickade allvarligt och tyst, och hon såg hans	 stora svarta ögon öppna och sluta sig som om han	 såg syner.	 
	 – Jag har hört och sett förfärliga saker, sade	 han stillsamt. Jag har sett hatet, som gör männi­	 skorna värre än vilddjur, och bakom hatet har jag	 alltid, alltid sett den stora rädslan. Rädslan är det,	 som gör människorna onda. Vore vi inte så rädda,	 skulle vi inte göra så mycket ont.	 – Är det verkligen många som är så rädda? frå­	 gade hon tankfullt. Jag har alltid trott att det bara	 var jag.	 – Alla, alla är rädda, sade han och skakade på	 huvudet. Det går som smitta över jorden. Hur skulle	 rädda föräldrar kunna uppfostra annat än rädda	 barn? Och vilken lära, som nu går fram bland män­	 niskorna, är inte full av fruktan och skydd mot fien­	 der och hat mot fiender och mest av allt skydd mot	 att någon skulle tro att man är feg? Hela luften är	 förgiftad av rädsla.	 Hon förstod inte riktigt hur han menade, men	 hon tyckte om att höra honom tala. Hans röst var	 så lugn, fastän sorgsen, det var som om han berät­	 tade sagor för henne, hemska sagor, och ändå vackra	 att höra. Hon skulle vilja att han tog henne i hand	 igen, inte därför att han var man och hon kvinna,	 utan därför att hans närhet lugnade henne som om	 han varit hennes far eller mor. Hon blev trygg, då	 hon hörde honom.	 
	 – Men från var människa, fortsatte han, som har	 kommit ifrån sin rädsla, om också bara en liten del	 av den, går det ut läkedom.	 – Ni vill att man ska vara modig, sade hon	 dröjande.	 – Nej, kom det energiskt. Jag vill inte att man	 ska vara modig. Jag avskyr ordet mod, därför att	 det har blivit så missbrukat. Används det inte alltid	 av sådana, som jämt och samt behöver visa sig själva	 att de inte är fega? Men behöver man visa det, så	 är man rädd. Hjältemod, heroism, det är oftast andra	 namn på samma gamla rädsla. Den naturliga, själv­	 klara friheten från fruktan är tyst och utan åthävor.	 Nu tyckte hon nästan hon började förstå honom,	 men inte genom vad han sade, utan genom hans röst,	 hans väsen. I början hade hon gripits av medlidande	 med hans fattiga liv, samtidigt som hon föraktat ho­	 nom för hans avsigkommenhet. Nu kunde hon inte	 längre göra någotdera, hon var bara glad åt att han	 fanns där. Hon stod tyst och hörde, hur det susade	 i trädkronorna över dem. Suset var inte likgiltigt och	 främmande, det var vänligt, och vänliga var också	 de kluckande vågorna och de stora husen på andra	 stranden i sitt underliga ljus. De ville henne väl, som	 han ville henne väl.	 
	 Hela tiden hade han talat lågt och stilla, nu sjönk	 rösten och blev nästan svår att höra.	 – Det var bara därför jag följde efter er, för	 jag ville säga er detta ... Mig har ju ödet gjort	 mycket ont, så som alla andra ser det, men nästan	 mer gott, så som jag ser det själv. Det har tagit	 mycket av min rädsla ifrån mig. Och eftersom det	 har gjort så, tänker jag mig, att jag måste stå i de	 läkande makternas tjänst – och är alltså inte utan	 uppgift på jorden.	 De var tysta igen, och träden susade och vattnet	 kluckade.	 – Ja, och så ska jag gå, sade han. Det var aldrig	 min avsikt att hindra er från någonting.	 – Men jag går med, sade hon. Just nu förstår	 jag, hur dumt det är att vara rädd för farbror Jonas	 och hur dumt det är att vara rädd för steget ut mot	 något nytt och hur förfärligt dumt det är att vara	 rädd för vad folk tänker. I morgon kanske jag har	 glömt det, men då ska jag tänka på hur det var i	 natt, så kanske det kommer igen.	 De teg båda hela tiden, medan han följde henne	 fram till hennes port. Då hon räckte honom handen	 till god natt, frågade hon:	 – Tror ni vi träffas igen?	 Han sade sitt namn.	 
	 – Ni kan ju alltid fråga efter mig på polisen –	 om det blir av någon gång, sade han vemodigt. Då är	 jag väl antingen kvar här, eller också har jag blivit	 tvungen att resa vidare. Jag vill inte söka upp er.	 Det kunde ni lätt tycka vara efterhängset – då.	 Hon protesterade, men han var orubblig. Till slut	 skakade han hennes hand och gick. Medan hon trött	 av alla sinnesrörelser – trött och tom – öppnade	 porten och tände trappljuset, såg hon honom för­	 svinna neråt gatan.	 Jag kommer att glömma hur det var, mumlade	 hon för sig själv och stängde hissdörren om sig. Men	 måtte jag bara komma ihåg att det var något –	 något särskilt – något att göra av livet – – – 
	 
	 
	 
	 GÅTANS LÖSNING	 
	 
	 
	 
	 
	 
	 
	 Den unge läkaren, som skulle vikariera vid Vitå	 sanatorium, följde i dag för första gången med på	 ronden genom salarna. Doktor Larsson, som han	 skulle vikariera för, satte honom in i patienternas	 föregående och gav honom faderliga råd. Från bädd	 till bädd gick de båda i sina vita rockar, först Lars­	 son, liten och satt med grå hårkrans kring sin jovia­	 liska flintskalle, ett par steg efter honom Carleman,	 lång och bredaxlad, med något mjukt och tveksamt	 i rörelserna.	 Ingen av patienterna, som inte var helt och hållet	 absorberad av sin sjukdom, kunde undgå att fästa	 sig vid den nye doktorns ansikte. Redan att han var	 ny och skulle ersätta Larsson var ju nog för att	 väcka intresse. Men det var inte bara det. Så gott	 som varenda patient följde Carleman med ögonen,	 när läkarna vandrade från hans säng till nästa, och	 alla lade sig åter till rätta med en suck av belåtenhet	 och förtroende. Visserligen var han ung, den nye	 doktorn. Men tvärsigenom hans försynta rörelser	 
	 och hans allvarliga uttryck strålade en trygg värme	 ut. Instinktivt kände de flesta, att den värmen var	 vad man brukar kalla godhet.	 Vid sista sängen i salen, närmast dörren, visade	 Larsson stumt på feberkurvan och utbytte en blick	 med sin vikarie. Denne rynkade ögonbrynen och	 tittade först uppmärksamt på kurvan och sedan på	 patienten i sängen. Det var en ung man, blond, med	 markerade drag, som kom en att gissa på kropps­	 arbete, ty en sådan utmejslad karaktär över ett ungt	 ansikte kommer i regel av ansträngande kropps­	 arbete. Den unge mannen låg på sidan, tydligen lik­	 giltig för läkarnas besök. Ändå dåsade han inte,	 hans ögon stod öppna och stirrade framför sig som	 i tankar. Så hög var hans feber återigen inte, att	 man kunde misstänka honom för några yrselfanta­	 sier. Å andra sidan kunde han nog ha rätt att vara	 upptagen av sitt tillstånd. Från att ha visat tydlig	 bättring hade sjukdomen åter gått till försämring,	 och detta endast under sista veckan.	 Då de åter kommit ut i korridoren, skakade Lars­	 son på huvudet och sade:	 – Den siste, den där unge Ljung, gör mig be­	 kymmer. Gudarna vete vad som har stött till där.	 Han tycks ha mist livslusten på sista veckan. Som	 om något stort bekymmer plågade honom. Här kan	 
	 de ju inte precis få några extra stora bekymmer, som	 de inte har förut. Det kan förstås vara någon inre	 orsak, någon rubbning, som jag inte kan fundera ut.	 Jag hade inte alls väntat mig det, det måste jag säga.	 Men mer finns förstås i himmel och på jord,	 Horatio, haha. Nå, det är väl inte mycket att göra	 åt. Synd, för det är en ovanligt trevlig pojke, lite	 blyg och tafatt, men särdeles hygglig.	 – Men han har kanske verkligen fått bekymmer?	 frågade Carleman. Några ledsamma underrättelser	 hemifrån kanske?	 Larsson ryckte på axlarna.	 – Hans syster var här i förrgår, sade han. Då	 var försämringen redan tydlig. Hon föreföll högst	 pigg och glad, då hon kom, säger syster – trodde	 förstås att det fortfarande bara gick till bättring –	 och var hon nedslagen, när hon gick, så tycks det	 ha berott på den nya försämringen. Såvitt jag vet,	 är hon den enda anhöriga han har. – Förstås, han	 får då och då brev från olika håll, det kan ha varit	 något sådant. Han säger i alla fall ingenting.	 De fördjupade sig i diskussion om de andra	 patienterna.	 Carlemans tjänstgöring började.	 Han hade en märkvärdig förmåga att ägna sig åt	 alla. Minst av allt hörde han till dem, för vilka var	 
	 patient är ett nummer och inget mer. Ett verkligt	 oskrymtat intresse, en personlig värme, ett delta­	 gande i alla detaljer av de sjukas alla bekymmer var	 det som mest betecknade den nye läkaren. Inte ens	 den jovialiske doktor Larsson hade orkat med ett så­	 dant uppgående i sina sjuka medmänniskor. Patien­	 terna höll genast av honom och beundrade honom.	 Sjuksköterskornas känslor var mera delade. Åtskil­	 liga av dem kunde inte låta bli att vara honom tack­	 samma för hans varma mänsklighet, två av de yngre	 svärmade redan i smyg för honom, men de äldre	 och vanare gjorde miner åt varandra: de fann ho­	 nom för långsam och omständlig, för lite hemma i	 sitt yrke, tyckte de.	 Ljung, den unge arbetaren, tycktes höra till de	 patienter, som var alltför sysselsatta med sig och	 sitt för att skänka omvärlden något intresse. Men	 en dag, då doktorn gjorde ronden, slog han upp	 ögonen och log.	 – Jag har drömt om doktorn i natt, sade han och	 tittade nyfiket på Carleman. Inte visste jag, att dok­	 torn såg sån ut, inte.	 – Gör jag det då?	 – Precis sån, svarade Ljung lugnt. Men hur kan	 man drömma om något som man inte har sett?	 
	 – Man har väl sett det ändå, sade Carleman.	 Man har inte vetat om det, men så kommer drömmen	 och visar, att man har sett det ändå. Det har hänt	 mig också.	 Därmed var alldeles tydligt ett band knutet mel­	 lan patienten och läkaren. Inte så att Ljung egentli­	 gen sade något hädanefter heller. Men han var där.	 Han var med. Det fanns en ordlös, liksom avvak­	 tande kontakt, som också Carleman kände.	 Tills en dag Carleman gick till angrepp med ögo­	 nen på feberkurvan:	 – Märkvärdigt med den här försämringen, tycker	 jag. Ni har bestämt något tråkigt att tänka på.	 – Jaha, det har jag, svarade Ljung bestämt. Se­	 dan teg han länge, och hade Carleman med raska	 och yrkesmässiga steg gått därifrån, så hade han	 inte fått höra något. Men nu stod han där och sölade,	 tittade på kurvan och på den sjuke och såg begrun­	 dande ut.	 – Se, det är så, att jag har fått lösningen på en	 gåta! återtog den sjuke med ett litet förläget skratt.	 – Det brukar väl tvärtom vara roligt, det? in­	 vände Carleman.	 – Nehej. Beror på hur den är.	 – Ja. Det är sant, svarade den andre. En skugga	 av ett smärtsamt minne flög över hans drag. Den	 
	 skuggan förde honom ännu närmare patienten i	 sängen.	 – Jag ska säga doktorn, sade Ljung, det är för­	 färligt, när man har trott på en människa och den	 sen visar sig vara rena bluffen. Det var lösningen	 på min gåta det.	 – Ja – det är förfärligt, sade Carleman allvar­	 ligt och mötte den sjukes blick.	 Hastigt halade Ljung fram ett brev ur en bok på	 nattduksbordet och räckte det åt läkaren.	 – Ta med det här, sade han beslutsamt, och läs	 det, när doktorn får tid. För jag skulle vilja höra	 vad ni säger om den här saken.	 På kvällen, då Carleman gick och lade sig, tände	 han den lilla grönskärmade lampan vid huvudändan	 av sängen och tog fram brevet. Det var långt, skrivet	 med blyerts, med oskolad men tydlig och sympatisk	 handstil. Han vände på det. Underskriften var:	 Evert Ljung. Alltså från den sjuke själv. Lustigt	 nog var blyertsskriften rättad med rödpenna, som	 man rättar en skoluppsats, dels i fråga om stavfel,	 som förekom ett par gånger, dels i fråga om sats­	 bildning och ordval. Hade Ljung legat och roat sig	 med att rätta sitt eget brev? Och varför hade han	 inte skickat av det?	 Carleman läste:	 
	 ”Vitå den 19 februari 1938. Käre kamrat. Här	 ligger jag nu på Sanatorium (rättat: sanatorium)	 och då tänkte jag skriva till dig. För då jag tänker	 på Klubben, är du den ende som jag minns, och så	 en av flickorna, som jag var rätt så förtjust i, men	 var hon finns nu det vet jag inte (rättat: men jag	 vet inte, var hon finns nu). Här ligger man nu och	 är sjuk, och då tänker man på en hel del och får lust	 att säga en hel del, som man annars aldrig kommer	 sig för med. Det finns sådant som har betytt mycket	 för en och då vill man gärna säga det. Till exempel	 på klubben. (Rättat: Så var det till exempel på klub­	 ben.) När jag kom till Klubben, så var det så mycket	 som jag ville veta, mest om människorna. Jag kan	 säga, mest om människorna, hurdana de är och vad	 de kan bli. För jag trodde alltid, som jag tror än,	 att människorna kan bli mycket mer än vad de nu är.	 Det är den vägen som alla de stora männen har	 börjat visa oss, och har de inte det, så är de inte	 stora i mina ögon, utan oviktiga, om de fyller aldrig	 så många sidor i uppslagsböckerna. Så jag började	 (rättat: Så började jag) studera samhällslära, både	 Marx och annat, och ville läsa psykologi också, men	 då begrep jag, att jag fick börja med människokrop­	 pen för att få reda på hur det var med körtlarna	 och sådant och själslivet. Men så var du med i Klub­	 
	 ben och jag lärde känna dig. Annars skulle jag väl	 ha studerat mer än jag gjorde, fast kanske med klen	 behållning, för jag vet ju nog, att jag inte är något	 ljus, det begrep jag, när jag träffade dig. Du stod	 så högt över oss andra. Vi skämdes för att du skrat­	 tade åt oss. Du skrattade aldrig för resten, för du	 bara drog på mun (rättat: munnen) men det var	 värre. Men du hade rätt till det, för du stod över	 oss, fast ingen hade reda på dig, ingen kände dig,	 men vi visste det ändå allihop. Just för att vi skäm­	 des som vi gjorde, när du tittade på oss. Alla skäm­	 des inte, somliga var arga på dig (rättat: förargade),	 men till dem hörde inte jag. Jag visste hela tiden, att	 du stod högre än jag och kanske var en av dem	 som kunde visa vägen. Men jag vågade aldrig be	 dig att säga vad du tänkte, fast jag alltid önskade	 veta det, för det kunde ju inte intressera dig, efter­	 som jag var så mycket mindre begåvad och visste	 så mycket mindre. För det gjorde jag. Men jag ville	 gärna vetat mera. Jag ville gärna vetat vad du	 tänkte, för jag anade att du var en av dem som;	 gick före. Men vad du sade var alltid bara kritik av	 vad andra sade. Det var också vad som övertygade	 mig. Du skrävlade inte och stod i som åtskilliga	 andra. Du drog på mun (återigen rättat) och det	 gjorde mig rädd för dig, samtidigt som det natur­	 
	 ligtvis också övertygade mig. När vi diskuterade,	 drog du alltid på mun (rättat omigen!) och tittade	 så där som man skämdes, och sade något kort och	 riktigt dräpande, du tyckte väl vi andra var för	 dumma för att du skulle vilja komma fram med vad	 du själv tänkte. Jag begrep att jag aldrig skulle för­	 stå något av mig själv, och att det inte fanns mycket	 hopp om hjälp heller, för hur skulle sådana som du	 som var så långt komna intressera sig för oss andra	 som var så bakom. Så jag började tycka, att det inte	 var något vidare lönt att fortsätta. Därför kom jag	 ur studiearbetet, och så gott var väl det, för man	 ska förstås hålla sig på det plan dit man hör. Men	 nu är det så annorlunda. Ja, jag är trött nu, så jag	 får fortsätta i morgon.	 Den 20 februari. Jag ville säga att det är annor­	 lunda. När man är mycket sjuk eller har varit	 mycket sjuk så är det som om man ville försöka	 förstå så mycket som möjligt i alla fall, antingen	 man är dum eller begåvad, åtminstone förstå så pass	 mycket som man kan. Det är som om man hade fått	 klart för sig, att man måste hinna så långt man kan	 och orkar, alltefter sina krafter, om du förstår mig.	 Därför skriver jag också till dig. Jag vill bara så	 gärna veta, vad du egentligen tänker. Jag är säker	 på att du skulle kunna få mig att förstå lite mer	 
	 än jag gör. Det är dina åsikter om människorna, om	 deras själsliv och om deras förhållande till varandra	 i samhället jag ville höra om. Som är mycket, det	 förstår jag, och kanske svårt att säga så där på	 rak arm, men bara något som du tycker du har	 kommit fram till. Det är ju mycket begärt att du	 ska sätta dig ner och skriva till mig, särskilt som	 du säkert har fullt med jobb, men om du bara skri­	 ver någon rad om dan (rättat: dagen), så kan du	 väl skriva en sida eller så. Eller några rader, något	 som du tycker du har kommit fram till. För detta	 är ju ändå vårt stora intresse, som är gemensamt	 för både begåvade och obegåvade, fast de begåvade	 har kommit mycket längre med problemen. Jag tyckte	 ju att det inte var lönt längre för min egen del, jag	 lämnade det åt dig och sådana som du, men nu kan	 du väl skriva några rader ändå. Din kamrat Evert	 Ljung.”	 Carleman släckte lampan och låg i mörkret	 och funderade över brevet, över avsändaren och	 adressaten.	 Då han dagen därpå efter ronden lämnade tillbaka	 brevet åt den sjuke, föreföll denne mycket förlägen.	 – Det var förstås dumt av mig att visa det här,	 sade Ljung. Man behöver just inte visa alla män­	 
	 niskor, vilken stackare man är. Doktorn ser, att han	 tyckte det också, han som brevet är till, menar jag.	 – Hur så? Vad för något? Är det han som har	 gjort rättningarna med rödpenna?	 Evert Ljung nickade.	 – Ja, sade han. Det är han. Jag glömde för res­	 ten att lämna med hans svar. Det är mycket kort.	 Se här.	 Han drog fram en annan liten brevlapp ur samma	 bok på nattduksbordet och lämnade åt Carleman.	 ”Vän Evert. Tack för brevet. Som du ser, har	 jag gjort en del rättningar, som tycktes behövas. Då	 jag anser, att du kan ha nytta av att ta del av dem,	 sänder jag dig brevet tillbaka. Men skicka mig det	 sedan, ty jag samlar. Rudolf Törngren.”	 Carleman rynkade ögonbrynen.	 – Hur var det möjligt, frågade han lågt, att ni	 kunde beundra den typen?	 Ljung rodnade och smålog.	 – Det har jag undrat också de sista dagarna, sva­	 rade han. Ser doktorn, först, då brevet kom, var jag	 alldeles förtvivlad. Jag tyckte liksom att jag hade	 fått sista intyget på att jag var en idiot och ingen­	 ting mer. Att han föraktade mig så djupt ... Det	 grämde mig dag och natt. Säg själv, doktorn, tror	 man inte gärna, att en människa, som drar på mun	 
	 åt en, en som verkar överlägsen, också måste vara	 överlägsen? Men de här dagarna, medan jag bara	 har legat och tänkt på den saken, har jag kommit	 underfund med, att det är tvärtom.	 – Ja, sade Carleman en smula obestämt. Ja, det	 kan nog vara.	 – Jo, fortfor den andre ivrigt, jo, alltid. Det	 måste alltid vara så. De som går före, det är de som	 kan förmå de andra att följa efter. Måste det inte	 vara så?	 – Jo, jag tänker väl det ...	 – Inte de som får de andra att stanna och ge	 upp hoppet? De är inte före, de är efter.	 Då doktorn inte svarade, fortfor han lika ivrigt:	 – Ja, jag kan tala med doktorn, för ni är	 tvärtom, mot Törngren, menar jag. Och nu tycker	 jag att jag har kommit att förstå en hel del. De där	 som kommer en att känna sig underlägsen, dem är	 det egentligen synd om. Titta på honom här, som	 har rättat ett allvarligt menat brev på det där sättet	 men inte har ett ord att säga själv. Och om han hade	 haft det, vad skulle det varit? Jo, doktorn, det skulle	 varit något som slog ner mig. För han vill slå ner	 andra. Det är det som är hans storhet. Nu ser jag	 det alldeles klart, när jag ser tillbaka på hur han	 var och vad han sa och gjorde. Han hade ingen annan	 
	 storhet. Han var mindre än den dummaste av oss	 andra. Och honom gick vi och beundrade därför att	 vi var rädda för honom och hans överlägsenhet!	 Men de som verkligen är före på vägen, det är de	 som drar oss andra efter, det är de som tar bort	 ens känsla av underlägsenhet.	 – Jag tror inte ni skulle tala så mycket, sade Car­	 leman. Jag ser, att det upprör er. För resten tror jag,	 att ni har rätt.	 – Jag ligger bara och retar mig över att jag slu­	 tade med studiearbetet, sade Ljung. Tänk, att man	 kunde låta lura sig så av den där! Nu kan jag inte	 ta igen någonting mer. Nu får jag aldrig lära mig	 något.	 – Är ni så säker på det? frågade doktorn med	 ett spjuveraktigt leende. Är ni säker på att ni inte	 har legat här och lärt er en hel del?	 Ljung såg ett ögonblick häpen ut. Sedan fylldes	 hans ansikte av ett brett leende.	 – Det har jag förstås gjort, sade han. Ja, det	 har jag gjort.	 Han teg ett ögonblick och låg och stirrade leende	 rakt framför sig. Carleman satt kvar.	 – Jaha, upprepade Ljung. Det hade kanske tagit	 sina år i cirkeln innan jag hade lärt mig just det.	 
	 För om det också skulle stå i böckerna, så är det	 något annat att se själv.	 – Jag tror det är en viktig sak för den som vill	 veta något om människorna, tillfogade Carleman	 stillsamt.	 Ljung strålade av förtjusning. Han hade insett en	 sanning, men nu först insåg han, hur grundläggande	 hans sanning var. Han grep den andres hand.	 – Ja, men då har jag arbetat en hel del, medan	 jag låg här, sade han. Då får ni inte undra så	 mycket på att febern steg. Jag har uträttat någon­	 ting. Jag har kommit framåt.	 Carleman nickade och tryckte handen, som fattat	 hans.	 – Jag undrar inte på det alls, svarade han. Jag	 vet nog hur det är: först blir man förbittrad. Sen	 måste man tycka synd om den som är fattigare och	 räddare än man själv.	 – Just så är det, sade Ljung allvarligt. Just så	 är det. – Men för resten, doktorn, var inte orolig	 för mig. Antingen jag blir bättre eller sämre, så	 tycker jag, att jag har kommit framåt nu.	 
	 
	 
	 EN RÖST	 
	 
	 
	 
	 
	 
	 
	 Natten hade varit dålig, och då fröken Mårten­	 son kom klockan elva, hade Tyra just somnat. Aurel,	 som hade avlöst sjuksköterskan klockan nio, bar	 också han spår av en sömnlös natt, framför allt i	 sina rörelser, som blev ryckigare än annars, så fort	 han var nervös. I askkoppen framför honom låg ett	 berg av aska och cigarrettstumpar, och han såg	 knappast upp på fröken Mårtenson, när han bjöd	 henne sitta ner och vänta.	 Barbro Mårtenson hade ovanligt god tid i dag och	 slog sig lugnt ner. Då hon märkte, att mannen som	 tog emot henne var fullt upptagen med annat, tog	 hon en bok från hyllan och slog upp den. Genom	 fönstret, som stod på glänt för att vädra ut röken,	 hörde hon barn leka utanför. Vad här var stilla,	 eftersom man kunde höra sådant ända hit upp! Hon	 lät boken sjunka och satt bara och njöt av stillheten	 och de svaga barnrösterna.	 Dafford gick fram och tillbaka, stannade än vid	 fönstret och än vid bokhyllan. Då han på sin vand­	 
	 ring kom så att han kunde se henne bakifrån, tog	 han tillfället i akt och gjorde en överblick av den	 unga damen. Hon hörde till dem som gör ett odelat	 förtroendeväckande intryck redan vid första blicken.	 Förmodligen var det hennes lugn, självklarheten i	 alla rörelser, enkelheten i hela uppträdandet, som hade	 denna verkan på åskådaren. Hon tycktes vara full­	 ständigt obekymrad om vilket intryck hon gjorde,	 obekymrad som om hon vore osynlig eller inte fun­	 nes till. Hos äldre människor, som har mycket	 bakom sig och bara halvt lever i vad som försiggår	 omkring dem hade han då och då lagt märke till	 en sådan omedvetenhet, hos dem och hos mycket	 små barn, när de är fullt upptagna av sin lek. Men	 hos en ung människa, därtill en ung kvinna, var det	 en ovanlig egenskap, och allra helst som den unga	 personen på inget sätt kunde antas ha vänt världen	 och medmänniskornas intresse ryggen i resolut	 hopplöshet, som det ibland kan inträffa med mycket	 fula unga kvinnor, som i stället utvecklar sina rent	 mänskliga egenskaper på ett storartat och självför­	 glömmande sätt. Barbro Mårtenson såg tvärtom sna­	 rast bra ut, inte vacker, men ungdomligt täck: frisk	 hy, klara ögon, obestämda men öppna drag – ett	 nordiskt flickansikte, som håller sig länge ungt men	 också länge förblir obestämt och utan starkare	 
	 karaktärsprägling. För Aurel Dafford, som i detta	 ögonblick sist av allt tänkte på att inlåta sig i flirt,	 kom huvudsumman att bli, att den sympatiska unga	 personen såg ut att vara samvetsgrann i sitt yrke	 och av behagligt väsen. Det var allt vad man kunde	 begära av henne.	 Hans nervositet slog plötsligt ut i ett obetving­	 ligt begär att få tala med någon. Aurel Dafford var	 i grund och botten inte på långa vägar så förtegen	 som han verkade i sina egna kretsar. Där låg mycken	 invand och erfarenhetsmässig försiktighet i hans	 vardagliga tystlåtenhet.	 – Ni tycker nog att jag verkar något nervös,	 sade han. Ja, ni talar väl engelska?	 – Ja, det gör jag, svarade hon. Åtminstone för­	 står jag det tämligen bra.	 – Skönt. Men ni förstår nog, att man kan bli	 rätt nervös av ett olycksfall som det här?	 – Men är det inte bara en vrickning? Jag trodde	 inte det var något farligt.	 – Nej visst – det är det inte heller. Men det	 kunde ha blivit. Ofta är det ju så, att man är mest	 upprörd efteråt – över vad som inte har inträffat.	 – Ja, jag vet.	 – Det hängde på ett hår att det hade gått värre.	 Det är så underligt att tänka på. När man ligger	 
	 sömnlös, får man så underliga fantasier. Så – meta­	 fysiska. En sådan meningslös fråga som denna till	 exempel: vart tar en röst vägen, som inte längre	 finns?	 Barbro Mårtenson såg honom rakt i ansiktet,	 plötsligt djupt och odelat intresserad.	 – Det är en fråga som jag förstår, sade hon	 allvarligt.	 – Verkligen? – Själv tror man gärna, att ingen	 annan frågar så konstigt. I själva verket är det	 kanske en fråga, som har sysselsatt mänskligheten	 sedan urminnes tider. Melodin, formen, väsendet –	 var har de sitt hem, varifrån kommer de och vart	 går de? Är ni road av filosofi?	 – Det har jag ingen aning om. Jag har aldrig	 läst sådana saker. Men när folk talar om vad de	 tänker, då är det mycket intressant, tycker jag.	 – När jag låg och grubblade i natt över den här	 saken, så tänkte jag: men det är ju detta, som lig­	 ger bakom alla obegripliga och främmande före­	 teelser i tänkandets historia, allt det man lärde sig en	 gång med svett och möda som några gamla grubb­	 lares spetsfundigheter till ingen nytta och ingen	 glädje – bakom alltsammans ligger den underliga	 företeelsen, att man faller ner och tillbeder inför	 något jordiskt altare, där man anar en gudomlig när­	 
	 het, och altaret kan vara en kvinna eller en gudabild	 eller en fiol eller bara ens eget jag sådant det skym­	 tar i sällsynta ögonblick, kanske rentav i ruset –	 och man tillber egentligen inte altaret, utan det som	 en gång har hemsökt altaret – – – I natt tänkte	 jag: egentligen bryr jag mig ju inte om – – – 
	 Han hejdade sig. Han hade hållit på att säga något	 alltför intimt och alltför grymt. I stället frågade	 han:	 – Hur gammal är ni?	 – Tjugunio.	 Det var mycket mer än han hade väntat. Men det	 gjorde ingenting. Hon hade ungdomens hela stor­	 ögda allvar, när hon lyssnade. Hon skulle nog ändå	 inte förstå så mycket av vad han sade, och det gjorde	 honom lustigt nog frimodigare, det och så tanken på	 att de två aldrig skulle ha mycket att göra med	 varandra.	 – Ni förstår, sade han och pekade upp mot över­	 våningen, där sovrummet låg, det jag först träffade	 av fröken Neewer var rösten. Ni går antagligen på	 operan och har hört henne sjunga?	 – Ja. Hon sjunger mycket mycket vackert. Jag	 har hört henne två gånger.	 – Två? Det var inte mycket, när ni har tillfälle	 till det år ut och år in. Det är också en av de eviga	 
	 frågorna: varför ser somliga, där andra inte ser –	 och tvärtom? Är vi inte allesammans gudar och den	 högstes söner? Men den som begär att alla andra	 ska dela just hans tillbedjan, han är antingen en	 dåre eller något värre.	 Hon teg och satt tankfull. Sedan strök hon över	 sin egen hand och sade:	 – Mitt altare var det här, från början.	 Han såg förvånad på henne. Denna unga flicka,	 som verkade så litet självupptagen – hade hon bör­	 jat med att falla ner inför sig själv? Inför sin egen	 skönhet? Inför sitt jag i allra enklaste mening?	 Kanske hon ville säga, att det var en irrväg, som	 hon hade kommit ifrån. Han väntade uppmärksamt	 på fortsättningen.	 Nu höll hon upp handen och såg på den.	 – Det är världens finaste arbete, detta, sade hon	 allvarligt.	 Där fanns ingen blyghet, heller inget koketteri	 eller återhållsamhet i hennes röst. Bara på tonfallet	 kunde han urskilja, att hon menade det på ett annat	 sätt än han först trott. Där låg en mystikers hän­	 givenhet inför undret i hennes lågmälda långsamma	 ord. Han väntade på fortsättning, men hon teg, och	 fast han anade hennes känslor, förstod han inte rik­	 tigt vad hon menade och orkade inte heller hålla fast	 
	 vid sin undran. Han återtog sin vandring i rummet	 och efter några korta ögonblick också sin avbrutna	 monolog:	 – Vet ni vad som kan ligga i en sådan röst? Jag	 hörde henne sjunga operaroller, som aldrig hade haft	 någon mening för mig. Ni vet hurdana operatexter	 och operaroller brukar vara. Musiken har sitt eget liv	 utanför och ovanför rollerna. Har ni inte märkt det?	 Redan som barn satt jag helst och blundade, medan	 de feta operastjärnorna skuttade omkring på scenen	 i sitt klumpiga spel – men då var det naturligtvis	 mest för att de förstörde illusionen för mig. Sedan	 har jag försökt blunda för det dramatiska innehål­	 let – med vissa geniala undantag, naturligtvis –	 för att svinga mig upp till en ren musik, som lika	 gärna kunde vara något helt annat än opera. Vad	 som har gjort mig glädje, var violinernas spel mot	 basfiolernas, flöjternas och fagotternas insats i det	 mörkare underlaget, alltsammans rent tekniskt sett,	 eller åtminstone från en helt annan synpunkt än den	 banala dramatiska. Det där känner ni säkert till?	 – Nej, sade fröken Mårtenson, jag är inte så	 musikbildad. Jag följer alltid handlingen med spänt	 intresse.	 För första gången log han.	 
	 – Nå, ni är ett gott barn, när det gäller musik,	 det förstår jag. Men ni förstår kanske ändå, att	 något kan inträffa, som gör det banala meningsfullt.	 Ett mord av svartsjuka, som jag annars uppriktigt	 sagt tycker är det trivialaste och minst uppbyggliga	 som tänkas kan, eller en ung flickas förälskelse, som	 strängt taget inträffar alla dar och på inget sätt kan	 kallas märkvärdig, eller en fästmös dygdiga ängslan	 för den vilseförde fästmannen-gardisten – den	 skulle vara löjlig, om den inte vore enbart ointres­	 sant – plötsligt rör det en och griper en och vad	 ni vill. Och efteråt skäms man över sitt återfall i	 en mänsklig – allför mänsklig intressesfär, men	 det är en oäkta skam. Djupare in är man tacksam.	 Man har kommit närmare den stora massan av män­	 niskor, alla dem man förut fann banala, ointressntaointressanta	 – och man är tacksam. Man har kommit närmare	 de banala och ointressanta ting, som inträffar i tid­	 ningarna, i romanerna, på gator och torg och lockar	 de banalas och ointressantas intresse till sig. Och	 man är tacksam. Ni förstår mig inte, men det gör	 ingenting.	 – Jo, jag förstår, sade hon stillsamt. Jag förstår	 på ett annat område.	 – Det var alltså vad Tyra Neewer gjorde med	 sin röst, fortsatte han. Jag kan inte alls förklara	 
	 varför just hon kunde göra det. Jag har hört många	 vackra röster i min dar. Kanske det ligger något	 alldeles särskilt i den.	 – Det måste det göra, nickade hon allvarligt. Hon	 måste själv förstå allt det där, som hon får andra	 att förstå. Hon måste väl själv vara en människa,	 som upptäcker det stora i det lilla.	 Han teg och såg forskande på henne. Förstod hon	 mer av musik än hon gav sig sken av, retades hon	 med honom? Men det var inte så, hon var nästan	 förnumstigt allvarlig. Hon kunde inte själv veta, hur	 orätt hon hade. Det där, den inre motsvarigheten,	 det var ju just vad Tyra Neewer inte hade. Han	 hade länge trott det. Han hade rusat från sin nya	 underliga upplevelse av djupet i det lilla och vardag­	 liga till människan, som hade ingivit honom den med	 sin underbara röst. Hon hade vikit undan och för­	 svunnit, och till sist, när han hade jagat henne land	 och rike runt, när han äntligen hade hunnit upp	 henne och ville ta detta nya undrens land i besitt­	 ning, fanns där ingenting som motsvarade hans	 aningar. Det var bara i hennes röst som hans under	 fanns, bara när han hörde henne sjunga kunde hon	 ge honom ny kontakt med det förnyande livsbadet.	 Nu, inför en främmande, kunde han mycket väl ge	 
	 sina tankar och fantastiska drömmar till pris, men	 inte sin besvikelse.	 – Ni förstår i alla fall, sade han hastigt, att man	 inte vill bli av med en sådan röst. Världen skulle	 ha gjort en stor förlust, om den inte fanns kvar.	 – Ja – det förstår jag verkligen – men inte	 finns det väl någon fara för det? Har fröken Nee­	 wer fått någon nervchock, så att hennes röst har	 blivit skadad?	 Den tanken, som hittills inte hade fallit honom in,	 kom honom att blekna.	 – Inte vad jag vet, svarade han. Någon nerv­	 chock har jag inte hört talas om. Nej, naturligtvis	 inte, det finns inte den ringaste fara för rösten. Det	 var bara i natt, som jag låg och grubblade på hur	 det skulle varit – om det hade gått riktigt illa.	 Vad han plågar sig, tänkte Barbro Mårtenson,	 Varför måste han plåga sig så? Han har ju inget	 ont gjort, och fröken Neewer är ju vid liv.	 Men han tog ett språng över till nattens fantasier	 igen.	 – Det var därför jag grubblade över var en röst	 skulle finnas kvar, när inte människan själv levde	 längre. Här går vi alla omkring i bojor och band	 och väntar på en underlig morgonrodnad och be­	 frielse. För somliga går den kanske upp genom en	 
	 tavla, för andra genom en dikt, vad vet jag. För	 andra återigen genom en röst, som sjunger. Och	 det är tydligen en alldeles bestämd röst. Vem skulle	 befria dem, om inte den rösten fanns? Därför kan	 det inte vara så, att den får försvinna alldeles ur	 världsalltet. Den måste finnas kvar någonstans, så	 att Gud, när den stunden är inne, kan använda den	 igen till nya människors räddning. Någonstans måste	 han ha sitt stora förrådshus, där alltsammans ligger	 samlat som gamla teaterrekvisita, eller om man	 hellre vill det, en väldig apotekssal, där all livsens	 läkemedel väntar längs väggarna på dimmiga him­	 melshyllor. Tycker ni inte det är en vacker dröm?	 – Jo, sade hon allvarligt. Det är vackert. Skriver	 ni dikter?	 – Nej, svarade han småleende. För mig räcker	 det med en konst, och det är dirigentens. Men ni,	 diktar inte ni? Eller har ni någon dragning till en	 annan konst?	 – Konst? Nej, inte så som ni menar det. Men	 på ett sätt är ju allting konst.	 – Ja, det har ni rätt i. På ett sätt är ju allting	 konst. Själva livet lär ju vara en konst. Men vad	 menar ni med konst då?	 Hon rynkade ögonbrynen och funderade.	 
	 – Ja – att hjälpa fram– – , kom det trevande.	 – Vet ni, det tycker jag också var vackert sagt,	 sade han lätt. Hans uppmärksamhet blev åter en	 smula förströdd, han lyssnade mot övervåningen, om	 inte Tyra kunde vara vaken nu. Men inget ljud	 hördes.	 
	 
	 
	 SUGGESTION	 
	 
	 
	 
	 
	 
	 
	 Hon hade varit på alldeles särskilt gott humör,	 då Elsa Salgren kom och hälsade på. Det var bra	 skönt en sådan här regnig hösteftermiddag att	 komma hem från middagen till ett eget rum, där	 värdinnan hade tänt brasa, och lägga upp sitt in­	 köpta kaffebröd och känna sig festlig i väntan på en	 trevlig pratstund. Ännu hade hon inte fått så många	 bekanta i Skillköping, allra minst jämnåriga, Elsa	 var väl egentligen den enda hon träffade. Men hon	 började trivas ganska bra – och vid den tanken log	 hon ett litet retsamt leende åt sig själv: så fort hade	 det i alla fall gått att glömma den värsta hjärte­	 sorgen. Nå, oöverkomlig hade den aldrig varit –	 det var ju just för att hindra den från att sätta sig	 fast som hon hade kallat allt sitt förnuft till hjälp	 cchoch hals över huvud givit sig av från sin framtids­	 plats i huvudstaden. Chefen med de underbara bruna	 ögonen – just de ögon som hon ville komma utom	 räckhåll för – hade säkert inte anat orsaken, bara	 visat kylig förvåning över att en ung flicka i våra	 
	 dagar satte så lite värde på en utmärkt anställning,	 och skrivit ett synnerligen korrekt betyg. Hon för­	 stod ju, att det kanske verkade underligt att ett tu	 tre ta till flykten så där, men bättre att stämma i	 bäcken än i ån, och vad kan det inte bli för ledsam­	 heter av, om man går och förälskar sig i sin chef,	 som är gamla gifta karlen. Så hamnade hon alltså i	 Skillköping, i C. A. Rewanders bok- och pappers­	 handel. Varför inte? Det var en idyllisk liten stad,	 dessutom närmare föräldrahemmet, och även om	 lönen var sämre, så var levnadsomkostnaderna i	 gengäld också mindre.	 Hon önskade bara att hon inte varit så blyg. Hon	 ville så gärna tycka om och bli omtyckt, hon läng­	 tade efter det så att hon ibland nästan skämdes	 över att vara så beroende av omgivningen. När hon	 omsider blev medbjuden på värdinnans små kaffe­	 bjudningar och gjorde bekantskap med hennes lilla	 krets, var hon lycklig och tacksam. Inte behöver folk	 vara intressanta för att man ska längta efter dem,	 intressant var inte hon själv heller, den mänskliga	 värmen är skön och kostbar ändå.	 För Elsa Salgren, sin kamrat i bokhandeln, var	 hon också glad och tacksam. Elsa var kanske fem år	 äldre och verkade på något sätt ungdom. Hon hade	 så lustiga rörelser: som om hon smög omkring med	 
	 någon stor och viktig hemlighet och visserligen gärna	 ville tala om den, men bara om hon fick något rik­	 tigt fint i vedergällning. Greta skrattade ofta åt hen­	 nes gåtfulla min och hennes detektiviska sätt att	 ta fram sitt handarbete eller ta av sig kappan. I alla	 fall var hon bra trevlig att ha.	 Men i dag – i dag hade hennes hemlighetsfulla	 min haft mening. I dag hade den trevnad hon spred	 förvandlats till skräck, och hon hade knappast kun­	 nat dölja triumfen över den verkan hennes ord haft.	 Greta satt lamslagen på sin stol långt efter det hen­	 nes gäst hade gått.	 Först alla krusiduller: Ja, jag vet verkligen inte	 om jag ska tala om det ... Men då måste du lova	 mig att inte andas en halvdragen aning om att du	 har hört det, för då förstår de genast att det är	 jag som har fört det vidare ... Lova säkert, heligt ...	 Ja, och så får du inte bli ond på mig, för jag tror	 naturligtvis inte ett ord av alltihop ...	 Och så själva saken. Den kom som ett klubbslag.	 I Skillköping löpte ett rykte runt, att Greta Anders­	 son hos Rewanders varit tvungen att lämna sin plats	 i Stockholm för hon hade gjort ett tillgrepp i kas­	 san; det blev upptäckt, men chefen lät nåd gå före	 rätt, för han tyckte synd om flickan, bra såg hon	 
	 ju också ut, men sluta måste hon, för en som är så	 opålitlig kan man ju inte ha kvar.	 Sedan återigen: kom ihåg vad du har lovat mig,	 för annars blir jag olycklig, det är ju bara för jag	 är din vän som jag har talat om det, inte vill du	 löna min vänskap så illa så du går och skvallrar ...	 Egentligen hade Greta velat rusa upp, springa	 runt i alla stadens hus, ta människorna i armen,	 ruska dem och skrika: ”Ni får inte tro det, jag har	 inte gjort det, det är inte sant, det är lögn, lögn,	 lögn!” – men hon insåg, att det vore meningslöst	 och att hon dessutom var bunden av sitt löfte och	 måste tiga. Elsa hade bara menat väl. Och hur fa­	 sansfullt det än kunde vara att veta vad folk sade	 om en – var det inte i alla fall tusen gånger bättre	 än att inte veta det? Hon skulle minsann trotsa dem,	 inte skulle hon låta märka något – och vad kunde	 de göra henne?	 Men hon satt kvar i skymningen, ända tills vär­	 dinnan kom in och frågade, om hon fick ta ut kaffe­	 brickan.	 Greta lystrade till. Där låg en söt inställsamhet i	 tonen, som inte var alldeles naturlig. Det förargade	 henne också att ha blivit överraskad med att sitta	 och grubbla i mörkret – nu trodde människan för­	 stås, att hon satt här förtärd av samvetskval över	 
	 sitt hemska brott! Hon måste ut i friska luften ett	 slag, gå av sig det obehagliga intrycket.	 Det småregnade. Ingen annan var ute i det här	 vädret, och det var skönt med det fina regnet. Greta	 hade alltid lust att sjunga, när det duggade; nu i	 sin enslighet kunde hon ge fritt lopp åt sin tvivel­	 aktiga röst. Stämningen lättade, hon glömde hela	 eländet för de ljuvliga svala dofterna av höst och	 jord, som steg ur parkens gräsmattor.	 Men när hon vände och gick tillbaka, stötte hon	 ihop med apotekarens fru, som hon inte kände annat	 än till namn och utseende. Greta rodnade för att hon	 hade sjungit – den andra hade säkert hört det –	 och försökte undvika att se upp. I alla fall kunde	 hon inte låta bli att kasta en blick just som de gick	 om varandra. Ett sådant underligt ögonkast apote­	 karfrun gav henne! Rodnaden steg till högrött och	 hon höll på att snava över en oskyldig sten. ”Till­	 grepp ur kassan! Tillgrepp ur kassan!” hade den	 mötandes min sagt. Hela Skillköping hade säkert	 hört den vedervärdiga historien, och hela Skillköping	 trodde den säkert också.	 Greta sov illa den natten. Hennes hjärta dunkade	 som en hammare, och när hon vaknade på mor­	 gonen, kände hon sig tom i huvudet.	 
	 Till arbetet i Rewanders bok- och pappershandel	 kom hon i god tid som vanligt, allt var som vanligt,	 allt fanns på sin plats, och ändå kände hon att något	 var förändrat. Gamle Rewanders hälsning brukade	 alltid vara kort, inte av ovänlighet, utan därför att	 han gick i tankar, men i dag tyckte Greta att den	 var kortare än någonsin. Han också! Vart skulle	 hon vända sig! Hur skulle hon rättfärdiga sig! Elsa	 höll på med att sätta upp en stege till översta hyl­	 lorna – hon nickade med viktig min, som en inblan­	 dad, men mycket för beskyddande för att det skulle	 verka kamratligt.	 En tung ångest lade sig över Greta. Hon kände,	 att hon hädanefter skulle komma att arbeta under	 ett omänskligt tryck. Om hon bara hade haft någon	 att fråga, att rentvå sig för, att lita på! Elsa fanns	 där, det var sant, men hur pass tillförlitlig hon var,	 det visste man ju inte. Hon kanske överdrev saken.	 Eller förmildrade den, det kunde tänkas precis	 lika väl.	 Hon längtade hem till sina föräldrar, men vad	 skulle de mena, om hon lämnade sitt nya arbete	 bara av hemlängtan? Hon försökte föreställa sig,	 vad mor kunde ha sagt, ”du tänker väl inte bry dig	 om vad folk säger, när du vet att det inte är sant?	 
	 Vet man med sig, att man inget ont har gjort, så	 kan man lugnt låta dem prata.”	 Ja, så kunde mor säga, hon som hade far att hålla	 sig till! Han kände henne, han visste allt om henne,	 han litade på henne. En människa, det var ju nog.	 Men Greta, som var alldeles ensam, hur skulle hon	 kunna låta bli att bry sig om vad folk sade! Inte	 ens Elsa var hon säker på. I går sade hon visser­	 ligen, att hon inte trodde på historien, men var det	 så säkert? Hade hon inte berättat den för att pröva	 henne och se vilket intryck den gjorde? Och Greta	 som blivit så upprörd! Måste inte vem som helst tro,	 att den som blir så upprörd också är skyldig? Och	 inför apotekarfruns forskande blickar hade hon	 rodnat! Vad skulle hon tänka?	 Den förste kund som kom in och som Greta måste	 se i ansiktet var jägmästar Holm. Flickorna brukade	 bry varandra för honom, helt enkelt därför att han	 var ung och ogift och såg bra ut. Det var ett skämt	 och ingen hade tagit det för annat. Men i dag, när	 han stod där och frågande såg upp från reservoar­	 pennorna, blev hon plötsligt så oändligt beklämd.	 Han såg ju också ut att veta, han som alla andra!	 Inte för att hon brydde sig om honom just, men då	 hon tänkte på att ingen man i världen gärna kan	 vara intresserad för en flicka som har begått till­	 
	 grepp ur kassan ... Hon var ju som en spetälsk,	 utestängd från livet.	 Då hon gick hem på middagen, var hon så trött,	 att hon skälvde och kallsvettades. För var ny kund	 hade hon frågat sig: ”Vet hon något? – Vet han	 något?” – och var gång hade hon måst svara sig	 själv: ”Hon om någon. – Han om någon.” – Men	 ändå värre var det med gamle Rewander själv. Där	 fanns något i hans stillsamma sätt, som påminde	 Greta om hennes egen far, och det gjorde henne ont	 i hjärtat att han skulle gå och tro något sådant utan	 att hon fick försvara sig en gång. Och detta skulle	 fortsätta dag efter dag, vecka efter vecka, månad	 efter månad.	 Och det fortsatte. Elsa sörjde för att inte hela	 historien bleknade bort och föll i glömska. Små för­	 täckta antydningar, små miner vid lämpliga tillfäl­	 len, ett menande leende ...	 Småningom började Greta undersöka terrängen	 hos föräldrarna. Hon klagade mer och mer i sina	 brev över Skillköping och beskrev sin hemlängtan	 så rörande som möjligt. Modern svarade förvånad,	 att så hade det ju inte låtit i början, då hade Greta	 varit idel belåtenhet och tyckt att staden var ovanligt	 nätt och trevlig. Var det något särskilt tråkigt hon	 hade på hjärtat? Vad hade inträffat? I vilket fall	 
	 som helst fick hon allt lov att stanna ett år åtmin­	 stone, det såg för illa ut att springa ifrån alla sina	 platser strax efter det man fått dem.	 Många gånger kände hon sig frestad att tala om	 alltihop för dem där hemma. Särskilt då hon var	 hemma över jul, var det svårt att tiga. Men viss­	 heten om att de inte skulle förstå, hur rent förtal	 kunde plåga henne så och hur omöjligt det var för	 henne att sätta sig över det höll henne tillbaka. En	 bekännelse skulle kanske stänga alla utvägar att	 slippa hem före årets slut. De skulle bara skratta	 ut henne.	 Nattsömnen led, hon förföll till pulver och tablet­	 ter. Hemma hos sig grät hon ofta i ensamheten: livet	 var så trist, utan alla glädjeämnen, när man inte	 hade sina medmänniskors aktning och förtroende	 kvar. Hon märkte det ju på allt.	 Häromdagen hade hon kommit hem lite senare än	 vanligt. Då hon gick genom tamburen, hörde och	 luktade hon, att värdinnan hade en av sina vanliga	 kaffebjudningar. Till henne hade ingen sagt något.	 Det var tydligen slut med sådant nu. Hon var en	 utstött. – I dag hade hon däremot bjudit henne med	 på måndag, kanske för att visa henne som ett annat	 underdjur, men det hade varit för mycket för Gre­	 tas stolthet, att komma tillbaka som om ingenting	 
	 hänt, hon sade nej tack, just på måndag hade hon	 lovat bort sig ... Hon fick väl gå ut och promenera	 på måndag för att inte avslöja sig – eller varför	 det, varför inte lugnt stanna hemma, så alla såg,	 att det hade varit en nödlögn, och för en gångs skull	 förstod, att hon genomskådade spexet?	 Våren kom, en stark vår, som skulle tagit på Gre­	 tas krafter också utan komplikationer. Som det nu	 var, blev den outhärdlig. På middagarna, när hon	 kom hem, var hon tvungen att lägga sig, och på sätt	 och vis var det skönt, för i sin trötthet glömde hon	 ofta sin belägenhet. Tills hon oroligt frågade sig:	 ”Vad är det för en stor ledsamhet som finns i mig	 och vill upp?” – Och då kom alltsammans igen.	 I slutet av maj inträffade en händelse. Det var	 vårfesten i Stadsparken till förmån för idrottens	 främjande. Idrottsföreningens ståtliga ordförande	 löjtnant Lange hade satt sina trogna i rörelse långt	 i förväg, skolungdomarna hade ställt sig till för­	 fogande var de kunde behövas, lite var gick omkring	 i spänning och förväntan, och hela Skillköping sneg­	 lade upp mot den blå vårhimlen: skulle det vackra	 vädret hålla sig eller inte?	 Men det höll sig. Den 27 maj bröt in med strå­	 lande sol och mer än tillräcklig värme. Skolans rek­	 tor hade sparat ett lov att ha till hands vid ömmande	 
	 tillfälle, och mer ömmande än detta kunde inget till­	 fälle bli. Staden mötte mangrant upp, de som så	 kunde redan på förmiddagen, de andra vid arbets­	 tidens slut. Greta gick med Elsa Salgren. Hon skulle	 inte varit en ung flicka på nitton år, om hon inte	 fått rosor på kinderna och en ny spänstighet i gången	 vid åsynen av alla de lätta ljusa vårdräkterna i Stads­	 parken. Det var en sådan dag, då man är glad att	 bo i en småstad, där människor känner varandra och	 hälsar på varandra.	 ”SERVERING AV KAFFE OCH LÄSKE­	 DRYCKER. FÖRSÄLJNING AV KAKOR OCH	 KARAMELLER. SKJUTBANA. MÅLKAST­	 NING. LYCKOHJUL. FISKDAMM. DANS­	 BANA” stod det på affischerna. Verkligheten upp­	 fyllde alla dessa löften, och stämningen var god.	 Men framemot kvällen drog det ihop sig, och	 plötsligt kom ett häftigt sommarregn, som jagade	 det stora flertalet av besökarna hem. Greta, som just	 då befann sig i närheten av lyckohjulet, var glad att	 hon tagit kappa med sig; Elsa, som varit mindre för­	 siktig, måste springa av alla krafter för att komma	 under tak.	 – Finns det någon som vill stå här vid lycko­	 hjulet en stund? hördes löjtnant Langes röst. Frö­	 ken Karlbom måste hem och hämta sin kappa.	 
	 Greta vågade inte stiga fram och erbjuda sig. På	 hela tiden hade hon inte tänkt på sin skam och	 olycka, men nu blev den medveten för henne igen.	 Löjtnanten hade emellertid redan sett henne och	 vinkade åt henne.	 – Fröken är ju rustad för oväder, sade han,	 skulle inte ni kunna överta platsen bara för en liten	 stund?	 Gärna, naturligtvis. Hon steg fram med en iver	 som hon sedan skämdes över, den var nästan lite	 för stor. Han kunde kanske tro att den gällde ho­	 nom. Men det var verkligen bara att hon blev så	 tacksam för att någon tog emot hennes små tjänster	 självklart och utan tvekan. Han hade nog inte hört	 den där historien kanske, eller också visste han inte	 att det var hon.	 När fröken Karlbom kom tillbaka med kappa –	 då hade regnet naturligtvis redan upphört – erbjöd	 sig Greta att fortsätta, och anbudet mottogs med	 tacksamhet. Så kom det sig, att hon stod där resten	 av kvällen. Mörkret började falla, granna lyktor	 tändas mellan träden, musiken från dansbanan i	 paviljongen tycktes uppsluka alla andra ljud. När	 det blev stängningsdags, kom löjtnant Lange förbi	 med några andra herrar och damer, var och en med	 sin lilla skramlande låda under armen.	 
	 – Jaha, nu gäller det att räkna kassorna, sade	 han. Kassorna! Gretas hjärta gjorde ett skutt, bara	 hon hörde ordet. Kunde han mena något? Men han	 hade ju alldeles rätt: nu gällde det rent faktiskt att	 räkna kassorna. Det var kanske bara hon som blev	 lite tokig när någon sade kassa.	 – Ja, vet fröken Andersson, fortsatte han (han	 kände henne alltså, hade väl frågat vem hon var!)	 vi andra har så mycket att ta hand om, så vi får	 visst be fröken Andersson räkna inkomsterna från	 lyckohjulet.	 Han såg henne rakt i ansiktet. Och det föreföll	 henne, som om hon i en blixt genomskådade allt som	 låg bakom hans begäran: den godes och rättfärdiges	 medvetna ädelmod, då han visar en brottsling för­	 troende för att det skall föra den stackaren till ånger	 och bättring ... Låt oss försöka, sade hans fasta	 blick, om inte så mycken tillit måste tala till det	 bästa inom henne – det är säkert ännu inte helt	 utslocknat – så att hon tvingas visa sig värdig ...	 Den rodnad, som sköt upp i Gretas ansikte, kom	 inte av blyghet, utan av raseri. Inom henne skum­	 made ett vilt trots upp, som hon förr bara känt	 ansatser till, ansatser som hon väluppfostrat kvävt	 i deras linda. Där stod nu den ädle, gode, högsinte	 och nedlåtande välgöraren inför den lilla vilse­	 
	 komna! Tänk så rörande! Som i en sentimental	 kriminalfilm!	 Men hon hade ingen lust att spela just den filmen.	 Som han satt där böjd över räkningen och alla de	 andra också var sysselsatta var med sitt, var det som	 om en ond ande hade vuxit sig färdig inom henne,	 som om hon av pur elakhet måste göra honom och	 de andra till viljes och förvandla förtalet till verk­	 lighet. I själva verket var det ingen konst att smussla	 två tior över i väskan, som hon hade i knät. Vad	 skulle hon med tjugu kronor? Å, dem fanns det väl	 alltid användning för. En resa hem till exempel!	 Eller en ny sommarhatt! Men det var inte använd­	 ningen hon tänkte på, det var själva handlingen. Nu	 hade hon fått gå och skämmas för den så länge, nu	 kunde hon verkligen ha rättighet att utföra den	 också!	 Det var med en ny och underlig säkerhet hon läm­	 nade ifrån sig kassan och avgav falsk räkenskap.	 Som om hon nu var fri från vad de tänkte om henne.	 Eller kanske tvärtom: som om hon nu äntligen hade	 anpassat sig till att vara vad hon borde vara. En	 tjuv! Det kändes nästan bättre och lugnare att verk­	 ligen vara det än att gå och vara rädd för att de	 trodde hon var det.	 
	 Ingen andades en misstanke, hon fick tack för	 hjälpen och smög sig ifrån de andra för att ensam	 vandra hemåt i den vackra majnatten. Så underligt!	 Så underligt! Hon hade inte känt sig så fridfull,	 så överlägsen, så munter på länge. Hon var en tjuv!	 Och det var inte värre än så! Nu kunde de gärna	 fortsätta att tro det, hon hade ingen anledning att	 vara förtvivlad över deras misstanke, bara de ingen­	 ting kunde bevisa. Man ska alltid vara väl placerad i	 sitt fack, tänkte hon, antingen bland de hederliga	 människorna eller bland tjuvarna, i bägge fallen vet	 man hur man ska bära sig åt; men att inte riktigt	 höra någonstans, det är för oroligt.	 Drömstämningen bröts, då hon såg bokhandeln	 skymta mellan almarna på Storgatan. Vardagsstäm­	 ningen, arbetsstämningen dränkte den i verklighet.	 Hon saktade stegen och började känna sig konstig.	 Egentligen inte så att hon skakades av samvetskval,	 bara så att hon kände sig främmande för vad som	 hänt under de sista timmarna.	 När hon kom fram, såg hon att det ännu brann	 ljus i bokhandeln. Det var ingenting ovanligt. Gamle	 Rewander satt ofta uppe och läste på nätterna, det	 visste hon och hela Skillköping. Kunde hon gå in?	 Alldeles plötsligt överströmmades hon av en sådan	 längtan efter att se någon, tala med någon, som	 
	 hörde till gårdagens värld. Hon kunde inte motstå,	 utan knackade på dörren.	 – Vem är det? frågade gubben Rewanders röst,	 och då Greta svarade öppnades dörren, och där stod	 den gamle mannen i nattrock och såg bländad ut i	 mörkret. Han var mer lik hennes far än någonsin:	 samma vaga uttryck av road undran över världens	 evigt nya obegripligheter, samma utstrålning av re­	 signerad och trygg värme. Hon steg in och ursäk­	 tade sig stammande för sitt tilltag. Hon kom från	 vårfesten, sade hon.	 Det kom ett litet knipslugt drag i hans ögonvrår,	 då han bad henne sitta ner. Han frågade ingenting,	 utan slätade över hennes förlägenhet med att börja	 tala om sig själv.	 – Jag sitter här och läser sagor, sade han. Frö­	 ken Andersson måste väl tro att jag håller på att	 bli barn på nytt.	 Det var också förtroende, men ett förtroende av	 annat slag än det hon blivit så ond över där borta.	 Där satt han och utlämnade sin lilla löjlighet, fast	 han mycket väl visste, att det var en löjlighet –	 för den profana hopen. Greta fick tårar i ögonen,	 och i samma sekund kände hon, att nu måste hon	 tala, nu eller aldrig. Här satt hon inför den hon vå­	 gade tala med. Han som läste sagor.	 
	 – Jag – har gått och blivit en tjuv, sade hon	 oförberett.	 Hans småleende dog inte bort.	 – Det var ju förfärligt, sade han alltjämt leende,	 vad har fröken Andersson då stulit?	 – Pengar!	 – Gudskelov för det då! Det är värre om man	 har stulit någons hjärtero, ska jag säga er, men det	 förstår inte unga flickor inte.	 – Men det är allvar! Jag har stulit ur vårfestens	 kassa!	 Var inte heller det nog för att göra honom ond?	 – Då får väl fröken Andersson lämna tillbaka	 dem då!	 – Ja! sade hon mitt i en inandning, som egent­	 ligen var en suck. Han hade rätt, och vad skulle hon	 annat säga? Men vad skulle hon gjort i morgon,	 om inte han funnits, och vad skulle hon gjort, om	 han hade rört upp himmel och jord och sagt: elän­	 diga! Sakta, sakta, började det droppa vått ur ögon­	 fransarna, och hon fick ta upp näsduken ur väskan	 och snyta sig.	 Men då hade han blivit allvarlig. Och med en	 oändligt faderlig försiktighet lade han handen på	 hennes skuldra.	 
	 – Så så! sade han. Gråt på bara! Och så tala om	 vad som är på tok!	 Då kom hela historien, med det osanna förtalet och	 de långa månadernas pina. Och sist de tjugu kro­	 norna, som hade gjort dem till viljes. Och nog var	 det uselt av henne att berätta det här trots att hon	 lovade Elsa att tiga, men han fick inte tala om det,	 och hon kände sig så konstig ...	 – Vi kan nog vara glada att fröken Andersson	 kom sig för med att tala om det, sade bokhandlar	 Rewander. Och de tjugu kronorna ska vi väl klara	 upp, lämna dem åt mig, så ska jag nog sköta om	 att det går utan ledsamheter. – Men det är ju	 hemskt att sådant förtal kunde få en sådan makt	 över er. Och här har ingen människa hört någon­	 ting alls om ett tillgrepp ur kassan. Ett dåligt skämt,	 ett mycket dåligt skämt av fröken Salgren, det är	 alltsammans. Hon kunde väl inte tänka sig att det	 skulle ha en sådan verkan.	 – Är det ingen, som tror om mig att jag är en	 tjuv? sade Greta och lyfte sina rödgråtna ögon i	 förvånad lättnad. Ögonblicket därpå sänkte hon dem	 igen. Ja men nu, efter detta! – och så störtade	 tårarna.	 – Varken före eller efter detta, det ska jag bli	 man för, sade gamle Rewander med eftertryck, så nu	 
	 kan fröken lugna sig, och i morgon börjar en all­	 deles ny dag utan mardrömmar.	 – – – 
	 Men dagen därpå tog Rewander sitt andra biträde	 i enrum och talade med henne så strängt, att hon	 också grät.	 – Men det var ju sant! försvarade hon sig. Det	 var någon som trodde det var därför hon fick sluta	 så plötsligt i Stockholm!	 – Någon! Och av det har det blivit halva stan!	 Och för resten: om det också hade varit halva stan,	 eller hela stan, eller Sveriges rike, vad är det för	 mening med att gå och tala om det för den det rör	 sig om? Det är mord, ska jag säga fröken Salgren.	 Hör man något ont, ska man lägga det på kistbotten,	 om man inte är absolut säker på att ens ingripande	 leder till gott! Här har den stackars flickungen gått	 och blivit övernervös och klen, ensam och blyg som	 hon är, och vem är skuld till det? Inte den som först	 kom upp med kassafantasin. Utan fröken Salgren,	 ingen annan än fröken Salgren. Jag hoppas ni mår	 riktigt illa, när ni tänker på det.	 Fröken Salgren mådde illa, det syntes på hennes	 olyckliga min. För att säga sanningen kom den nog	 i alla fall mindre av medlidande med Greta än av	 förskräckelse över den snälle herr Rewanders vrede.	 
	 – Vad ska jag göra? Vad ska jag göra? frågade	 hon för att visa sin ånger.	 – Jo, det ska jag tala om, svarade bokhandlar	 Rewander med eftertryck, fröken Salgren ska få	 bära fröken Anderssons ovänskap som en hjältinna,	 just som en hjältinna! För jag har sagt henne, att	 alltihop var ert påhitt, så hon blir nog förargad.	 Och då är det bara till att tiga och lida. Tänk på att	 det är botgöring, och ganska lindrig botgöring!	 Och fortfarande röd av upphetsning vände han	 om på klacken och gick.	 
	 
	 
	 OVÄNNER MED ORVARSSONS	 
	 
	 
	 
	 
	 
	 
	 – Nå, sade jag vid middagsbordet, du hade väl	 trevligt med Orvarssons i går?	 Det låter elakt, men det var faktiskt inte menat	 så, för det hade ju varit meningen, och jag hade	 gått med på det, att Ragnar och Karl Orvarsson	 skulle supa lite ihop, Karl behöver det ibland; han	 är konstnär. Ragnar måtte ändå haft behov av att	 försvara sig, för han suckade djupt och tittade upp­	 märksamt på tallriken, innan han svarade:	 – Trevligt är väl inte precis rätta ordet. Det var	 mycket man fick höra, må du tro. Stackars Kalle har	 det inte för roligt. Då har jag det bättre i alla fall.	 – Jaså, sa jag smickrad och låtsade som om jag	 inte var ett dugg nyfiken. Det är nämligen bästa sät­	 tet att få ur Ragnar något som han egentligen inte	 bör tala om. Gör man aktiva ansträngningar att få	 fram något, så känner han sig frestad och står man­	 ligen emot, men tiger man, känner han sig bara ma­	 nad, och då går det ganska lätt.	 – Det måtte vara en outhärdlig nippertippa till	 
	 fru, den där Stina, utlät han sig äntligen med halv­	 kvävd röst.	 – Hur så då? sa jag. Jag har tvärtom alltid tyckt	 hon verkar rar och snäll – fast jag medger, att	 ingen av oss har då känt vare sig Karl eller Stina	 så värst länge.	 – Länge? sa Ragnar. De är väl inga mysterier	 heller. Inte behöver man ha sett Kalle Orvarsson	 mer än två gånger för att se vad slags karl han är:	 den där rättframma typen, lite uppbrusande, lite hög­	 röstad, men genomhederlig. En riktig svensk. En	 som man kan lita på. Hör man honom tala, vet man	 att det är sant vart eviga ord.	 Inte för jag vet, om det verkligen är lag på att	 alla högröstade typer nödvändigt ska vara genom­	 hederliga, och hur man kan kalla en karl med stor	 slokhatt och klargrön halsduk för en riktig svensk,	 det begriper jag inte, men det betyder ju också	 mindre vad jag tycker. Det som retade mig så all­	 deles särskilt var i alla fall den där ögonblickliga och	 omdömeslösa sammanhållningen mellan karlar, vad	 det sen gäller – och jag, som inte hade supit till­	 sammans med Kalle och inte var karl som de båda	 bevars, jag anhöll helt hövligt om att få veta vad	 herr Orvarsson strängt taget hade sagt. För jäm­	 
	 viktens och rättvisans skull insåg jag att det tills	 vidare var min plikt att hålla på Stina.	 Ragnar försökte samla ihop sina minnen. Att det	 tog sin rundliga tid, skulle jag förr i världen skyllt	 på tvekan att förråda en väns hemligheter. Nu tror	 jag ju snarare att han helt enkelt inte riktigt kom	 ihåg de enskilda dragen i historierna längre, utan	 bara hade ett visst allmänt intryck kvar. Till slut	 kom det droppvis i alla fall:	 – En sån där som inte tål skämt. Är det inte det	 värsta som finns – ett sånt där fruntimmer – ja, ta	 nu inte åt dig för allt i världen, du är inget fruntim­	 mer, jag har ju sagt dig tusen gånger, att du inte	 är som andra kvinnor. Men hon! Stött för det	 minsta. Tar åt sig allt vad man säger. Fordrar hän­	 syn. En sån som vill man ska gå på tå. Kan du	 tänka dig en man som Karl Orvarsson gå på tå –	 ha ha ha!	 Det kunde jag visst, men jag insåg också, att det	 skulle åstadkomma mer buller, andligen talat, än	 om han fick sätta ner hela foten ordentligt, med	 klacken först.	 – Gråter, fortfor Ragnar. Suckar. Står i. Visar	 alltid, hur synd det är om henne.	 – Och mannen, som springer och beklagar sig,	 han visar förstås ingenting han? sa jag spydigt.	 
	 – Det är väl en annan sak, en enda gång så här,	 sa Ragnar. Någon enda gång kan väl vad som helst	 bli för tungt att bära, förstår du väl.	 Jo, det förstod jag ju, och dessutom förstod jag:	 för det första att Ragnar nog hade klagat en del han	 också, fast mindre, och för det andra att det nyss	 måste ha försiggått en större sammanstötning mel­	 lan Karl Orvarssons svällande temperament och Sti­	 nas mer spinkiga. Jag kan gärna så gott först som	 sist erkänna, att jag tycker Karl är roligare än Stina,	 inte för han är karl, men i alla fall, men som jag	 förut sa: att karlar alltid ska hålla ihop, det är nu	 en sak som gör mig rasande.	 På kvällen, då Ragnar var borta på föreningssam­	 manträde, kom Stina upp till mig, vit om kinderna	 och blekröd och blank om näsa och ögon. Ragnar	 brukar påstå hon ser bra ut; han skulle sett henne	 då! Inte har jag precis varit Stinas förtrogna förut,	 men det är klart jag skulle bli det nu: hon visste ju,	 att hennes Kalle hade varit ute och supit med min	 Ragnar kvällen förut, och hade inte Kalle vågat säga	 det rent ut, så anade hon nog på egen hand, vad de	 hade avhandlat, och så hade hon ju ingen annan	 utväg än att försöka drypa in motgift i familjen	 andra vägen, alltså genom mig.	 
	 Men när hon hade gått, var jag faktiskt upprik­	 tigt upprörd. Det är riktigt skönt att få vara så	 ordentligt uppriktigt upprörd någon gång. Ska en	 stor stark karl som denne Orvarsson få behandla en	 liten hjälplös kvinna som Stina precis hur som helst	 kanske? Sårande likgiltighet bittida och sent, och	 sårande tillmälen om hon någon gång låter en liten	 antydning falla om det olämpliga i hans beteende.	 Och nästan värst av allt den där högfärden, som	 kommer en stackars kvinnsperson att känna sig som	 om man gick på nåder och borde tacka för att man	 fick finnas till: man är väl konstnär gubevars, man	 har väl sina specialrättigheter i fråga om dåligt upp­	 förande, är madam inte nöjd, så finns det andra!	 Inte bara att han drog sig inom sitt skal av tuber	 och penslar i veckotal, till råga på allt var han också	 stolt över sin konstighet. Tänk att vara gift med en	 sån! Då måste jag ju medge – och är glad att jag	 gjorde det inför Stina också – att visst har Ragnar	 sina sidor, fast ingen skulle tro det, som det att han	 aldrig kan hålla ordning omkring sig och att han	 aldrig torkar fötterna när han kommer in, och att	 man får gå och samla ihop piptobak efter honom, att	 inte tala om en massa andra ovanor, som det skulle	 bli för långt att räkna upp här – men nog är han	 på det stora hela bättre än den där Kalle Orvarsson.	 
	 När Ragnar kom hem, fick han alltihop ordent­	 ligt i sig, och eftersom jag inte hade glömt detaljerna,	 tror jag att jag var åtskilligt mer övertygande än	 han själv hade varit.	 – En självisk gorilla, sa jag, han är inte värd en	 fin liten hustru som Stina.	 – Är inte Kalle? sa Ragnar upprörd, men så tyst­	 nade han och tänkte och behärskade sig.	 – Det må vara hur som helst med värdet av den	 ena och den andra, fortsatte han sen beslutsamt mel­	 lan hopbitna tänder. Vad som är säkert är att de	 inte passar ihop, och det är vi som har fått på vår	 lott att hjälpa dem isär. Vi får inte stanna vid vaga	 sympatier eller ord – här måste handlas.	 Det tyckte jag var riktigt storvulet sagt av Rag­	 nar, och ovanligt också, för han brukar aldrig vilja	 handla. Men handlas måste det, så mycket var klart;	 de närmare detaljerna låg ännu i grums, men vi be­	 slöt sova på saken och vänta på goda infall under	 sömnen.	 Tänk att vara gift med Karl Orvarsson! tänkte	 jag omigen med en rysning av fasa, när Ragnar re­	 dan snarkade och jag själv välte över från vänster	 till höger och från höger till vänster utan att kunna	 sova. För resten, föll det mig plötsligt in – var	 det nu verkligen så svårt, förutsatt att man var en	 
	 verklig, blodfull kvinna och inte en sån där liten	 bleknos som Stina? Hade det varit jag, så skulle det	 sett annorlunda ut. Nå, det var inte jag, inte ville	 jag lämna Ragnar, det skulle ingen i hela världen	 med lock eller pock eller guld och gröna skogar	 kunna förmå mig till, men i alla fall – hade det	 varit jag, skulle jag säkert ha lyckats. Inte skulle jag	 tagit illa upp, när han tidvis helt och hållet levde	 för sin konst – tänk vad det är sorgligt få hustrur	 som förstår en konstnär på den punkten! Men för	 min del så beundrar jag en sådan djup kallelse. Fast	 jag förstår att det ska vara en undantagsmänniska	 som står ut med att se den hos sin man. – Utan att	 jag alltså på allra minsta vis var förälskad eller så	 i Karl Orvarsson, fick jag klart för mig den natten,	 att han hade rätt.	 På morgonen vaknade jag av att Ragnar pustade	 och stånkade, och när jag lyckades få upp ögonen,	 såg han ut som om han hade varit vaken länge.	 – Vet du vad jag har kommit att tänka på? sa	 han. Jo, att egentligen har du alldeles rätt. Det är	 ju faktiskt en skam, att en liten kvinnoblomma som	 Stina ska ha råkat i händerna på en grovhuggare	 som Kalle. Ja, för all del, inget ont om Kalle, det är	 en snäll karl och bra tavlor målar han också, vad	 
	 jag kan förstå – men inte förstår han sig på hur	 man ska behandla en kvinna!	 – Haha, sa jag, och nu tror du förstås, att om	 det hade varit du ...	 – Det gör jag visst inte, sa Ragnar med stött	 röst, och för resten, vad kan du döma om den saken,	 du är då inte någon typisk kvinna minsann, och du	 tror visst att man ingenting duger till du. Men det	 säger jag dig, att hade jag inte fått dig – och du	 ska inte tro jag tänker överge dig, Linnea, aldrig	 på tiden, vem som än försöker gå emellan – men	 om jag inte hade fått dig, så nog kunde jag gjort	 en sån som Stina lycklig alltid. Kalle begriper sig	 inte på sånt, du har alldeles rätt, när du säger han	 är en självisk gorilla.	 – Jo jag kan tro det, sa jag något häpen. Det	 är förstås för att Stina är fruntimmer, som du tar	 hennes parti så där häftigt ...	 Men så besinnade jag mig och fortsatte i stället:	 – I vilket fall som helst, så är sakens praktiska	 kärna precis densamma i dag som i går: de passar	 inte ihop, och det är vi som måste hjälpa dem isär.	 Vi måste handla.	 Ragnar såg på mig med en tår i ögonvrån. Jag tror	 den kom av beundran för mitt ädelmod, när jag för	 en gångs skull inte kom med något: ”haha, vad var	 
	 det jag sa”. I själva verket skulle han bara vetat,	 att mitt offer denna gång var ändå större än så,	 för det brände på tungan att få säga emot honom i	 stället, nu när jag äntligen hade sett rätsidan på	 saken. Men vad gör man inte för husfriden – och	 på så sätt hade jag ju minst lika väl gjort mig för­	 tjänt av den rörda tåren i ögonvrån.	 – Hur länge har de varit gifta egentligen? frå­	 gade jag. Ragnar funderade länge och svarade:	 – Två år, tror jag. Högst.	 – I alla fall är det inte en dag för tidigt att de	 skils, helst som de inte har några barn, sa jag. Vil­	 ken av dem är det som sätter sig på tvären?	 – Det är väl hon, sa Ragnar tankfullt. För nog	 ville Karl slippa undan. Men hon är alldeles säkert	 en sån där trofast liten varelse, som ger hela sitt	 hjärta en gång och aldrig mer. I det här fallet är	 det dumt förstås, men nog får du medge, att det är	 nåt rörande i det på samma gång.	 – Du har fel, älskling, sa jag. Nog hörde jag	 på Stina, att hon inget högre önskade än komma	 ifrån eländet. Det är han förstås, som hindras av	 sin ansvarskänsla. Just den här gången medger jag	 att det är missriktad dygd, men annars måste jag	 säga, att en karl som inte har ansvarskänsla är ingen	 
	 riktig karl i mina ögon. Jag hoppas du har det, Rag­	 nar. Karl Orvarsson har det, det är tydligt.	 – Vi får tala med dem, sa Ragnar. Men vem	 ska tala med vem?	 Det var faktiskt en kinkigare fråga än det först	 kunde tyckas. Det naturligaste hade varit att Rag­	 nar gick till Karl och jag till Stina och hetsade upp	 dem på var sitt håll, tills bägge var mogna för advo­	 katen. Men nu var ju mina sympatier lika avgjort	 på Karls sida som Ragnars var på Stinas, och hur	 skulle det tagit sig ut om vi gick tvärtom? Förmod­	 ligen som ormen i paradiset.	 Till slut kom vi överens om att eftersom jag har	 lättare för att hyckla, skulle jag i alla fall gå till	 Stina, och Ragnar skulle slippa alldeles – det var	 orättvist, särskilt som han inte kunde dölja sin lätt­	 nad, men det var väl ändå mest praktiskt. Så gick	 jag.	 Stina tog inte emot mig så hjärtligt som jag hade	 väntat mig. Det var moln över solen, som om hon	 hade lidit av dåligt samvete.	 – Jaha, sa jag, när vi hade språkat om vädret	 i dag, i går, i morgon och i fjol vid den här tiden.	 Jag har tänkt mycket på vad vi talade om sist.	 – Har du? sa Stina och lät inte riktigt belåten.	 
	 – Ja, och jag förstår mer än väl, att du vill och	 måste skiljas.	 – Vill jag det? Måste jag det? sa Stina. Hon lät	 intresserad på ett mycket försmädligt sätt, och jag	 blev het om öronen.	 – ManMen jag förstår också Karl mycket väl, om	 han inte vill, fortsatte jag. Det är klart han är olyck­	 lig också – kanske minst lika olycklig som du, kära	 Stina, fast det kanske låter överdrivet – men han	 står väl ut med mer förstås. Och så har han väl	 det där behovet av att skydda och värna, jo det har	 han, Stina, det där som alla riktiga karlar har, och	 du kanske inte sätter värde på det nu, men nog	 borde du göra det ...	 – Jag gör det, sa Stina.	 – Nehej, jag tror inte du sätter värde på Karl	 riktigt ...	 I samma ögonblick kom jag ihåg varför jag var	 där, så jag teg.	 – Vart vill du komma? sa Stina.	 – Jo, som jag sa, jag tycker absolut ni skulle	 skiljas, sa jag med övertygelse.	 – Skiljas! För att jag inte sätter värde på Karl?	 Du var mig en snygg vän du!	 – Men snälla Stina! Tänk efter själv allt vad du	 
	 har berättat för mig! Sa du inte själv kanske, att	 du var olycklig med Karl!	 – I förrgår ja! Ska du komma och rida på det	 nu, så här efteråt, när det redan är förlåtet och	 glömt, och försöka ställa till tråkigheter mellan Karl	 och mig!	 I detsamma kom Karl hem. Pustande och buller­	 samt klev han in från tamburen, kastade sin stora	 otäcka slokhatt på matsalsbordet – det skulle Rag­	 nar aldrig få, men just då tyckte jag direkt om Karl	 Orvarsson för han gjorde det – och pustande och	 bullersamt stegade han in till oss och bredde ut sin	 väldiga famn mot Stina, som inte tvekade ett ögon­	 blick, utan störtade sig mitt i den med dödsförakt.	 Jag vände mig bort i äckel och grannlagenhet. Men	 Stina pekade på mig, så fort omfamningen var över,	 blekröd om ögon och näsa nu igen, men den här	 gången inte av sorg utan av förargelse.	 – Kan du tänka dig en sån vän! sa hon till Karl	 med skälvande röst. Här kommer hon och försöker	 skilja dig och mig, för hon tycker inte jag är god	 nog åt dig. Så har hon missförstått mig! Man ska	 aldrig anförtro sig åt någon människa, aldrig, aldrig,	 för det blir bara missförstått och missbrukat!	 – Ett sant ord! mullrade Kalle Orvarssons djupa	 bas. Jag har också råkat öppna dörren till mitt hjärta	 
	 på glänt ett par gånger i mitt liv – senast till och	 med för hennes man där – och tror du inte jag	 varenda gång fick ångra det bittert! Tror du inte	 jag har gått och misstänkt det här hela tiden! Inte	 för han har sagt något än, men det vet man ju, hur	 folk går och tyder och tyder, när de inte begriper	 något själva. De kunde låta bli att gå och tyda andras	 angelägenheter, tycker jag. Dem sköter man bäst	 själv. Hälsa maken det från mig!	 Arm i arm stod de borta vid fönstret, beredda att	 trotsa en värld. Själv var jag mållös. Hade jag	 trängt mig på dem, hade jag missbrukat deras för­	 troende?	 – Om inte fru Larsén hittar till utgången, så ska	 jag kanske visa var den finns, föreslog Karl Orvars­	 son med en sarkastisk blick, och Stina kunde inte	 kväva ett litet skratt av triumf över ovännens för­	 ödmjukelse.	 Men jag hittade själv, och i förstun lovade jag mig	 att aldrig mer ta andras äktenskapliga trätor på all­	 var, nej, inte förrän de tigger på sina bara knän.	 Och har de kommit så långt, så hittar de kanske till	 advokaten själva.	 Så gick det till, när vi blev ovänner med Or­	 varssons.	 
	 
			 IV	 
	 
	 
	 
	 
	 
	 
	 
	 AGNETAS HEMLIGHET	 
	 
	 
	 
	 
	 
	 
	 Hela skaran av ungdomar hade varit och klätt	 kyrkan, både de som själva skulle gå fram och deras	 syskon, kusiner och vänner. De hade lövat, de hade	 klätt altaret med hög blekröd gladiolus och luftiga	 luktärter, och när solen föll in genom de pärlemor­	 skiftande rutorna och träffade den gamla mattför­	 gyllda snidade altartavlan och kom blombladen att	 lysa upp som av ett inre sken, stod de allesammans	 tysta, gripna av ljuset och stillheten inom den lilla	 landskyrkans vita väggar. Strålande nöjd vände sig	 stora syster Gerd om för att se efter Agneta, som	 skulle få gå fram i all denna sommarprakt. Men	 Agneta var inte där, och Gerds uttryck slocknade	 långsamt. Vad hon var konstig, Agneta. Aldrig hade	 hon varit så konstig som nu på sista tiden. Man	 kunde trott att hon var en gammal gumma och inte	 en ung människa. Inte ens detta, inte ens solljuset	 över löv och blommor i den gamla kyrkan kunde	 alltså hänföra henne och göra henne lik de andra.	 En sekund gled en skugga av harm över de dröm­	 
	 mande mörka ögonen, men bara en sekund – sedan	 tappade hon bort sig igen i allt det vackra, i högtid­	 ligheten och väntansstämningen. Allt detta var just	 något för en fantastisk själ som Gerd.	 Men Agneta satt ute på kyrkogården och lät vin­	 den blåsa genom sitt ljusa hår.	 Där fanns ett nyare område med grav vid grav i	 ordentliga rader och mer eller mindre påkostade	 stenar, men så fanns det också en äldre del, där en	 sammanhängande gräsvall täckte de sjunkande kul­	 larna och ingen längre kunde läsa inskrifterna på	 de enkla träkorsen, alla lika. Här, bland de namn­	 lösa, satt hon. Och ändå kunde hon alldeles säkert	 veta, att var hennes föräldrar än fanns, bland de	 döda eller de levande – här låg de i alla fall inte,	 här hade ingen spade rört jorden på hundrafemti	 år allra minst.	 Men hon kände sig hemma bland de namnlösa.	 Hon var som de, vem visste något om henne! Hon	 visste ju inte ens själv vem hon var. För alla de	 gånger hon hade strövat hit ut och suttit som bland	 släkt och vänner! De hade viskat till henne, alla de	 glömda:	 ”Nej nej, sörj nu inte över det där. Du är olik dem	 – än sen? Du hör ju inte till dem. Du hör till oss,	 till de slitna, de sträva och strävsamma. Du ska vara	 
	 som du är, så får vi glädje av dig. Du behöver inte	 vara som Gerd.”	 Så hade hon suttit här i ljumma sommarskym­	 ningar och vankat här i grått snöslask och fått mod	 och självförtröstan igen. Hon visste ju, att där fanns	 en stor stor skara av människor, ett folk av levande	 och döda, som väntade på henne. Gerds alla fullkom­	 ligheter, hennes fina skolbetyg, hennes goda huvud,	 hennes många uppvaktande kavaljerer hade aldrig	 riktigt kunnat väcka hennes avund. Gerd hade sin	 värld, hon hade de sina, och Agneta hade också	 de sina. För deras skull var det bättre att hon var	 som hon var, stark och fortfärdig, duktig i köket	 och påpasslig i allt som var praktiskt. Hon behövde	 inte skämmas, hennes egna skulle inte skämmas för	 henne.	 Ända sedan den dagen för tre år sedan hade de	 funnits till för henne, levande och verkliga, hennes	 riktiga föräldrar, och ändå hade ingen talat om dem,	 ingen. Ibland hade hon nästan glömt bort dem för	 det hon såg runtomkring sig, men aldrig länge.	 Rätt som det var växte där som en ensamhet om­	 kring henne, och i den ensamheten fanns de.	 Alldeles säkert var de fattiga. Annars lämnar man	 väl inte bort sitt eget barn till främmande män­	 niskor. Kanske det var annat också, kanske hon bara	 
	 hade en mor, som aldrig varit gift och inte sett sig	 någon annan råd än ett sådant förtvivlat steg.	 Agneta själv skulle nog aldrig kunnat lämna bort	 sitt barn, hon skulle alltid velat ha det hos sig –	 men när hennes mor hade gjort det, så var det	 säkert med stor övervinnelse, mer för barnets skull	 än för sin egen. Ibland kom det små gummor och	 sålde något eller tiggde vid dörren, med tandlös mun	 och kutig rygg. Då var Agneta alltid till hands och	 satt där medan de fick sin kaffetår och frågade ut	 dem och följde dem med ögonen när de gick. Var	 det inte hennes riktiga mor, kunde det åtminstone	 vara mormor.	 Om hon bara inte hade haft sina fosterföräldrar	 också, dem som hon kallade mor och far och som	 ännu inte hade sagt något om hemligheten.	 Ofta hade hon försökt föreställa sig hur det skulle	 vara, när de berättade alltihop. Det skulle säkert ske	 vid konfirmationen, det hade Gerd sagt den där	 gången. Sådant talas alltid om vid konfirmationen,	 sade hon, det är nog inte lag på det precis, men det	 är brukligt. Så då skulle de berätta det, och hon	 skulle nog inte kunna stanna kvar länge hemma efter	 det – ja, hon sa hemma av gammal vana, men hon	 menade hos fosterföräldrarna. Hon skulle gå ifrån	 dem till sina riktiga föräldrar. Och hon hade tänkt	 
	 sig vad hon skulle säga: ”Ni har varit alldeles för	 snälla mot mig, jag kan aldrig glömma er, jag tycker	 det är förfärligt svårt att gå härifrån, men jag tror	 nog att mina riktiga föräldrar har det mycket sämre	 än jag. Då förstår ni väl att jag inte kan stanna här	 och ha det så bra.” Sen skulle hon lämna allting	 ifrån sig utom det allra nödvändigaste, en omgång	 kläder och nattlinne och tandborste och sånt där, som	 hon ju ändå måste ha, och sen skulle hon gå. De	 skulle vinka från fönstret, det trodde hon nog att	 de skulle göra, och hon skulle vinka tillbaka så	 länge hon såg dem.	 Så hade hon tänkt sig det först. Allteftersom åren	 gick, blev hon osäkrare i detaljerna. Det kunde ju	 vara långa resor och dyra biljetter och allt möjligt,	 och för resten var ju inte ens tandborsten riktigt	 hennes egen, egentligen. Hade hon varit Gerd, ja	 då! Då kunde hon ha skrivit långa vackra uppsat­	 ser om hela resan och berättat allt så levande att	 man grät då man läste det. Nu var hon bara Agneta	 och kunde inte ens riktigt föreställa sig hur allt	 skulle gå till, ännu mindre skriva om det.	 Men hade hon varit Gerd, så skulle hon också ha	 glömt bort alltsammans efter en dag eller två. Då	 skulle hon ha skrivit sin rörande historia och sedan	 skrivit en annan lika vacker och sedan kommit på	 
	 helt andra tankar och gjort upp nya planer för	 framtiden utan att det någonsin blivit annat än pla­	 ner. Så var det aldrig för Agneta. Ord och drömmar	 och planer var inte hennes starka sida, men hade	 hon fått en tanke i huvudet, så satt den där, och	 sedan sög den till sig mer av hennes vilja och arbete	 än någon kunde ana, som bara iakttog hennes tysta	 strävsamma vardag.	 Det var en enda scen i hela den där reshistorien	 som blev levande och påtaglig för henne. Det var	 när hon stod där borta, i sitt riktiga hem, som hon	 inte visste något om, framför sina riktiga föräldrar,	 som hon inte kände, och sa: ”Här är jag nu! Jag	 förstår hur svårt det var för er den gången ni läm­	 nade bort mig. Jag förstår att ni ville mitt bästa.	 Och nu är jag här och vill hjälpa er om jag får.”	 – Vad hon såg framför sig var inte riktigt klart,	 det kunde växla från gång till gång. Än var det på	 landet, en fattig statarstuga kanske, där det en gång	 hade varit fullt med barn, så fullt att det inte fun­	 nits plats för henne, men där det nu blivit tomt och	 väl behövdes en handräckning. Än var det ett litet	 kvavt stadsrum, där en ensam kvinna satt böjd över	 symaskinen. Än skymtade till och med det som var	 värre än bara fattigdom, glimtar av förfall och för­	 nedring, men det skymtade bara, hon hade inte till­	 
	 räckligt stark fantasi för att trolla fram vad hon	 aldrig hade sett. Överhuvudtaget blev alla hennes	 frågande bilder lite dimmiga, liksom ett samman­	 drag, en replik som hon hade att svara på. För det	 var bara en sak, som alltid var densamma: hennes	 villighet att fatta fäste där hon hörde hemma och	 göra det bästa av vad det sen var. Och alltid var	 det en övervinnelse, alltid ryggade hon tillbaka i dör­	 ren, men alltid tvang hon sig igenom och sade sitt:	 Ja nu är jag här. Det fanns stunder, då hon sade	 det glatt och förtröstansfullt; det fanns andra, då det	 kom sammanbitet och resignerat. Men aldrig vände	 hon sig om och sökte nåd och undflykt.	 I tre år hade sådana tankar bildat bakgrunden till	 hennes arbete och hennes framtidsdrömmar. Det var	 ett allvarligt öde hon förberedde sig till. Men att	 den stora dagen nu hade kommit henne så nära inpå	 livet – det var förfärligt. Det var värre än hon	 någonsin kunde drömt om.	 Nu kom ungdomarna ut ur kyrkan, främst Gerd,	 som redan hade glömt sin besvikelse och åter strå­	 lade på sitt vackra varma sätt, och Agneta reste sig	 och slöt sig till skaran, ensam tyst bland alla de	 glada. Och ändå skulle hon så gärna velat säga nå­	 got, något mycket vackert och rart, för att visa Gerd	 hur hon höll av henne. Där hon såg henne strax	 
	 framför sig, försökte hon föreställa sig, hur det	 skulle bli att inte längre se henne och höra henne,	 och genast snörde det ihop sig i halsen, så att hon	 redan därför inte skulle kunnat säga något, även	 om hon inte alltid varit så blyg för att visa sina	 känslor.	 De gick förbi den låglänta ängen, där dimman bru­	 kade stiga om kvällarna. Nu låg den i het middags­	 sol med alla sina vajande strån och ängssyror. Där	 ute bland tuvorna hade det varit, en likadan sommar­	 dag, som Gerd hade talat om hemligheten. Tre år	 sedan – och de hade aldrig nämnt det mer. Ännu	 kunde hon minnas alldeles tydligt, hur allt det blå	 över dem plötsligt hade verkat gammalt och urblekt	 och hur grässtråna hade blivit likgiltiga döda ting i	 stället för lekfullt liv.	 – Vet du verkligen inte det, att du är foster­	 barn? hade Gerd sagt. Jo, men du har väl lagt märke	 till att du inte är lik varken far eller mor? Ja, visst	 berättar de historier från när du var nyfödd, men	 det är ju för att inte göra dig ledsen, begriper du	 väl. Hur jag vet det? Mjaa – lovar du att tiga då?	 Självklart gjorde hon det.	 – Jo det talade tant Anna om, tant Anna som	 är död nu. Men far och mor får inte veta, att du	 eller jag vet det. Talar du om det, då har du svikit	 
	 mitt förtroende, då vågar jag aldrig lita på dig mer.	 Men de säger det säkert när du konfirmeras ...	 Och fastän himlen hade mist sin färg och gräset	 sitt liv, så måste hon säga sig, att nog hade hon väl	 anat det där redan förut. Hade hon inte alltid trott,	 att hon var en bortbyting? Tårarna steg henne i	 ögonen, men alltsammans var så självklart, att hon	 inte svarade ett ord. Men alltifrån den stunden hade	 hon sett med särskilda ögon på Gerd – Gerd, som	 hade givit henne ett sådant förtroende och också	 hade rätt, då hon vågade lita på henne.	 Nu skulle hon bra gärna velat påminna henne om	 den där dagen, då den stora hemligheten uttalades.	 Men mitt bland ungdomarna lät det sig inte göra –	 för resten var hon inte säker på att hon orkat säga	 något ens om de varit ensamma. Det gjorde så ont	 att tänka på det just nu. I morgon skulle ju allt­	 sammans hända.	 Gerd, som nog en liten smula hade gått och trott,	 att Agnetas oro och dysterhet var rädsla för det	 sista högtidliga förhöret – som ju inte var ett dugg	 farligt, men Agneta trodde ju alltid själv att hon	 var så dum – blev besviken en gång till, då systern	 inte verkade det minsta gladare på kvällen, när för­	 höret var över. Vad gick det åt den förståndiga män­	 niskan, ingenting brukade kunna få ur jämvikten?	 
	 Grubblade hon över andliga ting? Av erfarenhet	 visste Gerd, att den gamle livlige kyrkoherden aldrig	 understödde sådant. Han talade till sina konfirman­	 der som till unga hoppfulla stridsmän för en god	 sak och skrämde aldrig någon. Men Agneta bar på	 något, det märktes.	 Ännu tydligare märktes det dagen därpå. Hela fa­	 miljen gick till kyrkan i sol och blåst, Agneta i sin	 vita klänning, och på vägarna såg man från alla håll	 de andra ungdomarna komma med sina familjer.	 Allvarliga var de alla, och allvarliga brukar och ska	 nattvardsbarn ju vara – men Agneta var inte bara	 allvarlig. Där låg en oro över hela hennes väsen,	 som verkade skrämmande, och allra mest skräm­	 mande hos den lugna Agneta. Gerd smög sig fram	 till hennes sida och tryckte uppmuntrande hennes	 hand, men hon vände sig mot henne med en jagad	 blick, nästan förfärad, och systern drog sig rådvill	 tillbaka.	 Många av flickorna grät vid altarringen, men inte	 Agneta. Blek och stel skred hon mot utgången, då allt	 var slut. Det var som om hon höll på att stiga ut i	 en ny värld, inte bara de vuxnas värld, som de ju	 ändå alla kände till lite smått, utan en annan okänd,	 en hård och ytterligt krävande, där hela hennes vilje­	 kraft fordrades – och gavs.	 
	 Med rynkade ögonbryn och en smula frågande	 blickar tog hon emot det armbandsur hennes för­	 äldrar räckte henne, som om hon undrat över en så	 lönlös komedi, och hela hemvägen var hennes läppar	 så plågsamt hårt slutna, att alla kände sig nedstämda	 bara de såg på henne.	 Men den kvällen löste sig hennes kramp.	 Flickorna hade var sitt lilla krypin i övre våningen	 av huset, och mellan deras rum var hallen. Både	 Gerd och Agneta hade redan gått och lagt sig, men	 ingen av dem hade somnat ännu, så att de tydligt	 hörde, hur modern kom uppför trappan och gick i	 linneskåpet. Då kom det halvkvävt inifrån Agnetas	 rum:	 – Mor!	 Hon lade ner vad hon hade för händer och skyn­	 dade in. Agneta satt lång och ljus och rak i sin säng	 och knäppte ihop händerna så knogarna vitnade.	 – Varför säger du ingenting? frågade hon hot­	 fullt. Varför talar du inte om det för mig?	 – Vilket, Agneta? Vad är det jag ska tala om	 för dig?	 – Att jag är fosterbarn! skrek flickan högt och	 förtvivlat. Varför har du inte talat om det för mig!	 Säg det nu, för jag kan inte vänta på det här sättet!	 Det är bättre att ha det sagt!	 
	 Modern satte sig handfallen vid hennes säng och	 grep hennes händer. I dörren stod Gerd med vitt	 uppspärrade ögon. Hon hade blivit skrämd av ropet	 och sprungit upp ur sängen.	 – Men kära Agneta lilla, du är visst inget fos­	 terbarn, det vet nog jag bäst, som har fött dig till	 världen – och det var ingen barnlek, det är allt	 vad jag har att tala om ...	 – Men Gerd har sagt det – Gerd har ju sagt	 det! Tant Anna hade ju sagt det till Gerd! ropade	 Agneta åter, glömsk av det förräderi hon begick, det	 stora sveket hon hittills aktat sig för. Strax därpå	 stod det klart för henne vad hon gjort, hon stelnade	 av skam och skräck och såg på systern, som om hon	 väntat få se henne råka i raseri. Men Gerd var bara	 en bild av oförställd häpnad.	 – Har jag sagt det? viskade hon.	 Att hon nändes förneka det gjorde Agneta hård	 igen.	 – Det har du visst det, minns du kanske inte	 det – på ängen – för tre år sen – du skar dig i	 handen på ett grässtrå – – – 
	 – Ja, det minns jag, sade Gerd hastigt. Och me­	 dan en allt mörkare rodnad började stiga upp över	 hennes ansikte tillade hon lågt: Det andra minns	 jag inte – men det kan vara sant ändå – jag lekte	 
	 ibland för mig själv att du var fosterbarn och bara	 jag var riktigt barn ...	 – Du skulle kommit till mig och frågat, sade	 mor. Hade vi haft ett fosterbarn, så kan du vara	 säker på att vi skulle talat om det från början för	 henne, så det aldrig behövde komma som en över­	 raskning.	 Agneta slog krampaktigt armarna kring modern	 och brast i störtgråt. Det lättade så skönt.	 Alltsammans var fel. Hon hörde att de talade san­	 ning. Hon hörde ihop med dem, hon slapp skiljas	 från mor och far och Gerd. De sista dagarna hade	 tanken blivit allt svårare och svårare att uthärda för	 henne, men först nu, då hon förstod att hon slapp,	 visste hon riktigt i grund och botten hur fullkomligt	 outhärdligt det skulle ha varit. Hon grät och grät	 som om hon på en gång ville gråta ut tre års spän­	 ning, hela tiden med armarna om modern, medan	 Gerd, som smugit sig tillbaka i sin säng, låg och	 lyssnade och skamset undrade över vad hon tycktes	 ha gjort sin syster.	 Men många år senare, då Agneta var gammal och	 stadig och satt som husmor på ett ålderdomshem	 långt ute i bygderna, hände det sig att hon hade	 ledigt och var hemma och hälsade på. Då gick också	 
	 hon och Gerd vägen förbi den lilla vita kyrkan och	 blev stående för att titta in över den låga muren,	 medan Gerds båda små pojkar sprang efter en stor	 fjäril vid dikesrenen. Där inne lutade de gamla trä­	 korsen, alla lika, med sina oläsliga inskrifter, och	 gräsvallen låg jämn och tät över de sjunkande	 kullarna.	 Agneta smålog plötsligt.	 – Kommer du ihåg den där historien om att jag	 skulle vara fosterbarn? frågade hon. Att man ändå	 var så barnslig vid femton år ...	 – Usch ja, visst kommer jag ihåg den, svarade	 Gerd, tydligt skamsen alltjämt. Å Agneta, jag måste	 ha gjort dig mycket ont med den historien ...	 Agneta skakade på huvudet och fortsatte att småle.	 – Var inte ledsen för det, du Gerd, sade hon.	 Det är bra som det är. Då såg jag visst bara ena	 sidan av saken. Jag såg, att jag hade hållit på att	 mista alla er som jag hörde ihop med. Men nu för­	 står jag, att du gav mig en ny släkt också. De släppte	 mig aldrig, förstår du.	 Gerd besvarade osäkert hennes småleende. Hon	 förstod inte riktigt vad Agneta menade. Men just	 då kom pojkarna springande och berättade att de	 hade sett en sork, och sedan glömde hon att fråga.	 
	 
	 
	 LILLEBROR	 
	 
	 
	 
	 
	 
	 
	 Tre ungdomar gick till tåget en vacker dag i slutet	 av augusti.	 Medelpunkten i sällskapet – och hon visste det	 – var en smal, storögd flicka med rakt, mycket blont	 kortklippt hår. Det var inte utan att man kom att	 tänka på ett rådjur, när man såg henne. De stora	 ögonen hade ett uttryck av spänd väntan, och i	 rörelserna låg också en snabb oro, som om hon lyss­	 nade och höll sig beredd.	 Erik, den långe, brede och trygge pojken bredvid	 henne, märkte nog att Cissi var tankspridd, men	 fann det rätt naturligt. För en ung flicka måste det	 ju vara ganska spännande att lämna sin lilla hem­	 stad, där man vuxit upp och samlat sig vänner och	 bekanta, för att resa in till residensstaden och gå på	 lyceum. Själv skulle han väl knappast låtit oroa sig	 av något sådant. Dels var han man, om än blott på	 gymnasiststadiet, dels var hans temperament ungefär	 lika oemottagligt för sjögång och virvlar som en	 filbunke. Att Cissi reste, var ett bedrövligt faktum,	 
	 men hon kom ju igen. Han konverserade alltså ostört	 vidare, och Cissi svarade, om också med halvt från­	 varande röst.	 Den tredje i sällskapet gick inte på Cissis andra	 sida; flickan likaväl som han själv kände på sig att	 det skulle fallit sig naturligast och passat bäst, men	 han kom sig inte för. I stället gick han på andra	 sidan om brodern, mindre på grund av oskiljaktig	 vänskap än för att hålla sig i skymundan. När Cissi	 böjde sig fram, såg hon en skymt av Bertils ljusare	 hårrufs bakom Eriks mörkbruna. Ja, i rak linje –	 Bertil, som alltid hade varit så liten och spinkig, all­	 tid hade blivit hunsad och snäst och behandlad som	 småbarn, han hade nu vuxit i kapp den stadige Erik,	 utan att vare sig han själv eller någon annan lagt	 märke till saken. Först nu i detta ögonblick fattade	 Cissi det förvånande faktum, att lillebror var lika	 lång som storebror. En dunkel, bitter smärta steg	 upp inom henne, oro utan grund, medlidande utan	 orsak, och hon kunde inte förklara varför världen	 syntes henne så tung denna vackra eftermiddag.	 Den här sista promenaden hade de gjort tillsam­	 mans för att säga farväl till sitt glada kamratskap	 alltsedan barndomen. Nå, så tragiskt var inte det	 precis, resan var inte lång, hon kunde komma hem	 över en söndag då och då. För övrigt hörde inte	 
	 Cissi till dem som såg sig tillbaka – hon längtade	 efter framtiden som fågelungen efter att flyga. I	 alla fall var det något som drog ihop sig inom henne.	 De äldre skulle möta på stationen, men ännu var	 det god tid, så naturligtvis tog de vägen utmed ån,	 genom lönnallén. Bertil, som knappt sagt något på	 hela tiden, började med ens vissla och drog några	 lönnfrukter från träden. Näsor! Han satte en på sig,	 så som de alltid brukade göra som barn, en till, den	 ville inte sitta, jo nu gick det, alltjämt visslande	 vandrade han vidare med två gröna näsor fästa på	 sin egen.	 Erik lade knappt märke till det. Ingenting kunde	 vara naturligare än att Bertil sysslade med barns­	 ligheter, som han själv för länge sen hade vuxit	 ifrån. Men Cissi, redan förut i beklämd stämning,	 måste vända sig bort för att inte se eländet. Hon	 ville det inte! Han var nästan lika lång nu som	 Erik. Varför var han inte som han?	 – Det är ju löjligt, snälla Cissi, att du som är	 dam ska gå och bära din kappa! Nu när vi kommer	 till station och alla människor står där och stirrar	 kan du väl åtminstone låta mig få bära den! sade	 Erik, en smula överlägset, som man måste tala till	 en småstadsflicka, när hon visar sig sakna de enk­	 laste begrepp om vad som är passande. Men Cissi	 
	 smålog kyligt och ryckte på axlarna. Det överlägset	 konventionella hos Erik behagade henne inte. Sam­	 tidigt retade det henne, ologiskt nog, att Bertil aldrig	 ens gjorde ringaste försök att vara ridderlig. Han	 tog det som en självklar sak, att han måste stå utan­	 för.	 Så kom de då till stationen, och där stod pojkar­	 nas mamma och pappa, och Cissis mamma, som	 skulle följa med henne och installera henne där	 borta, och allt var polletterat och klart, och tåget	 brusade in. Och så vinkades det, och så for Cissi	 vidare mot framtiden, inkrupen i hörnet vid kupé­	 fönstret och med mamma mitt emot sig, onekligen en	 lugnande syn.	 Hela tiden plågades hon likafullt av den där bittra	 känslan. Till slut kom hon den så nära, att hon	 kunde tänka: ”Jag är ond på Bertil, riktigt ond,	 men han kan ju inte rå för det. Vad det var han	 inte kunde rå för, visste hon inte riktigt, det var	 inte det att han inte ville bära hennes kappa, inte	 heller att han hade satt på sig lönnäsorna, fast usch	 då, och allra minst kunde det vara att han var lika	 lång som Erik och hade sådana lustiga långa mörka	 ögonfransar ... Men det var alltsammans en röra,	 på något sätt. Det var att han ändå var lillebror,	 och hon ville inte att han skulle vara det.	 
	 När modern hade rest på kvällen och Cissi skulle	 gå och lägga sig på sitt nya rum på inackorderings­	 stället, satt hon länge framför spegeln med rynkade	 ögonbryn. Hon såg knappast på sin bild i glaset,	 men hon tyckte hon behövde någon att prata för.	 Och bland annat som hon meddelade sig själv var	 också en hel del om Bertil.	 – Det kan inte vara roligt att vara lillebror, sade	 hon. För pojkar slåss ju bara, och den som är sva­	 gare är inte mycket värd. Och Bertil, som var en	 sådan liten stackare, det minns jag nog. Jag tror	 jag skrattade åt honom jag med. Jo, det minns jag	 nog, jag skrattade och var stygg mot honom. Undras	 om han kommer ihåg det än? Kanske han är rädd	 för mig? Men han får inte vara rädd för mig.	 Sen kröp hon i säng och drömde om något helt	 annat, något som hon inte ens kunde påminna sig,	 när hon vaknade.	 Veckorna hade gått och blivit till månader, måna­	 derna hade blivit till terminer. Rätt som det var,	 märkte man att det var vår. Och snart satt Cissi på	 tåget igen för att fara hem över sommaren.	 – Nu blir det väl roligt att träffa pojkarna Dy­	 sing igen? sade modern redan vid första middagen.	 Ja, det skulle bli roligt. Under terminerna hade hon	 då och då varit hemma, men bara över en söndag,	 
	 och då hade inte tiden räckt till för att träffa dem.	 Och över jul hade mamma och hon varit bortresta	 till släktingar.	 Under tiden hade nu Erik tagit studenten. Hon	 hade nog tänkt på honom och tyckt det var tråkigt	 att inte få ta emot honom, särskilt som hon visste	 hur festlig en studentexamen var där hemma, där	 läroverket var en så viktig medelpunkt i stadens liv.	 – Han fick visst bra betyg, sade modern, och	 vad jag kan förstå var han mycket belåten med dem.	 Cissi gick till Dysings och träffade den lugne Erik,	 som gick omkring i sin nya härlighet och förklarade,	 att alltihop varit en lek. Bertil kastade långa blickar	 efter den vita mössan, han hade ännu två år kvar,	 stackare. Dagen därpå skulle han ha sin sedvanliga	 årsexamen med ty åtföljande uppflyttning i tredje	 ringen – det behövde han då åtminstone inte vara	 rädd för.	 Jag håller mig väl i närheten vid passande tid,	 så jag stöter ihop med honom, så kan vi gå på kon­	 dis ihop, tänkte Cissi, väl vetande att endast små­	 pojkarna tålde åhörare vid årsexamen. Hon hade	 plötsligt fått en känsla av att hon måste ta hand om	 Bertil på något sätt, nu eller aldrig. Det gick inte	 an att han var rädd för henne.	 
	 Avslutningen var över, betygen utdelade. Som det	 var förbjudet att öppna betygen i klassrummet,	 skyndade alla ut på gatan för att göra det där. Ber­	 til stirrade. Ett grant AB lyste emot honom, där han	 minst av allt förtjänat det: i historia. Vad menades	 med det? Ett misstag? Bäst att visa att man begrep	 det, innan lärarna själva upptäckte det och gjorde	 sig lustiga över hans godtrogenhet och fåfänga ...	 Han vände och sprang flämtande uppför trap­	 porna, in i klassrummet, och mycket riktigt, där stod	 ännu klassföreståndaren, som också var hans	 historielärare.	 – Le-ektorn, stammade Bertil, varför har jag	 fått så högt betyg i historia?	 Den lille spenslige läraren tittade på honom med	 ett underligt småleende. Överhuvudtaget var han	 känd som en konstig kurre, kvick, men oberäknelig,	 tidvis den muntraste bland sällskapsbröder, tidvis	 upp över öronen försjunken i vetenskap borta i sin	 välstädade ungkarlslya i utkanten av staden. Då han	 nu med en ytterst elegant handrörelse tog emot Ber­	 tils betyg, vittnade hans leende om den karaktärs­	 brist, som de andra lärarna avskydde som pesten	 hos sin kollega, därför att den utgjorde en förolämp­	 ning mot det absoluta i deras livsuppgift: en obot­	 lig oförmåga att ta skolan riktigt på allvar. Å, vad	 
	 vi leker, sade lektor Törnros’ leende – men varför	 skulle vi inte roa oss som vi kan och får?	 Ett ögonblick gled hans blick över pojkens ansikte	 liksom för att där söka ett svar, sedan såg han	 suckande upp mot ett litet vitt vårmoln, som höll	 på att smälta på himlen utanför, och svarade med	 fullkomligt allvar:	 – Jag förmodar det är för jag tyckte jag gav	 din bror orättvist lågt betyg i studenten.	 Bertil ryckte till och blev blodröd. Vad som helst	 hade han väntat sig, men inte det. Ett misstag, som	 skulle skrapas bort igen, gärna det, till och med en	 förklaring att han ändå var värd AB, varför inte	 – men detta! Av Eriks överflödande förtjänst!	 Och då lektorn gav honom betyget tillbaka utan att	 ha gjort min av att ändra det, enkelt och naturligt,	 som om den lilla struntsaken nu var avklarad, bet	 Bertil ihop tänderna så hårt, att det gnisslade. I ett	 ögonblick störtade en skur av minnen över honom	 – varför skaffade vi oss den där lipsillen mamma	 – usch ska Bertil med också, det dibarnet – och	 Erik, som alldeles självfallet tar för sig alla de bästa	 barkbitarna till båtar – och Erik, som föraktfullt	 berättar för de andra, hur feg Bertil är när det är	 mörkt – Erik, som alla beundrar, och Bertil i hans	 
	 kölvatten lydig, undergiven, levande av smulorna	 från storebrors bord – – – Och värst, värst, out­	 härdliga alla de förolämpningar han fått smälta i	 Cissis närvaro – – – Och så detta sista, denna	 oförskämda välgärning, som äntligen kom bägaren	 att flöda över!	 Han hade aldrig vetat förr, hur stark han var.	 Det formligen knakade i alla muskler, av styrka och	 bärsärkaraseri. Han såg inte längre den lille lektorn,	 han vände på klacken med betyget i handen och ru­	 sade ut, hem, för att hämnas år av smälek och för­	 tryck.	 Cissi såg honom rusa förbi. Då hon förstod att	 han inte märkte henne, tänkte hon springa fram och	 ropa, men hejdade sig vid tanken på hans bleka	 ansikte och sammanbitna mun. Något måste vara i	 görningen. Långsamt följde hon efter, ända fram	 till trädgårdsgatan, där familjen Dysing bodde, men	 vågade inte gå in genom grinden, av fruktan att	 olägligen komma intrillande i någon viktig uppgö­	 relse eller någon ömtålig familjescen. – En halv­	 timme och mer gick hon fram och tillbaka utanför	 på gatan, men insåg småningom det dåraktiga i sitt	 företag. Huset hade inte bara en ingång från gatan,	 utan också en dörr på baksidan, där man lätt kunde	 försvinna ibland de obebyggda tomterna på andra	 
	 sidan kullen. Bertil var kanske borta för länge sen.	 Så uppgav hon sin väntan och gick hem.	 Dagen därpå fick hon av en händelse syn på de	 båda bröderna, medan hon var ute för att göra	 några inköp. De kom pratande och skrattande borta	 på tvärgatan, och utan att de märkte henne, stan­	 nade hon och såg efter dem. Det slog henne, att där	 fanns något nytt i deras sätt – ett nytt kamratskap,	 ett närmare sammanhang än vad som funnits förr.	 En klyfta tycktes ha blivit igenfylld, en överlägsen­	 hetens och underlägsenhetens klyfta. Den gamla	 bittra smärtan från i höstas vaknade plötsligt till liv	 igen, men mindre bitter, mindre hopplös, blandad	 med en ny väntans värme.	 Tycker jag om Bertil? frågade hon sig tyst och	 petade på det solbelysta vita murbruket i husväggen	 utan att veta det. Ja du store tid vad jag tycker	 om honom, svarade hon lika tyst och bredde ut sin	 hand över den skrovliga ytan.	 Hon skulle velat gå och söka upp honom, men	 kunde inte förmå sig till det. I stället satt hon hemma	 och väntade att det skulle ringa på dörrklockan, och	 Bertil skulle stå där ensam. Ännu hade det visser­	 ligen aldrig hänt, att Bertil kommit ensam, utan	 Erik, men nu skulle det hända. Hon hade liksom en	 underlig aning om att nu först kunde det hända.	 
	 Och hon behövde inte vänta länge. Efter att brev­	 bäraren, tant Emma, två tiggare och en försäljare av	 säkerhetsnålar i tur och ordning blivit mottagna av	 en ung flicka med besvikna rådjursögon, stod hon	 äntligen öga mot öga med en stor, ljus, frimodig	 Bertil, samme Bertil som förr och ändå inte riktigt	 densamme.	 – Ska vi gå ut och gå? frågade han – alldeles	 som Erik brukade säga, när bröderna infann sig	 tillsammans. Så gick de ner under lönnarna, utmed	 ån, bortåt slussarna, och pratade mycket.	 Men när de stod och såg ner i det grönvita lilla	 fallet, vände Bertil sig hastigt emot henne.	 – Vet du av att jag har klått upp Erik nu? frå­	 gade han, strålande över hela ansiktet. Grundligt!	 Det har jag aldrig gjort förr.	 Hon såg på honom tillbaka, lika strålande.	 Vad han är barnslig, tänkte hon, och ändå har	 han blivit vuxen sen dess. Hur kan jag tycka han	 har blivit man, när han ändå är så barnslig?	 Och den unga kvinnan log mot den unge mannen,	 som slagit ihjäl sin barndom, och en ung sol lyste	 över en ung jord.	 
	 
	 
	 HEMLIGT VÄRDE	 
	 
	 
	 
	 
	 
	 
	 Långsamt, långsamt gick Astrid Jönsson hem	 från skolan, alldeles ensam. Hon hade dröjt sig kvar	 så länge med avsikt för att slippa få sällskap med	 alla de andra barnen. I dag ville hon gå ensam hem.	 För det var en underlig dag.	 Luften svettades vantrevnad, disig och tung	 hängde den över tak och fabriksskorstenar. De	 ruckliga husen utdunstade vantrevnad, trappupp­	 gångarna spydde ut sin samlade ånga av fläskos,	 sillos, mögel, katt och de olika familjedofterna. Hon	 gick sin väg fram mellan halvförfallna, avskavda	 gistna träkåkar, illa byggda från början och illa	 medfarna av åren, och här och där förbi någon en­	 staka hög stadskasern med söndrig rappning. Utmed	 vanskötta leriga trädgårdslappar, utmed trasiga sta­	 ket, där då och då en rostig taggtråd löpte längs	 krönet. Mot katter, sade husägarna. Men katterna	 gick i alla fall genom hålen i staketet. Astrid	 skulle aldrig kommit på den tanken att fråga sig,	 vad det egentligen fanns där innanför, som behövde	 
	 skyddas. Instinktivt, utan att klä sina tankar i med­	 vetna begrepp, förnam hon den rostiga taggtråden	 som det riktiga uttrycket för en stämning, som låg	 tät som tjocka över hela denna gyttring av fattiga	 förstadshus, över hela denna gyttring av plågade och	 glädjelösa existenser, där oginhet och illvilja pas­	 sade på att visa tänderna så fort de fick tillfälle,	 också där det inte behövdes, bara för att få utlopp	 åt länge hopad olust.	 Men i dag bet ingenting av omvärldens vantrev­	 nad på den lilla flickan, där hon vankade den leriga	 vägen fram. För det här var en underlig dag.	 Hon skulle bli julängel, med silverstjärna i håret.	 Ett mäktigt väsen, som stiger ner genom him­	 larna för att trösta och göra människor lyckliga. Ett	 väsen av klarhet och ljus, sådant som man aldrig	 får se i Ögesta, bara på julkort och vackra bokmär­	 ken och andra uppenbarelser av den eviga skönheten.	 En lätt stråle, utan tyngd, en som ingen grälar på,	 en som inte själv har några bekymmer, men kan	 lätta andras.	 En silverstjärna över håret är tecknet på hennes	 höga värdighet och makt. När man ser den, tänker	 man: ”Nej men det är ju en ängel ... ” Och då vet	 man att allt blir bra. Just när det är som värst så	 
	 får man syn på den där stjärnan, först ser det ut	 som om det var ett stjärnfall, en av himlens många	 stjärnor, som har gjort sig lös från de andra, sedan	 märker man att den kommer allt närmre och närmre	 och blir allt större och större – till slut är den så	 stor, att man nästan vill hålla för ögonen, men då	 ser man, att den sitter i håret på en ängel. Och då	 förstår man, att nu är allt det sorgliga slut, allt det	 som har varit hittills, nu har ängeln kommit,	 äntligen.	 Hon skulle vara julängel i ett sångspel, som skulle	 uppföras framemot jul.	 Att fröken Dahl hade utvalt henne, just henne	 bland alla de andra, det var det stora undret. Hon	 tog emot det så som man måste ta emot ett under,	 ödmjuk och full av bävan, utan att ställa några få­	 fänga frågor. Det var bara så. Hon var utvald. Och	 utvald kände hon sig sannerligen, där hon trampade	 vägen utan att märka den, med ett skimmer från	 den stora silverstjärnan över sitt lilla bleka ansikte.	 Hon skulle böja sig över de insomnade små bar­	 nen och säga: ”Kära små barn ... ” Längre kom hon	 inte ihåg, inte precis de riktiga orden, bara att hon	 skulle trösta dem och lova dem allt gott. Med en	 mjuk rörelse böjde hon sig över ett svartnat kard­	 borrstånd vid vägkanten och sade blygt och lågt,	 
	 men med hela den ömhet som en kärlekstörstande	 åttaåring är mäktig:	 ”Kära små barn, var nu inte rädda längre, det ska	 bli så bra ska ni få se ... ”	 Förskräckt kom hon ihåg var hon befann sig och	 såg sig om för att upptäcka, om någon hade lagt	 märke till henne. Nej, där fanns ingen. Om inte	 någon tittade ut genom fönstret där i Svenssons	 villa. Å det vore hemskt ... Hon rodnade och fort­	 satte sin väg halvspringande och med sänkt huvud.	 Ingen skulle få veta detta, inte där hemma. Kam­	 raterna kanske skvallrade, men hon hoppades att de	 inte skulle göra det, för resten hade de kanske glömt	 alltihop redan. Hon bar på en hemlig värdighet, och	 de där hemma fick inte göra narr av den. Just att	 den var hemlig gjorde den ännu större. Det var som	 om hon när som helst då det behövdes kunde tagit	 fram sin glänsande änglastjärna och framträtt som	 den hon egentligen var, fast ingen visste det, fram­	 trätt som det höga sändebudet med makt att lyfta	 bort alla sorger. Så underligt: hade de där hemma	 vetat om det, då skulle alltihop bara varit lek. Och	 hade bara hon själv vetat om det, skulle det också	 ha varit lek. Men nu fanns det en till, som delade	 hennes hemlighet, en som inte hörde till dem där	 
	 hemma: hon som hade utvalt henne, fröken Dahl.	 Och därför var det i alla fall allvar.	 Med förvirrade ögon och klappande hjärta sprang	 hon uppför den knarrande och matdoftande trappan	 i Villa Rosenborg, där familjen Jönsson bebodde ett	 rum och kök i övre våningen.	 När hon steg in, såg hon med sina nya ögon, sina	 julängelsögon, att allt var som det brukade, fast hon	 knappt hade sett det förr. Vid spisen stod modern,	 slarvigt kammad som vanligt, i trasig kofta och ner­	 kippade tofflor och med hål på strumphälarna.	 Hennes sävliga rörelser hade ändå något lugnande	 över sig. Man visste var man hade henne, hon be­	 redde inga överraskningar. Hennes känslor sväm­	 made aldrig över, varken åt ena eller andra hållet,	 grälade hon någon gång, var det på ämbetets vägnar,	 utan lidelse. Julängeln spände ihop sina långa vingar	 med glittrande snö på fjädrarna och tänkte: ”Här	 står en snäll människa, som har det tråkigt, vad ska	 jag hitta på att ge henne för vackert?” Och Astrid	 gick fram till henne och strök henne blygt över	 koftärmen.	 Fru Jönsson såg frånvarande på dottern. Den	 ovana smekningen förvånade henne inte, den fram­	 kallade överhuvudtaget ingen förändring i hennes	 inre. Somliga människor tar till morfin eller kokain	 
	 för att döva sina sorger, ännu fler slår sig på att	 dricka, det hade herr Jönsson gjort. Fru Jönsson	 hade under årens lopp utvecklat sitt rusmedel inom	 sig själv, billigt och fullt respektabelt: hon hade dra­	 git tillbaka sin levande själ inom en mur av trubbig	 okänslighet; där låg den och sov som Törnrosa utan	 att någonsin låta sig störas. En mekanisk husmor	 rörde sig i köket som i en långsamt flytande dröm,	 hade glömt bort hur det var att vara glad och ledsen,	 nöjde sig med att vara till så länge det räckte och	 låta vardagssysslorna upprepa sig och upprepa sig	 i ett aldrig sinande flöde.	 – Gå ut och lek med de andra, tills det blir mid­	 dag, sade hon varken vänligt eller ovänligt, och	 Astrid försvann utför trappan igen, sedan hon lagt	 skolböckerna ifrån sig.	 På vägen nere vid Wahlgrens plank stod en klunga	 barn, däribland också de båda äldsta av Astrids små­	 bröder. Just som hon kom fram, höjdes ett ensamt	 skri ur klungan.	 – Han har tagit min kniv, han har tagit min	 kniv! ropade en liten parvel med hjärtskärande röst.	 Buse du, fähund du ...	 Och en lång rad av skällsord och svordomar fick	 utlösa hans vanmäktiga ilska och ersätta de hand­	 
	 gripligheter, som en liten svag stackare ändå aldrig	 kunde tillåta sig mot en stor tioåring.	 – Vad snackar du, dibarn, jag har ju bara lånat	 den, svarade förbrytaren nonchalant, beredd att dra	 sig undan med klenoden.	 Ur klungan steg en dov upproriskhet. Det visade	 sig i mulna miner och hotfulla blickar, men tog sig	 inga hörbara uttryck. Rättvisan, som lite var har	 nytta av, var kränkt, men i denna snöda värld gör	 man bäst i att inte ta alltför tydligt parti mot den	 som har åldern och armstyrkan inne. Kalle, den	 starke mannen, visste nog, att så fort han kommit	 tillräckligt långt bort, skulle hela skaran ropa:	 ”Tjyv, tjyv!” efter honom, men det brydde han sig	 nästan inte alls om.	 Då steg Astrid fram, stadigt, självklart, som om	 det vore det naturligaste i världen.	 – Ge honom tillbaka kniven, sade hon lugnt.	 Den store tioåringen stirrade på den lilla spensliga	 åttaåringen. Kom hon och gjorde sig viktig! Men	 där fanns ett slags absolut säkerhet i hennes röst,	 som när en vuxen talar till barn, med makt och	 myndighet och utan tvekan, eftersom där inte finns	 det minsta att vara rädd för. Kalle kunde inte veta	 vem han hade framför sig, men tonen kände han igen	 
	 från sina kontroverser med överordnade och föll	 ovillkorligen undan.	 – Ä, jag har ju bara lånat den, sade han över­	 tygande.	 Instinktivt anade hela skaran, att Kalle var till­	 spillogiven: han hade försvarat sig i stället för att	 angripa. Men man höll sig stilla, ännu mer stilla	 än förut: hur skulle det nu gå?	 – Inte kan man låna om man inte får lov till	 det först, sade Astrid lika lugnt.	 Mer sade hon inte, stod bara och väntade på att	 hennes befallning skulle bli åtlydd. Också Kalle för­	 stod, att han med sin ursäkt hade givit sig moralen	 i våld och beslöt sig för att betäcka återtåget på ett	 något så när högdraget sätt. Svärjande som en hel	 karl drog han kniven ur fickan – en rostig gammal	 fällkniv, knappt användbar mer om inte till att	 skaffa sig blodförgiftning med – och slängde den	 bortåt vägen med all sin kraft.	 Knutte lunkade förnöjt efter för att söka rätt på	 sin återerövrade skatt. Kalle vände ryggen åt	 ungarna och vandrade bort, som när en av de stor­	 vulna oförstådd och besviken drar sig undan det	 småvuxna byket. Barnskaran var förtjust över att	 Kalle fått en näsknäpp, förargad över att Astrid	 gjort sig viktig, avundsjuk över Knuttes kniv och	 
	 samtidigt belåten med att rättvisan, som de förfäk­	 tade, för en gångs skull hade segrat. Det vägde alltså	 ungefär jämnt i vågskålarna, och stämningen var	 stillsam.	 Till det yttre blygsam, till det inre stolt och jub­	 lande intog Astrid sin plats i ledet som julängel in­	 kognito. Inte ett ögonblick hade hon tvivlat på att	 det skulle gå som det gick. Hon var ju skickad hit	 för att ställa till rätta, fast ingen visste om det.	 Då barnen ropades upp till middag, var det redan	 skumt. Den grå dagern i köket verkade bekläm­	 mande, dubbelt beklämmande därför att fadern sak­	 nades. Det bådade aldrig gott, då han inte kom till	 middag.	 De åt under tystnad. Inte förrän Astrid hjälpt	 till med att torka disken, springa ner med slaskhin­	 ken, uträtta en hel del andra småärenden åt mor,	 och nu satt med sina läxböcker vid köksbordet, hör­	 des dånande och osäkra steg i trappan, dörren slogs	 upp med en krasch, och in kom fadern, betydligt	 onykter.	 Han skulle egentligen inte alls bo här, inte här i	 villa Rosenborg, inte i hela Ögesta. Under de nyktra	 dagarna samlade sig hans ovilja till en värkande	 böld, som sedan brast under ruset. Att han likafullt	 bodde här, berodde på två ting: osäker och dålig	 
	 lön och stor familj. Under de nyktra dagarna anlade	 han en social syn på tingen och förbannade den	 förstnämnda av dessa orsaker. Under ruset däremot	 tog det personliga och närliggande överhand, och	 han knöt näven mot familjen, som dragit honom ner	 i förnedringens dy.	 Han hälsade inte utan satte sig stum vid bordet	 och lade mössan bredvid sig som om han trodde sig	 vara på ett ölkafé, där man stiger in för att få sina	 beställningar verkställda och strax ämnar gå igen,	 om man inte trivs. Hans blickar mönstrade med ett	 slags hånfull överraskning de båda närvarande:	 först hustrun, där hon stod med sina trasiga strump­	 hälar och sitt okammade hår och vände ryggen till,	 sedan dottern, som med uppspärrade, allvarsamma	 ögon såg upp från läxboken.	 – Vad glor du på? frågade han, inte helt ovän­	 ligt. Det fanns också en viss sympati i hans röst,	 kattens sympati för råttan. Han kände sig på en	 gång upprymd och upphöjd: han stod i begrepp att	 skipa ett slags helig rättvisa. De hade förnedrat hans	 liv, nu plågade han dem en smula, lika för lika, eller	 rättare sagt ett litet litet gryn för så dignande	 mycket. Och dottern var den det tog bäst på, där­	 för var det henne han närmast vände sig till.	 
	 Han började med läxböckerna. Hans stora näve	 vidgade ut sig över bordet och grabbade tag i dem.	 Ännu var han tillräckligt nykter för att se, hur de	 borde hållas när man läste dem. – Visste hon att	 det var lögn allt det där? Nå, svara, när far din	 talar. Hon hade trott att det var sant? Inte?! Ja,	 där ser man att jäntor är dumma. Han för sin del	 hade inte trott ett ljud av det som stod där. Han	 hade tidigt begripit att världen inte var annat än	 dynga.	 Där var han inne på sitt älsklingstema. Världen	 var dynga. Han kunde tugga om det och tugga om	 det och variera det och återigen tugga om variatio­	 nerna. Att han kunde finna något nöje i det, ver­	 kade svårbegripligt för de nyktra. Kanske därför att	 han av en ryckning i Astrids ansikte slöt sig till att	 det tog. Hon skulle få det i sig, hon skulle få det	 i sig ...	 Astrid grubblade inte över själva orden, tänkte	 sig inte den vida världen med städer, skogar och	 hav. Hon kände med den kuvades psykologiska sä­	 kerhet, vad han menade med ”världen”. Hans blick	 irrade som ett djur i bur mellan de trasiga köks­	 gardinerna, hustruns hårtestar och smutsen på gol­	 vet för att slutligen skarpt och ondskefullt stanna	 vid dotterns plågade ansikte, medan han lågt och	 
	 intensivt upprepade sitt ”dynga”. Mest var det henne	 han menade. Hustrun skulle han kanske kunnat	 skaka av sig, men aldrig barnen. De var den ohjälp­	 liga blacken om foten.	 Astrid satt stilla, utan att kunna läsa vidare. Över	 det stela ansiktet låg en spänd ångest, och med vid­	 öppna ögon följde hon minspelet i ansiktet framför	 henne, som om hon bakom föraktet och avskyn sökte	 något annat, en ljusning ... Men han var ingenting	 annat än vedergällningens demon och hade lämnat	 sin mänskliga natur bakom sig på samma gång som	 sin nyktra behärskning.	 Hon visste, att han inte skulle slå henne, det	 gjorde han aldrig. Men hans föraktfulla ord dränkte	 henne i en tung smutsig flod. Det var ju henne han	 menade. Långsamt började fukten stiga i ögonen,	 hon bet sig i läppen för att inte snyfta till.	 Då ... Hennes drag slätades ut som i en stor lätt­	 nad. Som om en annan värld plötsligt genomkorsade	 den hon dittills sett som den enda och som om hon	 med en enda blick uppfattade, att den stackars flickan,	 som satt där och höll på att gråta över sin stora	 föraktlighet, bara var hennes skugga. De stora ögo­	 nen blev alldeles stilla och iakttog utan ångest. Den	 darrande munnen ljusnade, inte till ett leende, men	 till den fasta säkerhet, som kommer av en hemlig	 
	 tillflykt. Fadern märkte med ens, att hans ord gled	 av från en glatt yta. Han fortsatte en stund men	 så miste han på något sätt intresset, grep sin mössa	 och vacklade nerför trappan igen.	 Modern vände sig om från spisen för att säga	 sitt vanliga trösteord. Hon såg att det inte behövdes.	 Det bringade henne inte ur fattningen men gav	 henne ändå en högtidlig känsla av att någonting på	 något sätt var ovanligt.	 Astrid satt kvar i ljuset från silverstjärnan.	 En ny värdighet, ett nytt värde. Ett värde, som	 hon hade fått på lek, men ändå det största hon nå­	 gonsin hade haft. Under några veckor var hon djupt	 och lyckligt osårbar genom sin stora hemlighet. Om­	 världen började till och med räkna med henne på ett	 nytt sätt. Det föreföll henne så självklart. Egentli­	 gen gällde det ju inte Astrid Jönsson.	 Då blev fröken Dahl sjuk. Redan första gången,	 då Astrid såg vikarien och förstod vad som inträf­	 fat, gick det en isande rysning genom henne. Sång­	 spelet? Men vikarien tyckte det var för besvärligt,	 så invecklade saker var bättre att skjuta upp, tills	 den ordinarie kom tillbaka.	 Det dröjde dagar, det dröjde veckan ut. Var dag	 rusade Astrid fram till någon av lärarinnorna och	 frågade oroligt:	 
	 – Hur är det med fröken Dahl?	 Lärarinnorna var förvånade. Fröken Dahl var en	 liten på en gång torr och blyg varelse, inåtvänd och	 utan sinne för det levande livet. Hennes avsikt med	 sångspelet hade nog snarare varit att göra en prydlig	 uppvisning för föräldrarna än att glädja barnen.	 Varken bland kamrater eller lärjungar hade hon lätt	 att vinna hjärtan – och här stod ändå en liten tös,	 som hade fäst sig så djupt vid den torra lilla frö­	 ken Dahl?	 Men det var egentligen inte vid fröken Dahl.	 På söndag inhämtade Astrid sina föräldrars till­	 låtelse och traskade mol ensam in till staden, till det	 sjukhus, där fröken Dahl låg. Den underliga dof­	 tande sjukhusluften, de stilla stenlagda korridorerna,	 där stegen ekade, allt det som brukar möta en så	 ängslande hotfullt, när man besöker en kär vän,	 verkade enbart högtidligt på Astrid, berusande hög­	 tidligt. Rak och stilla steg hon in i sjuksalen, med	 låg röst gjorde hon små artiga frågor och satt för	 resten tyst, värdigt och utan buller reste hon sig och	 försvann. Man kunde se på henne, att det var en	 mycket stor upplevelse.	 Och sedan dess nöjde hon sig inte med att komma	 dit på söndagarna. Så gott som varannan dag gick	 hon den rätt ansenliga vägen in från Ögesta och	 
	 satt mer eller mindre tyst vid den sjukas säng. Frö­	 ken Dahl undrade över den lilla bleka, tysta flickan,	 som kom så troget och satt så stilla. Eftersom hon	 var mycket trött, kunde hon själv inte heller hitta	 på något att säga, men det gjorde ingenting, Astrid	 såg inte ut att ha tråkigt. För henne tycktes besöket	 vara ett slags andakt.	 I själva verket gick Astrid hit för att få stöd i	 leken, som var halvt allvar. Fröken Dahl och hon,	 de hade den hemligheten tillsammans. Fröken Dahl	 var den enda som visste om den. Fröken Dahl	 var den enda som kände till hennes hemliga värdig­	 het. Medan hon satt här vid sjuksängen, hade hon	 en stund av styrkande och tröstande hemliv, då hen­	 nes verkliga, fördolda och värdiga jag kunde breda	 ut sig i dagsljuset inför den enda människa som såg	 det. Man behövde ju inte alls prata, det var snarare	 bättre att inte göra det, för fröken Dahl såg så trött	 ut. De visste nog ändå, de båda.	 Besöken på sjukhuset var verklighetskriteriet på	 en dröm, som hade blivit ett med hennes självkänsla.	 En dag, då hon just gått uppför den stilla sten­	 trappan och stod i den välkända korridoren med	 alla de gröna växterna i fönstret, kom en sjuksyster	 emot henne och sade:	 
	 – I dag får fröken Dahl inte ta emot besök, hon	 är sämre.	 Astrid fick vända om och gå hem igen. Det var	 tomt. Hon kände sig ensam. Och en fasans tanke	 skar plötsligt den högtidliga stämningen i trasor:	 tänk om ...	 Hon kom tillbaka och fick samma bud: inga be­	 sök i dag. Och marken gungade under hennes föt­	 ter, som om det stora röda tegelhuset, de svala	 gångarna med sjukhuslukten, växterna i fönstret	 och ekot av steg var skenbilder, som höll på att lösas	 upp. Och värst av allt, det skulle dra henne själv	 med i förgängelsen, det som egentligen var hon själv,	 och bara lämna kvar något annat, något värdelöst,	 som hon nästan hade glömt ...	 En morgon i skolan fick hon veta det: fröken	 Dahl var död. Hon skulle begravas på söndag. Och	 lärarinnorna suckade och nickade till varandra, då	 Astrid satt blek och frånvarande under lektionerna:	 jaja, den lilla tösen, nog hade hon varit fäst vid	 Berna Dahl, undra på det för resten, hon var ju en	 sådan snäll människa, Berna.	 Då Astrid kom hem från begravningen, var det	 en helt vanlig söndag hemma, och fadern var	 drucken.	 
	 – Sätt dig här, sade han, så ska jag förklara för	 dig vad världen är. Vet du vad den är, du ... ?	 Då lutade Astrid huvudet mot armarna och grät	 som om hjärtat ville brista. Ett tungt hav av oren­	 lighet slog ihop över hennes huvud, och hon själv	 var en del av det.	 Hon hade haft en stor värdighet, och hon hade	 förlorat den. En lek som man bara själv vet om,	 den är lek och inget annat, och hon var mycket,	 mycket för gammal för att leka så.	 
	 
	 
	 VÄRLDSSMÄRTA	 
	 
	 
	 
	 
	 
	 
	 Det var kemitimme, och tiden kröp fram. Rum­	 met var skumt i det fula vädret, och en lampa brann	 vid kapellet, där lärarinnan demonstrerade några	 laborationer. Genom fönstret såg man ut över sta­	 den, en tröstlös och blek målning i gråvitt, slaskig	 snö på hustaken, dimgrå våt himmel.	 Ella Wiman hade trots sin korta växt krupit	 bakom kamraterna för att alldeles undvika möjlig­	 heten att stå i vägen. Sist av allt ville hon vara fram­	 fusig, hon som väl bäst själv visste hur löjlig och	 värdelös hon var.	 Nej, nu måste hon höra på, vad fröken Lyra sade.	 Hon ansträngde sig krampaktigt, men tankarna gled	 undan i hennes trötta hjärna, hon kunde inte, och	 med en uppgivelsens lättnad sökte hon vila i den	 bedövande jämngrå rymden därutanför. Hur vore	 det att sväva fram i den gråvita luften utan att nå­	 gonsin möta ett föremål, som man måste tänka över	 eller ta ställning till? Oändlig vila – nirvana. Hen­	 nes ögon fylldes av längtans tårar. Evig vila ...	 
	 En fråga väckte henne, en enkel fråga, som hon	 visste att hon kunde svara på, bara inte just nu. Hon	 kunde inte samla sig till att leta efter vad hon visste.	 Blodröd av skam böjde hon huvudet – skamsen	 över att sitta till åtlöje och skamsen över att bry sig	 om vad kamraterna tänkte. Höll hon på att mista	 förståndet? Förr ansågs hon vara bäst i klassen,	 och nu orkade hon inte ens tänka. Det var säkert	 tecknet på börjande sinnessjukdom. Vad de andra	 måste förakta henne! Och med rätta, eftersom hon	 brydde sig om att de gjorde det.	 Och i sin dränkande översvämning av skam, och	 medan frågan utan att hon längre märkte det gick	 över till en annan, lovade hon sig själv, inte att kunna	 bättre – för hon kunde inte plugga bättre än hon	 redan gjorde, och sina plötsliga anfall av orkeslöshet	 i minnet kunde hon inte behärska – men att inte	 begära aktning längre av någon människa, utan nöja	 sig med föraktet. Tiga och svälja bara. Det är väl	 också ett sätt att göra sig till herre över ödet.	 Nu ringde det ut, och flickorna försvann i små	 grupper. Ella var klassvakt och skulle sätta undan	 grejorna. Hjälplöst lät hon armarna hänga utefter	 sidorna och såg sig omkring. Naturligtvis borde hon	 veta var allting skulle stå, men hon kom inte ihåg ...	 
	 Egentligen skulle hon haft hjälp av den andra	 klassvakten, Lea Larsson, men hon hade väl glömt	 det och försvunnit, innan Ella hann påminna henne.	 Långsamt grep hon en trefot och bar den till skåpet.	 För sitt inre öra hörde hon moderns röst: ”Jag skulle	 bli vansinnig, om jag var dag var tvungen att se	 hur långsamt du snör kängorna!” Och hon försökte	 skynda sig, men det var som i mardrömmar, där	 man försöker och försöker och ändå inte kommer	 någon vart.	 När hon var nästan färdig, öppnades plötsligt	 dörren, och där stod Lea Larsson, stor och grov och	 slängig i rörelserna.	 – Jag glömde ju bort att jag också är vakt, sade	 hon. Snälla du, förlåt mig! Är det något kvar att	 göra?	 Det var det knappast, men en våg av överraskning	 och obeskrivlig tacksamhet sköljde fram genom	 Ellas själ. Lea bad henne om förlåtelse! Med den	 vänligaste ton i världen! Och var i alla fall villig att	 hjälpa henne! Och denna Lea Larsson tyckte kam­	 raterna illa om – de tyckte hon var dum, de tyckte	 hon var okamratlig, de tyckte hon var oärlig – de	 visste inte, vilken storslagen människa hon egent­	 ligen var, hur vänlig hon kunde se ut, mot vem som	 helst. Å, hur kunde hon vilja visa sig sådan mot	 
	 Ella! Än en gång steg tårarna upp i Ellas ögon, och	 i det ögonblicket kunde hon ha kastat sig på knä	 för Lea i beundran och tacksamhet, om hon bara	 hade torts visa sina känslor så – men det gick inte	 för sig, man spelar inte teater i verkligheten, utan	 man behärskar sig. Så sade hon bara med ansträng­	 ning, och rösten lät lite tjock:	 – Förlåta dig? Kära du då, inte rår man för om	 man glömmer. Nu är det för resten färdigt.	 Då tog Lea fram en bok och lade framför henne.	 – Ä hör du, då kan du gärna dra engelskan för	 mig, va? De andra höll på med franskan.	 Ellas tacksamhet fortsatte att växa. Hon kunde	 hjälpa Lea. Hon kunde göra sig nyttig. Någon be­	 hövde henne. Det var för vackert för att vara sant.	 Det ringde in, innan de var färdiga, men Ella	 lovade fortsätta nästa rast, direkt före engelskan,	 och det var nästan med spänning hon tog fatt igen.	 Sin engelska kunde hon då åtminstone, som ett vat­	 ten till och med, och fast Lea tydligen inte alls hade	 läst på, fick hon det att gå rätt skapligt till slut.	 Hon var så lycklig. Tänk om Lea, som hon visste att	 ingen annan ville vara med, kunde tycka om henne	 eller åtminstone behöva henne! Synd att de bodde	 åt olika håll i stan, så att de inte kunde få sällskap	 en bit på vägen.	 
	 Skoldagen var slut, och man drog sig hemåt med	 trött lättnad, de flesta två och två eller fler i säll­	 skap. Ella gick ensam, hon trivdes bäst så. Det fanns	 en flicka, en mycket rar flicka, och klok, som hade	 samma väg från skolan som hon, och förr i världen,	 då de var små, hade de alltid sällskap med varandra.	 Nu på gymnasiet hade de kommit ifrån varandra.	 Det var också helt naturligt. Den andra var en så­	 dan trevlig och rättfram flicka – och hon, hurudan	 var hon?	 En gång för något år sedan hade de båda gått	 hem under prat och skratt, ovanligt uppsluppna,	 kanske mest av trötthet, och den andra hade bara	 varit lustig och kvick, men själv kände Ella med sig	 att hon hade varit fånig och flinig och mist kontrol­	 len över sig själv. När hon sade adjö, hade hon en	 förnimmelse sådan hon antog att man måste ha	 ”dagen efter”, då man inte är säker på vad man	 har pratat under ruset och lovar sig heligt att det	 aldrig, aldrig mer ska hända.	 Sedan hade hon givit noga akt på sig själv och	 tagit vara på sin värdighet, men hennes kritiska	 åskådarjag var aldrig belåtet med hennes handlande	 skådespelarjag – här var ett tonfall, som lät till­	 gjort, där ett ord, som kunde misstydas. Hon kände,	 att hon spelade teater för att behaga sin kamrat och	 
	 fann det finkänsligast att förskona den stackars	 människan från sällskapet med en genomoäkta per­	 son. Det fanns inget tvivel om att det var med­	 lidande, som drev den andra att fortfarande söka	 Ellas sällskap, och visst var det rörande snällt, men	 det kändes så pinsamt. Alltså lagade Ella hädan­	 efter, att hon gick hem en bra stund före eller efter	 den andra.	 Det var bekvämast så också, för var man ensam,	 slapp man spela en roll. Schopenhauer, hennes	 älskade Schopenhauer, som hon hittat i sin fars bok­	 hylla och smygläst, sade ju, att man endast i ensam­	 heten är fullt fri, och det instämde hon i av fullaste	 hjärta. Såg hon en kamrat före sig, saktade hon	 stegen, och gick där någon bekant på andra trotto­	 aren, ökade hon farten med ögonen fästa på marken.	 Varken butiksfönstren eller träden i parken fängs­	 lade hennes uppmärksamhet, hon var helt fördjupad	 i en inre, fantastisk värld. Hon insåg klarare och	 klarare, hur allting bara fanns till genom vårt med­	 vetande, till och med tiden kunde ju inte finnas	 annat än i ett medvetande ... Många gånger hade	 hon snuddat vid liknande tankegångar, men aldrig	 hade det arbetat av sig själv som nu, och aldrig hade	 det ordnat sig i så ovederläggliga logiska tanke­	 räckor. Lyckligt glömsk av sig själv, sina medmän­	 
	 niskor och tingen runtomkring vandrade hon framåt	 lite krokig, med böckerna under armen och blickarna	 sökande i de smältande drivorna utan att ändå se.	 Detta var inte arbete, det var vila och nöje, och en	 känsla av makt genomströmmade henne, som om hon	 höll på att göra sig till herre över universum. Å,	 filosofi – om man fick hålla på med det i stället	 för att plugga olika sätt att framställa svavelsyra!	 Om hon ändå hade blivit född i Indien i stället, ”och	 India vore sig själv” ...	 Hade hon redan hunnit hem? Hon sköt upp por­	 ten och tog hissen. Det var så skönt att sitta stilla	 där inne i den halvmörka hissen, att hon nästan	 kände sig besviken, när den var framme. Men så	 kom hon ihåg, att det var lördag i dag, och det gav	 henne nya krafter. Efter middagen väntade henne	 veckans enda vila, och det som var mer än vila.	 För när hon slog sig ner i sitt soffhörn och sin	 ensamhet inne i sitt eget rum, började det återigen	 arbeta i henne, så att det tog herraväldet över henne,	 och hon lät det glatt ske. Men nu var det inte logiska	 tankeräckor som ville fram. Efter timmar av halv­	 dröm, som feberaktigt samlade sig kring en bestämd	 uppgift, inre arbete, som inte var arbete utan för­	 lossning och lättnad, tog hon fram en gammal anteck­	 
	 ningsbok och skrev ner resultatet med sin otymp­	 liga barnstil:	 
	 
	 
	 SNÖ.	 
	 Ännu ej av fotspår rörda	 vida, snöbetäckta mo,	 oerhörda	 aldrig av en mänska störda	 stora skogars djupa ro!	 Hundramila	 djupa vila,	 tigande, förutan tid,	 ödemarkens tysta frid!	 Din jag är. Ej längre tjusar	 mig den vilda livets dröm.	 Här, där ingen stämma brusar,	 knappast ens en viskning susar,	 här har stannat livets ström.	 Snö, du vita, vita snö,	 här är evig vilas ö,	 som ur stormig sjö	 reser sig – den andra stranden,	 hemmets strand för trötta anden.	 
	 Det var hennes upplevelse i den snögrå rymden	 utanför kemisalen. De stora skogarna var uppfunna	 av hennes egen fantasi, men innerst inne tyckte hon	 
	 de var lika verkliga som snön. Tänk, stora skogar,	 med skyhöga, mollstämda, drömmande granar, som	 gömde en och kom en att glömma, att man hade	 eget liv! Tänk ensamheten, där ingen människa	 visste, om man lade sig raklång i en snödriva och	 sjönk bort i ljuvlig tanklöshet! Tänk att vandra och	 vandra utan mål och utan plikter, utan hopp och	 fruktan och önskningar!	 Nu ropades hon in till kvällsmaten. Det var otäckt	 att komma in mitt ibland de andra, när man några	 evigheter hade varit i sitt eget land. Hon fick nästan	 svårt att andas, när de vände sig mot henne allihop,	 nästan som om de vetat vad hon haft för sig. Nå	 ja, om de tyckte det var löjligt att drömma och	 skriva pessimistisk vers, så skulle de inte inbilla sig	 att det var mindre löjligt – ja inte bara löjligt, utan	 tomt och lättsinnigt att sitta här och skämta kring	 fyllda fat och tro att livet var något gott. Visst	 unnade hon dem deras korta och fåvitska glädje –	 ack, snart nog var den väl borta – men de skulle	 bara inte begära, att hon, som tänkte, skulle dela	 den. Hon anlade en blid, men allvarsam min och	 satte sig ner utan bordsbön. Den hade hon lagt bort,	 för hon trodde ju inte på Gud. Ingen god gud kunde	 ha skapat en värld som denna. Möjligen en ond, och	 den tänkte hon inte böja sig för.	 
	 – Har du suttit och kurat hela eftermiddagen	 inne hos dig? Vad har du gjort hela tiden? frågade	 mamma.	 O himmel, nu börjades det. Skulle hon säga att	 hon hade läst? Nej, det var fegt att ljuga, hon för­	 aktade det.	 – Jag har skrivit, svarade hon och blev blodröd.	 – Vers? sade pappa. Jaja, det går väl över det	 som andra barnsjukdomar.	 Han smålog. En pil genomborrade hennes hjärta.	 Han tog på skämt vad som var livets djupaste all­	 var. Hon ansågs som ett barn av dem här hemma!	 – När jag gick förbi skridskobanan, såg jag	 flera av dina kamrater där, fortsatte mamma. Var­	 för går du aldrig ut med dem? Du behöver sanner­	 ligen lite motion.	 – Jag är så trött!	 – Trött! Ja, andligen kanske, det förstår jag,	 men då bör det ju bara vara vilsamt med lite kropps­	 rörelse. Jag har då aldrig sett en så trög barnunge	 som du.	 Ella bet trotsigt ihop tänderna utan att svara.	 Trög! Trött var hon, trött. Samtidigt gnagde ett litet	 samvetskval längst in: nu hade hon nog ljugit ändå	 i hastigheten. För visst var hon trött, men det var	 inte hela sanningen. Där fanns ett annat skäl också	 
	 till att hon undvek kamraternas skridskobanor:	 rädsla. Att gå där och känna sig dum och bakom	 och föraktlig bland alla de andra. Ella älskade	 ensamheten.	 Ännu när hon hade krupit under täcket på kväl­	 len, brändes hon av förödmjukelsen i familjens syn	 på henne. Hon försökte jaga undan den. Hon för­	 sökte säga sig: Människorna är dumma, grymma,	 hjärtlösa – vad har jag med dem att göra? Min	 värld är bättre än deras. Min syn på världen är	 sannare än deras.	 Kanske det gav henne ett slags bitter tröst. Men	 i nästa ögonblick, som om hon hade isats av det allt­	 för ensamma, alltför tröstlösa i sin hållning, gled	 hon över till en annan tanke, en som gav henne var­	 mare skydd. Hon kände ett hopp välla upp inom	 henne som en het våg, medan hon tänkte: Lea Lars­	 son behövde mig till att översätta engelskan. Kanske	 hon behöver mig fler gånger. Kanske – kanske jag	 – nästan – har en vän?	 
	 
	 
	 MIN SON BLIR INTE SNICKARE	 
	 
	 
	 
	 
	 
	 
	 Första gången Karl-Gunnar och Åström träffades	 var under jullovet, under skidsäsongen. Mellan ski­	 dorna ska det ju sitta en liten träkloss för att hålla	 dem spända medan de står och väntar, och den hade	 kommit bort för Karl-Gunnar. Så gick han in i en	 sportaffär för att få en ny, men lagret var just slut,	 sa de. Nå, det var bara att gå till närmaste snickeri­	 verkstad, så gav de honom en där med detsamma. Ja,	 var fanns den då? undrade Karl-Gunnar, och expedi­	 ten nämnde adressen. Karl-Gunnar stegade dit.	 Under en oansenlig skylt fanns en konstig dörr av	 järn; vid noggrann undersökning kunde man konsta­	 tera, att den måste gå att skjuta ihop som en skärm	 – mycket intressant. Karl-Gunnar öppnade den med	 vördnad och tittade ner i en källarvåning – en lång	 och ganska brant trappa ledde utför, och där nere	 var ett buller, som gjorde honom nyfiken. Försik­	 tigt klev han nerför trappan och stod plötsligt i en	 äventyrlig och tilltalande värld. Väldiga drivor av	 hyvelspån täckte golvet, var man gick trampade man	 
	 i dem, det kändes mjukt och ändå fast, elastiskt på	 något sätt, och det luktade gott. Då han såg, att	 karlarna vid maskinerna inte hade lagt märke till	 honom – steg kunde man ju inte höra i vinet från	 sågklingorna – böjde han sig ner och grävde i en	 av spånhögarna, tog upp en handfull av de lövtunna	 trästrimlorna och kramade dem smeksamt mellan	 fingrarna. Han blev tung i bröstet av det där tjocka	 som kallas längtan, och han visste mycket väl vad	 det var han längtade efter. Det var något han kom	 ihåg och som var försvunnet för evigt: träslöjden i	 småklasserna. Träslöjd hade varit hans bästa ämne,	 ingenting hade han kunnat gå upp i så helt. De tim­	 marna hade flugit sin kos med en fart, så man visste	 inte vart de tog vägen. Och den lukten, den under­	 bara lukten av trä, hade funnits i slöjdsalen, den	 hade spritt sig från bräderna, där de stod utmed	 väggen och väntade på att få bli något, tunna vita	 furubräder och något tjockare bräder av mörkare	 sort, han visste inte vad de kallades, men de luktade	 inte riktigt likadant, och de vägde på ett annat sätt	 i handen.	 Nu hade en av karlarna fått syn på honom och	 tog några långsamma steg emot honom. Karl-Gun­	 nar blev plötsligt skrämd och fick svårt att tala, all­	 deles som i skolan, när han fick frågan. Den som	 
	 kom emot honom var lång och senig och ljus, klädd	 i blå overall. Först tyckte Karl-Gunnar, att han såg	 så sträng ut. Kanske man rentav inte fick gå ner	 här, åtminstone inte minderåriga? Men allvaret på	 den långe ljuse karlens ansikte var inte ovänligt, och	 rätt som det var började han småskratta, så det kröp	 av trevnad i Karl-Gunnar. Pojken började skratta	 han med och lyfte sitt lilla runda ansikte upp mot	 den långe ljuse för att göra sig hörd.	 – Jag skulle ha en skidkloss! sa Karl-Gunnar.	 – En skidkloss? upprepade den andre. Vad är	 nu det för slag då?	 Karl-Gunnar förklarade, och karlen, som nu åter­	 igen var djupt allvarlig, nickade eftertänksamt och	 ställde sig vid sågen för att leverera beställningen.	 Den vinande sågklingan skar genom trät som om	 det varit smör. Karl-Gunnar drog en djup suck, när	 den väl kommit igenom, för hela tiden medan den	 arbetade hade han glömt att andas. Det var en såg	 det! I stället för lövsågarna de hade haft i skolan.	 – Är det svårt? frågade pojken. Först hördes	 hans fråga inte i bullret. Han fick upprepa den	 högre, han fick nästan skrika.	 – Nej! svarade den andre lika högt. Bara man	 är försiktig!	 
	 Och så slipade han av klossen på en lika impo­	 nerande maskin, som tydligen motsvarade både fil	 och sandpapper. Karl-Gunnar stod och undrade, om	 det skulle bli en mycket dyr skidkloss, eftersom den	 gjordes på så fint sätt.	 När han tog emot den, bugade han sig djupt.	 – Vad kostar den? frågade han.	 – Det kostar inget, sa karlen och skrattade lika	 genomtrevligt igen. Då tog Karl-Gunnar i hand och	 bugade sig en gång till.	 Så var bekantskapen gjord.	 Att det första besöket följdes av ett andra och ett	 tredje och sedan av många andra får inte bara till­	 skrivas den goda och minnesrika trälukten i snickeri­	 verkstaden; det var också maskinernas förtjänst.	 Karl-Gunnar kunde inte glömma, hur sågklingan	 gled fram genom trät. Han längtade efter att få se	 det igen. Och det dröjde inte många dagar, förrän	 han på nytt tveksamt trevade sig nerför trappan.	 Där stod han sen långa stunder och hängde eller	 slog sig ner någonstans där han inte var i vägen och	 ändå hade utsikt. Nu visste han, att den långe ljuse	 hette Åström, och Åström visste att han hette Karl-	 Gunnar. Med stor hövlighet frågade han, om det	 var säkert att han inte störde, och Åström skrattade:	 inte lät han störa sig av en sån knatt inte. Det var	 
	 bra, sa Karl-Gunnar. Annars sa han inte så mycket,	 bara tittade.	 – Ska du försöka här? sa Åström en dag. Men	 var försiktig, det säger jag dig, annars ryker	 fingrarna.	 Karl-Gunnar rodnade över hela ansiktet av stolt­	 het och lycksalighet och lovade med en stum men	 blå blick att vara oerhört försiktig. Åström visade	 honom hur han skulle göra, och pojken skötte sig	 som en hel karl. Det där med fingrarna var för	 resten mer ett skrämskott av Åström, sådana risker	 skulle han knappt vågat ta. Men det är bäst att	 lära sig från början att vara försiktig, när man	 handskas med sådana maskiner.	 För pojken var det en tillvaro för sig, som han	 förde de lyckliga timmarna i verkstaden. Hela den	 outhärdliga världen med läxor och bakläxor och	 kvarsittning och rädsla och spänning lämnade han	 där uppe, när han klev nerför källartrappan. Den	 var en ond dröm, som upplöste sig i intet, när han	 väl hade fått tillträde till sin egen sanna existens,	 som var här. Här släppte hans ängslan, här var	 tryggt att vara, här gick han helt upp i något som	 var roligt över all måtta. Någon enstaka gång skar	 en gäll varningssignal inifrån genom lugnet: Kom	 ihåg matematikläxan! Tysk grammatik till i mor­	 
	 gon! – Men han tystade den utan alltför stora svå­	 righeter. Plågan fanns, och det lät nu en gång inte	 ändra sig. Då den ändå inte kunde skaffas ur värl­	 den, varför inte njuta den goda tiden så länge den	 varade?	 En lördag frampå vårkanten kom Karl-Gunnar	 just som verkstaden höll på att stängas. Han var	 mycket besviken, det såg man på hans runda barn­	 ansikte.	 – Ska du följa med mig och måla båten? sa	 Åström. Jag har en båt utåt Karlberg, den ska målas	 blå i dag. Du kan nog få ta ett par tag med penseln	 också.	 Det var tröst och mer än tröst. Vid Åströms sida	 travade Karl-Gunnar genom halva stan. Åström var	 inte pratsam av sig, men det var inte Karl-Gunnar	 heller, och han kände sig omätligt viktig, där han	 försökte hålla takt med den starke ljuse jätten. Och	 så kom de fram till stranden, där Åströms något ur­	 blekta blåa eka låg i vinteride bland många andra,	 och här och var stod någon och vårströk sin båt.	 Åström packade upp penslar och pytsar och bör­	 jade röra till. Alltihop var omänskligt spännande.	 Och när sen arbetet kom i gång, kom också samtalet	 i gång, mer obehindrat här, där inga sågblad tvang	 en att ropa för full hals vad man hade på hjärtat.	 
	 – Jaså, du går i privatläroverk, du, sa Åström	 betänksamt, medan han just då tänkte mer på vad	 han hade för händer än på vad han sa.	 – Ja, sa Karl-Gunnar, jag blev inte godkänd i	 inträdesprövningen till Norra Real.	 Han tittade spänt på Åström för att se vad hans	 ord hade för effekt. Men lyckligtvis var det så som	 han hade tänkt sig: det där, som upprörde alla andra	 så förskräckligt, det hade just ingen verkan alls på	 Åström.	 – Nej sånt är marigt, sa Åström lugnt och fort­	 satte måla.	 – Ja! Sånt är marigt! instämde Karl-Gunnar av	 fullaste hjärta. Att sitta här och diskutera plugg med	 en vuxen karl, som kallade det ”sånt” – som om	 ”sånt” bara var en detalj av hela det stora livet, en	 liten detalj bland allt annat som fyllde världen, trä	 och sågar och båtar att måla och allt möjligt – det	 var skönt! Det var egentligen de rätta proportio­	 nerna, proportionerna efter hans sinne. Men det där	 begrep inte de andra vuxna, inte föräldrar, inte far­	 bröder och tanter, inte lärare. Bara Åström.	 Som för att pröva, hur långt han kunde gå i	 samma riktning, och samtidigt i en känsla av att han	 inte ville dölja något för Åström, inte ens det värsta,	 fortsatte han:	 
	 – Jag fick varningar den här termin också. Det	 får jag jämt. Så att om jag inte blir bättre till våren,	 så kör jag. Och då får jag plugga hela sommaren	 igen, annars kvastar jag. Det är så kymigt att plugga	 hela sommarn.	 – Ja, fy sjutsingen! sa Åström med eftertryck.	 I snickeri skulle du inte få varning, kan jag tala om	 för dig. Vill du ta den här penseln och stryka här,	 så får vi se hur det går.	 Det gick bra, och så hjälpte Karl-Gunnar så smått	 till med att måla ekan blå. Inte förrän solen hade	 gått sin väg från stranden och våreftermiddagens	 kalla skugga fick honom att hacka tänder, kom han	 att tänka på en mycket viktig sak:	 – Middagen! Nu kommer jag för sent igen! –	 Och han rusade i väg.	 Sommaren kom, och Karl-Gunnar och Åström för­	 lorade varandra ur sikte. Men när september hade	 samlat alla skolbarn till arbete från deras gröna	 sommarbeten, stod pojken en vacker dag framför	 sågen igen. Han såg inte på långt när så frisk och	 glad ut som han borde gjort efter en sommar på	 landet.	 – Har du fått plugga mycket? frågade Åström	 i en paus, och Karl-Gunnar nickade undergivet. Det	 var nu en gång tingens ordning, omöjlig att rubba.	 
	 Lyckligtvis fanns det då också snickeriverkstäder i	 världen, där man kunde få glömma sitt öde.	 Emellertid fick han inte så mycket tid över den	 här vintern. I skolan blev kurserna alltmera krä­	 vande. Hans önskelista till jul började med En hy­	 velbänk, understruket och med stjärna för, och	 till yttermera visso avslutades listan med samma	 önskan. Visst skulle det vara en rätt klen ersätt­	 ning för de utsökta maskinerna på fabriken, men	 bättre än inget. I varje fall fick han den inte, och	 fadern förklarade vänligt och ingående varför. Dels	 skulle Karl-Gunnar säkert skräpa ner alldeles fruk­	 tansvärt i sitt rum, om han höll på med trä, dels	 skulle det också bli störande för familjen med allt	 bullret – det blir ju inte måttligt högljutt, om nå­	 gon står i samma våning och bultar och filar och	 sågar. Men det allra viktigaste skälet var ett annat:	 snickrandet skulle alldeles säkert dra honom från	 skolarbetet. För det visste nog Karl-Gunnar, att	 egentligen hade han inte en enda timme, inte en enda	 kvart att avvara, om han ville följa med i skolan,	 och hans privatlektioner var åtskilligt dyrbarare än	 många hyvelbänkar tillsammans. – Jo, dummare var	 ju inte Karl-Gunnar än att han insåg allt det där	 utan vidare, och nedslagen men övertygad fann han	 sig i det oundvikliga, som alltid.	 
	 Våren kom med trötthet och underbetyg och som­	 maren med privatlektioner. Åström hade under tiden	 haft en olycklig kärlekshistoria och inte ägnat så	 många tankar just åt Karl-Gunnar, fast han alltid	 tyckte om, när pojken slank in på verkstaden och	 hjälpte honom. Inte för att hjälpen var så stor –	 Åström var inte den som lät andra jobba för sig –	 men det var alltid roligt att titta på någon, som hade	 så stora anlag och så stort intresse för just den här	 sortens jobb. – På hösten däremot, när Karl-Gun­	 nar visade sig igen, en hel del gängligare och en hel	 del vemodigare än förr, kände han liksom ett stygn	 i hjärtat, och han föreslog, att de skulle träffas på	 någon tid då de båda hade ledigt, för det var några	 saker han ville fråga om.	 – Vad tänker du bli? var kärnan i hans frågor.	 – Inte vet jag. Först ska jag ta studenten, sedan	 får vi se, säger dom.	 – Säger dom det? – Jag tror du skulle duga	 bra till att jobba på våran verkstad eller en liknande.	 Karl-Gunnar såg upp med en stor förundran. Det	 hade ännu aldrig fallit honom in, att en sådan fram­	 tid skulle ligga inom räckhåll för honom. Det var	 ju ändå en annan värld, vitt skild från hans egen.	 – Förstås, inte är det lika bra betalt som om man	 blir tandläkare eller så. Men det är ju inte så mycket	 
	 att plugga heller. Och för min del tycker jag det är	 ett rejälare arbete. Om man trivs med jobbet så ...	 – Jag ska tala med farsan, svarade Karl-Gunnar	 med en röst som var svag av sinnesrörelse.	 – Nå, frågade Åström nästa gång de träffades	 – det var flera veckor senare – nå, vad sa farsan?	 Pojken visste ögonblickligen vad han menade.	 – Å, svarade han harmfullt och rodnade, och så	 blev det inte mer på en lång stund. Sedan fortsatte	 han: 
	 – Farsan skrattade. Först skrattade han och sen	 skällde han ut mig. När han nu kostar på mig en	 dyrbar utbildning, sa han, så ska jag vara så otack­	 sam och komma med såna larvigheter, inte visste jag	 nån enda av hela vår släkt eller av mina kamraters	 släkt eller av alla våra bekanta som har ett sånt yrke,	 sa han. Jo, sa jag, för jag känner en som är snickeri­	 arbetare, och när jag nu inte har bett om den där	 dyrbara utbildningen, varför ska jag då vara tack­	 sam. Men då sa han bara: Min son blir inte snickare	 och därmed punkt. – Jag önskar jag hade Åström	 till farsa i stället.	 – Då skulle jag allt ha börjat bra tidigt. Hur	 gammal är du?	 – Fjorton i somras.	 
	 – Jaha, sa Åström betänksamt, då vore det allt	 på tiden att du började med något ordentligt.	 Det svaret livade upp Karl-Gunnar och gav honom	 mod och gott humör igen. Något ordentligt! Ja, han	 skulle sannerligen vilja börja med något ordentligt.	 Men vintern gick, och vad skulle han göra? Det	 som från början var ett oväntat hopp och en van­	 vettig framtidsplan bleknade småningom till en trös­	 tande dagdröm. Kanske ändå en gång att han kom	 ifrån allt det här eländet ... Men nästa minut gällde	 det att hugga i med det dagliga plugget.	 På verkstaden visade han sig alltmer sällan. Hans	 inställning till Åström och till maskinerna hade fått	 något visst osäkert över sig. Inte så att han ett enda	 ögonblick var böjd att dela faderns nedlåtande syn­	 punkter, men han visste inte längre var han hade	 dem och var han hade sig själv. Som liten pojke	 hade han tagit äventyret som det kom, sorglöst och	 utan att fråga. Hans vaknande ungdom kom med ett	 nytt allvarsdigert medvetande om att det fanns något	 som hette framtid. Åströms direkta frågor och hans	 egen sammanstötning med fadern hade ställt upp	 problemet för honom. Själv kunde han inte bryta sig	 loss ur sin omgivning. Under ett allt strängare skol­	 arbete, som inte lämnade mycket tid över för grub­	 bel, såg han snickeriverkstaden blekna och för­	 
	 svinna i fjärran, en barndomslek på samma sätt som	 småskolans träslöjd, en dröm, alltför lycklig för att	 någonsin bli verklighet.	 Ett par år senare mötte Åström en gänglig och	 finnig ung man på gatan, med gymnasistmössa på	 huvudet och bekymrad uppsyn. På långt håll lyste	 det bleka ansiktet upp i ett lyckligt igenkännande,	 och när han gick förbi Åström, hälsade han. Det	 såg ut som om han ville stanna, men i sin obeslut­	 samhet fortsatte han, då han märkte, att den andre	 inte hade riktigt klart för sig vem han var.	 Först när han gått ett långt stycke, kom Åström	 underfund med vem gymnasisten hade varit. Samma	 stygn som en gång förr, bara mycket starkare och	 med en liten bitter giftverkan av hopplöshet, gick	 genom hjärtat på honom. Han vände sig om, men	 Karl-Gunnar hade redan vikit om ett gathörn och	 var utom synhåll.	 – Och det skulle verkligen kunnat bli något av	 honom! mumlade Åström, medan han fortsatte sin	 väg.	 
	 
	 
	 SNÄCKORNA	 
	 
	 
	 
	 
	 
	 
	 En ny mamma? Vedervärdig tanke. Inför vem	 som helst var Tord beredd att förklara, hur livs­	 levande klart han ännu mindes sin döda mor. Vis­	 serligen hade han varit en liten parvel på den tiden,	 knappt fyra år, och nu var han en stor pojke på	 tio, men sådant glömmer man ju inte. Han kom	 inte ihåg, om mamma hade haft ljust hår eller	 mörkt, inte om hennes ögon varit blå eller bruna,	 och ville han tänka sig hennes utseende, måste han	 ta sin tillflykt till porträttet, som stod inne på skriv­	 bordet. Följaktligen kunde han aldrig föreställa sig	 hennes ansikte annat än halvt framifrån. Vad hon	 än sade och vad hon än gjorde, så fick hon alltid	 säga och göra det så där en liten smula bortvänd,	 och alltid var hon bara i svart och vitt, hon hade	 ingen färg. Och ändå var han så säker på att han	 kom ihåg henne. Det hade varit som en annan dager	 i luften och en annan doft i rummen och en annan	 värme i hela världen, och det var just hon. Tord var	 alldeles säker på att han skulle känna igen den da­	 
	 gern och den doften och den värmen, om han någon­	 sin mer fick möta den, och långt under allt annat,	 som han gick och tänkte och önskade sig, låg alltid	 den förfärliga hopplösa hungern efter att få till­	 baka det där, det där obestämda, som han inte kunde	 beskriva för någon människa.	 Men en ny mamma, det var hemskt att tänka sig.	 Pappa hade då åtminstone varit kvar och varit hans	 pappa, bara hans. Nu skulle plötsligt en annan ha	 större anspråk på honom än han. Pappa brydde sig	 redan mer om henne, det märktes nog. Det värsta	 var, att han inte ville medge det, så Tord hörde det.	 Då lät det som om hela det här eländet ställdes till	 bara för Tords skull, och tänk en sådan lycka det	 var för den lille gossen, sade alla människor, och	 tänk så tacksam lille Tord borde vara och glad för	 att han nu fick en ny mamma av sin snälla pappa.	 Det där kunde de gärna låtit bli att säga.	 Hur det var hade pratet gjort honom spänd på	 vad som skulle hända, och när hon verkligen kom	 upp för första gången och hälsade på, var Tord idel	 ögon och öron. Men det var ingen mamma, det var	 ett vanligt fruntimmer. Tord tyckte inte om frun­	 timmer. De är sjåpiga och krafsiga, och vuxna	 karlar bryr sig konstigt mycket om dem, fast man	 skulle tycka det var under deras värdighet. Tord	 
	 hyste innerst inne den outtalade övertygelsen, att	 fruntimmer bara går omkring och lurar på att tränga	 sig emellan och störa den trofasta vänskapen mellan	 män – som nu mellan honom och hans pappa till	 exempel. Hädanefter skulle han hålla sig undan så	 mycket som möjligt, när hon fanns i farvattnen.	 Tord var alltså begripligt nog på mycket dåligt	 humör den dagen pappa skulle gifta sig med den	 nya. När Fina klädde på honom hans nya kostym,	 kinkade han och ville stanna hemma, och hur hon	 bråkade med honom, bar det sig inte bättre än att	 han började tjuta som en liten unge. Pappa kom in	 och tog honom i upptuktelse, och visst skämdes han,	 så han tystnade, men värre än skammen bet smär­	 tan, då han hörde den nervösa undertonen i faderns	 röst. Det var en ton, som tycktes komma långt bort­	 ifrån och inte gällde Tord. När han hade gått, kände	 pojken sig så grymt ensam, övergiven av hela värl­	 den, Fina med, som stod på deras sida och klädde	 honom till bröllopet, att han åter började gråta, men	 den här gången stilla och alldeles för sig själv. För­	 rådd, övergiven, utan hopp eller tröst följde han	 med i bilen och var med vid bröllopet utan att upp­	 fatta eller bry sig om de onödiga ceremonierna.	 Vid middagen efteråt hade det lugnat en smula	 inom honom. Ljuset, blommorna och de finklädda	 
	 gästerna överväldigade honom mindre än den goda	 maten. Men just som han ett ögonblick i lycklig	 glömska av förgånget och tillkommande stoppade	 munnen full, kom han att tänka på vad hela den här	 festen egentligen innebar, och borta var hans aptit.	 Den nya skulle bo hemma hos dem, det skulle vara	 hennes våning, där han, Tord, togs emot av nåd.	 Nu skulle det bli hennes hem, hennes och pappas.	 Tuggorna växte i munnen på Tord, så han fick rik­	 tigt svårt att svälja.	 Just då nickade hon under sin brudslöja och log	 mot honom. En smula röd – hon skulle bara vetat	 vad han satt och tänkte! – tittade han tillbaka, men	 varken nickade eller log. Aldrig skulle han småle	 mot henne, aldrig. Och medan han stirrade stint på	 hennes rosiga ansikte i de vita slöjorna, märkte han,	 att hennes blick blev osäker och sänkte sig mot tall­	 riken. En känsla av triumf flög igenom honom: hon	 kunde småle aldrig så – inte skulle hon tro att han	 var tacksam för det!	 Under de två veckor, då både pappa och den nya	 var borta – de var ute och reste tillsammans – gick	 Tord omkring i rummen som om det gällde att ta	 avsked. Här hade han trott att han var hemma. Miss­	 tag! Pappa kunde förfoga över det som han ville,	 han och den där nya. Själv var han utanför. Tåld.	 
	 På nåder. Fina hade redan gått över till fienden,	 henne kunde man inte lita på. Överhuvudtaget kunde	 man inte lita på någon i världen, när ens egen pappa	 förrådde en. Han var övergiven, han var maktlös	 – och ändå inte alldeles maktlös. Hade den där nya	 kommit och stört honom i det han trodde var hans	 hem, så skulle åtminstone han också vara där och	 störa henne i hennes hem. Han ville se, om hon inte	 många gånger än skulle få sänka blicken i osäkerhet	 och ta tillbaka ett småleende som inte besvarades.	 De båda bortresta kom hem dagen före Tords	 födelsedag. Upptagna av varandra, vänliga mot	 Tord, men utan att såras av hans avvisande håll­	 ning, flyttade de in tillsammans i ett rum och där	 kom flera stora koffertar med hennes tillhörigheter,	 så nog var det tydligt, att hon verkligen slog sig ner	 på allvar. I det längsta hade han kanske gått och	 hoppats, att alltsammans på något sätt skulle visa	 sig vara ett misstag, att ännu allting kunde rättas	 och bättras och hon flytta lika fort som hon kom­	 mit. Hade han, utan att erkänna det ens för sig	 själv, hyst en sådan barnslig förhoppning, så dog	 den nu slutgiltigt. Den natten grät Tord sig i sömn.	 På morgonen vaknade han av ett svagt buller utan­	 för i gången. Det är min födelsedag, var hans första	 tanke, och den kom honom att sätta sig upp i sängen.	 
	 Det är den nya, var nästa tanke, och den kom honom	 att krypa ner igen och dra täcket över öronen.	 De kom in med en bricka, det hörde han, både	 pappa och den nya, men Fina, som annars alltid var	 med, hon var inte med i dag. Kära gamla Fina! Rara	 älskade Fina! Då var det ju ingen födelsedag! Han	 glömde det förakt han öst över hennes huvud på	 sista tiden och tyckte i stället, att aldrig hade då nå­	 gon människa varit hans vän så som Fina. Därför	 ville de inte ha henne med, det var klart det.	 – Vi har den äran att gratulera! sade inkräk­	 terskan med munter röst, men Tord anade osäker­	 heten under hennes glada ton. Han fick ju lov att	 sätta sig upp förstås, och han gjorde det sansat, utan	 någon min av förtjusning.	 Paketen var snart öppnade, där var indianboken,	 där var ett munspel, där var en hel del annat. Ibland	 var det ganska svårt att behärska sig, men han	 gjorde det manligen. Inte en muskel rörde sig i hans	 allvarliga ansikte, men när allting var öppnat, bu­	 gade han sig där han satt både för pappa och för	 den nya och sade: Tack snälla pappa. Tack så	 mycket. – Han kunde inte förmå sig till att kalla	 inkräkterskan för mamma.	 Hela tiden anade han mer än såg, hur hon letade	 
	 efter en strimma förtjusning i hans min eller röst.	 Vänta fick hon! Med alla sina nådegåvor!	 Men nu, då allt var uppackat och Tord redan	 vände sig till chokladkoppen, som stod och kallnade	 på brickan med blåsippor omkring, gick fadern hem­	 lighetsfullt tillbaka ut genom dörren och kom in	 igen, ledande en cykel.	 Något av chokladen skvätte ut över täcket, och	 Tords mun blev stående öppen i ett ansikte, där	 ingen behärskning fanns kvar.	 – Pappa ... stammade han.	 – Det är från mamma! sade fadern.	 Tord begrep mycket väl vem som menades, men	 han såg förvirrad upp.	 – Från mamma? sade han förvånad. Men	 mamma är ju död?!	 – Snälla du, varför kan han inte lika gärna få	 kalla mig för Sigrid, om han nu hellre vill det! sade	 inkräkterskan. För resten så är den från oss bägge	 två.	 – Tack så mycket! sade Tord, och hans röst	 var åter behärskad och kall, och hans lilla sittande	 bugning var så väluppfostrad man kunde begära för	 det läget. Faderns min mörknade en aning, men Sig­	 rid tog hans hand, drog honom med sig och vinkade	 i dörren. Tord vinkade inte tillbaka.	 
	 Sitt första beslut att aldrig använda cykeln kunde	 han naturligtvis inte hålla. Men han använde den	 med ett förbehåll: han låtsades som om han bara	 hade den till låns. Så stoiskt långt drev han denna	 fiktion, att han till och med inför kamraterna vid­	 höll, att det var en lånad hoj. Det var ett stort offer,	 men så lyckades han också verkligen bibehålla en	 viss känsla av främlingskap inför denna största	 frestelse, denna jättegåva, som han en gång hade	 åtrått så hett.	 Den nya hade makt att uppfylla alla hans önsk­	 ningar, men han hade makt att uppge dem, så snart	 hon lade dem som gåvor för hans fot. Hon skulle	 inte ha makt över honom. Han ville inte stå i skuld	 till henne. Han ville vara fri.	 Men det fanns dagar, då han var utled på sin	 frihet. Det är mer ansträngande än någon anar att	 gå omkring i vardagslag och vara en stark hjälte.	 Ibland kunde han nästan tycka synd om henne, där	 hon satt och läste eller sydde och såg så bekymrad	 ut. Att hon var bekymrad for hans skull, det för­	 stod han. På sätt och vis hade han segrat i tvekam­	 pen – men det gjorde honom ingen större glädje.	 Inte är det så lätt heller att alltid, i vartenda ögon­	 blick, komma ihåg att man är utstött. En dag över­	 raskade han sig själv, då han krupit upp med en	 
	 äventyrsbok i sitt gamla hörn inne i vardagsrummet	 – överraskade sig med att sitta och känna det rik­	 tigt lugnt och trivsamt hemma – och med en skam­	 mens rodnad på kinderna över sin egen ärelösa	 slapphet gled han ner ur hörnet och drog sig till­	 baka in till sitt, där det inte var hälften så trevligt.	 För ett ögonblick hade han verkligen glömt bort, att	 hemmet inte längre var hans, han hade fallit in i	 gamla vanor. Men nu, nu var han olycklig igen, för	 det hörnet där inne, det fanns inte maken till, när	 man ville sitta och läsa – ja, nu grät han till och	 med bittra tårar över att det var så förlorat, så för­	 bjudet och förlorat. Att det måste finnas små gos­	 sar, som var så olyckliga som han – inte nog med	 att han först hade blivit av med sin mamma – sen	 hade han till på köpet blivit av med allt, som gav	 livet värde ...	 Sommaren kom, och man flyttade ut på landet.	 Det var ett nytt ställe i skärgården, och där ute	 glömde Tord snart alla sina olycksöden och alla	 hederns bittra fordringar för det myckna nya, som	 ropade på hans intresse. Vid bryggan låg segelbåtar,	 och en av dem tillhörde en familj med en son i tolv­	 årsåldern, Olle. Av honom lärde sig Tord alla namn	 på de olika delarna av båten och – teoretiskt –	 hur de användes. Den praktiska tillämpningen fick	 
	 pojkarna inte pröva på egen hand, men när Pelle	 kom – det var Olles stora kusin – då skulle Tord	 också få följa med ut och segla.	 Vid sidan av segelbåtarna hade Tord också ett	 annat stort intresse alldeles för sig själv: han sam­	 lade snäckor, som var särskilt vackra, både vanliga	 blåmusselskal, om de hade jämn, pärlemorglänsande	 innersida och fint blårandad yttersida, och sådana	 där krusiga små vita av olika storlekar, ibland också	 någon sten, som utmärkte sig alldeles särskilt i fråga	 om färg eller fin slipning. Under regniga dagar av­	 bröt han ofta sin läsning eller ritning med en liten	 inspektion av samlingarna, och han försökte också	 rita av några av de intressantaste exemplaren, fast	 utan större framgång.	 Här på landet var det som om den ständiga drag­	 kampen hade lugnat sig något. Krampen släppte	 taget, när han nu rådde om sig själv så fullständigt,	 och det här huset, som ingen av dem hade sett förr	 och där de bodde med hyrda möbler, var allas lika	 mycket eller lika litet. Sigrid var mer en ovidkom­	 mande, hon hörde kanske till och med dit på något	 sätt, och han lade för lite märke till henne för att	 hon skulle besvära honom.	 Så en dag, då han kom in i den lilla kyffiga tam­	 buren – han gick barfota och hördes därför inte	 
	 mycket – fick han se genom den öppna dörren, att	 hon hade satt sig framför hans samling, som han	 glömt ställa bort, och tittade på den utan att röra	 den. Hade hon fingrat på hans fynd, skulle han	 förmodligen tyckt det var närgånget, men just att	 hon inte rörde något, stämde honom milt. Han gick	 in och ställde sig bredvid henne. Hon såg upp.	 – Tycker – tycker Sigrid de är vackra? frågade	 han med blyg stolthet.	 – Ja, jag tycker de är mycket vackra, svarade	 hon allvarligt.	 Han märkte, att hon menade det. Många vuxna	 säger saker som de inte menar eller bara menar till	 hälften, och det hör man redan på det överdrivna	 tonfallet. Men hon talade stilla som man talar med	 en jämnårig eller med sig själv. Hon tyckte verk­	 ligen om dem.	 – Vill – vill Sigrid ha några? sade han hastigt	 och rodnade i detsamma, så att det var riktigt för­	 argligt, att hon just då skulle se på honom. Hon	 såg glad ut.	 – Vill du ge mig några? frågade hon lika stilla	 som förut.	 Han började plocka ut ett par stycken, som han	 tyckte han kunde avvara. Egentligen var det vackra	 stenar och snäckor allihop, och han kunde gott haft	 
	 användning för dem. Ändå växte urvalet, tills han	 hade en ganska försvarlig liten hög att räcka henne.	 I sista ögonblicket vaknade hans misstro åter.	 – Men Sigrid får inte kasta bort dem? slapp det	 ur honom, ångestfullt ur hans innersta djup.	 – Vad skulle jag då ha dem för, om jag tänkte	 kasta bort dem igen! svarade hon. Rösten lät näs­	 tan lite stött, och det lugnade honom. Hon ville	 verkligen ha dem.	 – Ja – här får Sigrid då, sade han och tömde	 sin näve i hennes öppna hand.	 Just då vaknade en ny fruktan inom honom: att	 hon skulle rusa upp och krama honom och tacka	 honom och visa, att nu hade hon lurat honom, nu	 hade hon vunnit honom, och det var bara därför hon	 hade låtsat tycka om snäckorna ... För säkerhets	 skull tog han två steg tillbaka. Han hade givit sig	 in på ett vågspel.	 Men ingenting sådant gjorde hon. Hon sa tack	 så som Olle skulle gjort det, hon tittade hela tiden	 på snäckorna och gick bort med dem för att söka	 efter ett förvaringsställe. – Det var all right.	 Han steg ut på trappan i solskenet. Det hade hänt	 något bra, tyckte han. Hans ställning hade plötsligt	 blivit en annan, och han kände, att den nu skulle	 förbli som den var. Utan att kunna klargöra det för	 
	 sig själv i tydliga tankar och ord, hade han en lyck­	 lig förnimmelse av att han äntligen hade upphört	 att vara gäldenär. Han hade givit – han skulle nog	 också våga ta emot.	 En fred var sluten, och han drog djupt efter	 andan. Det var som en okänd och ändå välkänd	 dager i luften, en doft, en värme i världen – bara	 en aning, men den gav honom en trygghet, som han	 inte hade haft på långa långa tider och ändå måste	 ha saknat så bittert ...	 
	 
	 
	 
	 
	 
	 
			 V	 
	 
	 
	 
	 
	 
	 
	 
	 STRÖVTÅG I SARAJEVO	 
	 
	 
	 
	 
	 
	 
	 
	 I	 
	 För ett främmande öra har namnet Sarajevo en	 ödesdiger klang: det var här det skottet lossades,	 som blev världskrigets startsignal. Och guiden visar	 ännu främlingen det gathörn där det skedde och pe­	 kar ut den väg bilen tog. På husväggen intill har	 man satt upp en minnestavla med inskrift: PÅ	 DENNA HISTORISKA PLATS FÖRKUN­	 NADE GAVRILO PRINCIP FRIHETEN DEN	 HEL. VIDS DAG DEN 15 (28) JUNI 1914.	 Men för den som besöker platsen kommer snart	 den levande staden att tränga minnena i bakgrunden.	 Sarajevo är ingalunda vilken liten stad som helst,	 hänvisad till sina minnesmärken för att kunna dra	 uppmärksamheten till sig. Den är förmodligen en	 av Europas mest egenartade städer, en Österlandets	 utpost, som trots den dagliga intima blandningen	 med västern har behållit sin orientaliska färg re­	 nare än numera ens det europeiserade Turkiet.	 
	 En allmän helgdag.	 
	 Reser man från Belgrad på morgonen, är man	 framme i Sarajevo så sent på kvällen, att det redan	 är fullständigt mörkt. Det är en vacker syn, när	 ljusen glimmar fram, utströdda över hela slutt­	 ningen nedanför järnvägsvallen och på motsatta si­	 dan åter stigande mot höjden; men än vackrare är	 staden vid dagsljus. Ty Sarajevo ligger på slutt­	 ningarna kring den dalsänka, där floden Drina rin­	 ner fram, 600 meter över havet. Riktigt hett, som i	 Belgrad eller Dalmatien, blir det aldrig här. Också	 på den hetaste middag följer en kylig kväll, och regn	 och rusk är vanliga gäster. Runt horisonten sträcker	 sig bergen, tillräckligt höga för att verka majestä­	 tiska, tillräckligt långsluttande för att man inte skall	 känna sig beklämd, och i solskenet lyser vita hus­	 klungor mot den gröna bakgrunden av skog och	 ängar. Högt ovanför de sista gatorna ligger en grön	 sluttning med underliga vita fläckar. Det är de	 spanska judarnas kyrkogård med sina gravstenar.	 Det är betecknande för Sarajevo detta, att man	 inte kan se på en utsikt, inte gå en gata fram utan	 att bli påmind om de många religioner, som lever	 här sida vid sida utan att blandas. Överallt i staden	 stiger moskéernas smäckra minareter mot himlen,	 kyrkor av olika bekännelser välver sina kupoler och	 sträcker sina torn, och synagogor finns av två slag,	 
	 de spanska judarnas och de andras. Går man på	 gatan, kan man inte undgå att möta folk i muham­	 medansk dräkt: beslöjade kvinnor, män i fez; då	 och då är fezen lindad med en snövit bindel, då är	 det en skriftlärd man har stött på, kanske utexami­	 nerad i den muhammedanska högskola som finns	 just här i Sarajevo; eller också är bindeln stickad	 med gult silke – då är bäraren en hadji, han har	 varit i Mecka som pilgrim. – Från landsbygden	 kommer bondfolk in till staden i sina pösande folk­	 dräkter, som måste vara otroligt varma nu på som­	 maren med sitt myckna ylle; i allmänhet är de gre­	 kisk-katolska, men en och annan bär turban, då är	 han muhammedan. Bland de spanska judarna är det	 kvinnorna, och bland dem egentligen bara de äldre	 man kan känna igen: deras huvudbonad är en ovan­	 ligt missklädsam kask av något damastliknande tyg,	 ofta invävt med några stora blommor i fina färger	 och ofta med guldkant nertill. Munkar och nunnor	 möter man också. Nunnorna tillhör en skolorden,	 uppfostrar alltså unga flickor, munkarna är i all­	 mänhet franciskaner och lär vara goda vänner med	 folk av alla religioner och bekännelser; dessutom	 finns här en och annan jesuit som lärare vid olika	 skolor.	 Vill man riktigt göra klart för sig religionsbland­	 
	 ningen, behöver man bara tänka på de överhuvuden	 som staden hyser: en romersk-katolsk ärkebiskop,	 en ortodox metropolit, en rëis ulema (muhamme­	 dansk biskop), två rabbiner och en protestantisk	 församlingsföreståndare.	 Med avsikt har jag talat om religioner, inte om	 raser. Raserna är visserligen också blandade, men	 det är inte utmed rasgränserna som skiljelinjerna	 går. Muhammedanerna till exempel är till allra	 största delen serber, och serberna lär från början	 ha varit en ljus ras, invandrad norrifrån. (I själva	 verket är det påfallande, hur många blonda huvu­	 den man ser ända längst ner i södra Jugoslavien.)	 Under turkarnas herravälde antog de islam till skydd	 och bekvämlighet, och har sedan dess hållit fast vid	 sin en gång påtvingade tro. Det gör till en början	 ett överraskande intryck, när man får se en djupt	 beslöjad kvinna dra med sig en liten Kalle eller Lisa	 med linvitt hår; man kommer att tänka på bort­	 bytingar och barnarov. Och åtskilliga av de fez­	 prydda männen i basarerna skulle mycket väl kunnat	 heta Svensson. I vardagslag talar man visserligen	 om ”turkarna”, men menar muhammedanerna.	 I vissa fall sammanfaller religion och ras, och den	 religiösa pieteten kan då ha sina sidor. Så hos de	 spanska judarna, sefarderna. Inflyttade hit för	 
	 hundratals år sedan undan religionsförföljelser i sitt	 hemland, har de noga undvikit all uppblandning ens	 med sina västliga rasfränder, strängare än de i sitt	 iakttagande av seder och bruk. Som de aldrig varit	 särdeles många, har följden blivit ett intensivt in­	 gifte, och många av de typer man möter skvallrar	 om degeneration. Konstnärligt temperament och	 smak har de emellertid. De spansk-judiska dan­	 serskorna lär överträffa alla andra, och Sarajevos	 kanske vackraste byggnad är sefardernas nya syna­	 goga, ännu knappast färdig.	 Det märkbaraste och mest egenartade inslaget i	 stadens liv är naturligtvis det muhammedanska. Som	 jag redan nämnt, är det i Sarajevo man bör söka	 Orienten nu sedan Mustafa Kemal har avskaffat	 slöja och fez i Turkiet. Här lever de kvar. Inhöljda	 i sina vida tygpåsar och med ansiktet gömt bakom	 en kort svart slöjbit skyndar de muhammedanska	 kvinnorna genom gatorna med torgkasse i handen	 eller med elegant väska, last fashion. På Sarajevos	 corso utmed floden kan man se åtskilliga, som helt	 lagt bort den vida överklädnaden och uppträder i	 modern promenaddräkt, fortfarande dock med slöja.	 Är bärarinnan mycket frigjord, är slöjan emellertid	 inte tjockare än sorgslöjor hos oss. Allt detta gäller	 endast de gifta, ty de unga flickorna bär ingen slöja	 
	 alls, bara en stor schal om huvudet, som ger deras	 unga drag en oskyldig och madonnelik prägel. Det	 är alltså inte längre sant, att den muhammedanske	 ynglingen gifter sig utan att ha sett sin tillkomman­	 des ansikte – men det har varit, ty en sådan frihet	 för de unga flickorna är snarast att räkna som an­	 passning till den nya tiden. Lagen i all sin stränghet	 bjuder egentligen, att en kvinna alltifrån den stund	 hon verkligen mognat till kvinna skall uppträda be­	 slöjad. I tysthet lär det visst länge ha försiggått en	 strid mellan kvinnorna och prästerna om slöjan, men	 ännu så länge har tydligen de senare varit starkare.	 Det muhammedanska inslaget gör sig så mycket	 starkare gällande, som muhammedanerna till anta­	 let är varje annan bekännelse överlägsna: de ut­	 gör drygt en tredjedel av stadens befolkning och har	 långa tider konstant hållit sig vid den siffran, me­	 dan det annars försiggår en del förskjutningar mel­	 lan de olika religionernas anhängare. (Det är sär­	 skilt den grekisk-ortodoxa kyrkan som vinner ter­	 räng på den romersk-katolskas bekostnad.) Både	 förste och andre borgmästaren i staden är muham­	 medaner. Vissa yrken ligger till övervägande del i	 muselmanernas händer, särskilt hantverk och kö­	 penskap. Vid den statliga hantverksskolan, om vil­	 ken mera nedan, är varenda lärjunge muselman.	 
	 Varför? Det har helt enkelt blivit så, det är tradi­	 tion, och föreståndaren, som visade oss omkring i	 skolan, förklarade, att det skulle bli ganska synd om	 en stackars enstaka kristen yngling, om han släpp­	 tes in bland alla de andra.	 Att man i Sarajevo och för övrigt hela Jugoslavien	 inte ser en skymt av söderns beryktade djurplågeri	 lär vara att tillskriva det muhammedanska infly­	 tandet. Vänlighet mot djuren hör till Islams bud. På	 skämt berättas det, att en muselman som hittar en	 lus i sina kläder helt enkelt släpper den på gatan.	 Så långt går det nog inte, men att alla de katter	 som föds i staden förblir odränkta, det kan vilken	 besökare som helst övertyga sig om personligen.	 Aldrig har jag sett eller tänkt mig en plats så full	 med katter som Sarajevo. På vartenda tak vandrar	 de, magra och eländiga, men livslevande och utan att	 frukta någon människa. Under varenda stol utanför	 butikerna kryper en à två kattungar, och på de so­	 liga trapporna levs ett idylliskt kattfamiljeliv. Och	 ve den som vågar röra duvorna på torgen! Det är ett	 venezianskt vimmel, koncentrerat kring någon gam­	 mal gubbe eller gumma, som samlar stora skaror om­	 kring sig och på sig för att mata dem.	 De muhammedanska bodarna ligger samlade i en	 särskild stadsdel, rad i rad som österländska basarer	 
	 skall ligga. Och bakom dem sträcker sig smala, lus­	 tiga gator upp mot höjden, med hus där övervå­	 ningen skjuter ut en smula över den undre och där	 burspråken ibland är täckta av tätt snidat gallerverk	 av trä, så att ingen kan se in, men invånarna kan	 titta ut – gamla haremsburspråk. Där uppe går	 kvinnorna omkring obeslöjade och hänger upp tvätt,	 vissa om att inte möta någon muhammedansk man så	 här dags (andra än muhammedaner är det inte så	 noga med, de räknas inte), och småbarnen springer	 omkring i solskenet med det minsta möjliga på sig.	 Så ser Sarajevo ut i stora drag.	 
	 
	 
	 
	 
	 
	 
	 
	 
	 
	 II	 
	 En vandring genom de turkiska basarerna gör	 verkligen ett sagolikt intryck. De smala gatorna rym­	 mer ingen modern trafik, här färdas varken bilar	 eller spårvagnar, inte ens en cykel kan ta sig fram	 bland vimlet av fotgängare. Då och då banar sig	 några bönder med lastade dragare, hästar eller mul­	 åsnor väg genom mängden, men det går inte fort,	 och varannan minut måste de ropa – deras rop	 har för övrigt en viss likhet med varningssignalen	 i vår barndoms kälkbackar: ”Öpp! ” Det är tydligen	 internationellt.	 På ömse sidor sträcker sig den långa raden av	 öppna bodar, ofta på samma gång butik och hant­	 verkslokal, och liksom i andra österländska städer	 har alla hantverkare av samma slag sina affärer vid	 en gemensam gata. En gata är skohandlarnas gata.	 De just nu moderna flätskorna är en jugoslavisk	 nationalvara, de bärs också av bönderna, fast för­	 färdigade av enklare material och försedda med en	 pittoresk snibb framtill. Naturligtvis finns det också	 
	 västerländska modeller i alla schatteringar, men	 också de urgamla inhemska eller österifrån komna	 opraktiska styltskorna säljs – en träplatta med två	 klossar under. Jag såg verkligen folk (muhamme­	 danska kvinnor, inga andra), som gick med dem och	 gick ganska bra.	 På skomakargatan hände mig en lustig episod. Vi	 gick förbi en liten skomakarverkstad, som såg så	 ovanligt hemtrevlig ut; en mästare och några gesäl­	 ler satt där inne i det skuggiga men fullt öppna	 rummet och arbetade med kaffeservisen bredvid sig	 på bänken. Jag gick några steg ifrån, lyfte min	 kamera och siktade. Vilda avvärjande gester från	 innevånarna! Gubben själv kastade sig skräckslagen	 ner bakom något skynke, och en av pojkarna höll	 händerna för ansiktet. Aha! tänkte jag och samlade	 mina religionshistoriska kunskaper, – de vill tyd­	 ligen göra vad de kan för att hindra mig bryta mot	 Koranen och göra bilder av människor. Har de nu	 gjort allt de kan, så måste de anses vara utan skuld,	 skulden komme över mitt huvud. – Och pietetslöst	 knäppte jag dem. Efteråt ångrade jag mig, ty jag	 fick höra, att vidskepliga muhammedaner väntar sig	 döden, om någon fotograferar dem. Nu hoppas jag	 verkligen, att den stackars gubben inte suggererar	 ihjäl sig innan årets slut. Ett gott omen tycks det	 
	 mig vara, att fotot misslyckades fullständigt. Jag	 önskar bara jag kunde tala om det för honom!	 Vid en gata är larmet öronbedövande. Det är	 konstsmedernas. Där siras de små turkiska kaffe­	 serviserna av koppar och mässing, som man kan få	 köpa för en mycket blygsam penning. Stora fat och	 skålar dekoreras också, ofta utomordentligt vackra.	 Alla former, både här och på torget, där keramiken	 säljs, bär vittne om den kulturkrets dessa människor	 av vår egen ras assimilerats av: det är de arabiskt-	 turkiska smäckra linjerna, de hög- och smalhalsade	 kärlen, de slingrande arabeskerna österifrån.	 Mattor och bonader vävs i Sarajevo, men schalar	 och annan sådan flärdfull ljuvlighet importeras för	 det mesta från Mindre Asien. Vill man se sådant,	 bör man gå till Hasanović vid Stora moskén. Dit	 fördes vi också av vår över all beskrivning älskvärde	 ciceron, resebyrån Putniks chef direktör Woelz, och	 tillbringade en frestelserik stund bland vackra ting,	 billiga nog i sitt slag, men dyra i förhållande till vår	 reskassa. Innehavaren, Hasanović själv, var en typ	 att lägga märke till: en mörk ung man, på samma	 gång med den språkkunniga smidighet som anstår en	 orientalisk affärsinnehavare och med den förnäma	 tillbakadragenhet i sätt och väsen, som anstår en	 medlem av en av stadens mest ansedda familjer.	 
	 Vårt intresse för honom blev egentligen riktigt liv­	 ligt först vid ett senare tillfälle, då vi fick höra, att	 han varit ledare för det muhammedanska partiet på	 den tiden, då partier ännu var tillåtna i Jugoslavien.	 Nu, under diktaturen, är de som bekant förbjudna.	 Vill man se konsthantverket i sin prydnad, bör	 man gå till den statliga yrkesskolan. Vad som görs	 i bodarna är alltid mindre omsorgsfullt gjort, efter­	 som köpmannen ju framför allt har intresse av att	 få saken färdig snart för att få sälja så mycket som	 möjligt. Också yrkesskolan säljer, och lärjungarna,	 som går där i fyra år, har en blygsam avlöning, som	 emellertid räcker till livsuppehället. Ett fyrtiotal	 unga pojkar av olika åldrar – i allmänhet kommer	 de hit efter fyraårig folkskola – sitter i de olika	 rummen för gravering, ciselering, metallinläggningar	 i trä och niellering, de flesta klädda i fez också	 inomhus, alla med mycket högtidlig min, bemödande	 sig om att inte märka de besökande, men tydligt	 nervösa, om man stannar och ser på deras arbete.	 Det är mycket vackra saker som görs här, alla efter	 gamla inhemska, d. v. s. ursprungliga orientaliska	 mönster.	 Det finns också ett statligt väveri, som går efter	 samma hemslöjdsprinciper. Det är ingen skola, utan	 ren industri – utom tobaksindustrin egentligen den	 
	 enda staden har – men också där väver man efter	 gamla mönster, och om det ibland händer att man	 kopierar franska gobelänger, så är det för att visa	 vad man duger till. Utsökta färger och vackra	 mönster finns det gott om – särskilt de persiska	 silkesmattorna har underbara skiftningar. Så är det	 också fantastiska sifferuppgifter vi får höra: på en	 kvadratmeter av en sådan persisk silkesmatta går	 det inte mindre än 400,000 knutar, och det tar 2 1/2	 månad att få ett så stort stycke färdigt.	 Utom yrkesskolan finns det inte många högre	 läroanstalter i Sarajevo, bara ett folkskolesemina­	 rium och så den ovan omtalade muhammedanska	 högskolan. Vi var där och synade den. Byggnaden	 gav ett visst intryck av förfallen storhet, och prak­	 tisk men mycket torftig västerländsk inredning höll	 på att tränga ut den ursprungliga österländska. Det	 enda som ur turistsynpunkt var något att se var	 kollegierummet, där en lång låg bänk med dynor	 löpte runt en upphöjning på ena sidan av rummet:	 det var professorernas plats. Annars såg anstalten	 ut som anstalter gör mest, med föreläsningssal och	 bibliotek, som inte skilde sig från seminarielokalerna	 vid våra högskolor annat än genom sin större torf­	 tighet och genom den egendomliga beskaffenheten	 hos böckerna i bokskåpen runt väggarna: till största	 
	 delen arabiska skrifter, antagligen mest exegetiska	 arbeten. Som skolan är internat, ville vi gärna se ett	 sovrum också. Den unge sympatiske mannen, som	 visade oss omkring, ryckte på axlarna och försäk­	 rade att det inte var något att se, men om vi ville	 så ... Och det var verkligen det mest spartanska	 man kunde se. Kalkade väggar, ett litet smutsigt	 fönster, en säng, en stol, ett bord, punkt och slut.	 Det vore naturligtvis alldeles fel att uppfatta an­	 stalten som en högskola i västerländsk mening. Vad	 man får lära sig där är huvudsakligen arabiska och	 skrifttolkning. Vi är numera långt från den tid, då	 kristenhetens ende bildade man hade studerat vid ett	 islamitiskt universitet. Icke dess mindre berättigar	 en avgångsexamen från denna muhammedanska	 högskola inte bara till prästämbetet utan också till	 en muhammedansk domarplats. Det finns nämligen	 områden av den jugoslaviska lagen, där muhamme­	 danerna intar en särställning och döms av egna do­	 mare efter koranen, nämligen i frågor som rör gif­	 termål, skilsmässa och arv. Den nuvarande dikta­	 turen arbetar för att upphäva denna särställning och	 åstadkomma enhetliga bestämmelser också här, och	 som det synes inte utan grunder. Särskilt de mu­	 hammedanska skilsmässobestämmelserna har mörka	 skuggsidor. Det är lätt att skiljas från sin hustru,	 
	 om man är muhammedan, och några större under­	 hållsskyldigheter har man inte, ungefär 30–40	 svenska kronor är nog för att man skall ha uppfyllt	 all rättfärdighet. Så är också skilsmässor särdeles	 vanliga. Och som kvinnorna naturligtvis aldrig har	 lärt sig något yrke, överhuvudtaget sällan kan någon­	 ting annat än sköta ett litet muhammedanskt hushåll,	 och som det inte är någon efterfrågan på muhamme­	 danska hushållerskor i Sarajevo, så är prostitutio­	 nen den enda väg som står dem öppen, om de vill	 leva. Det lär finnas ett stort antal prostituerade	 (fortfarande beslöjade!) på Sarajevos gator, och	 vilka faror för folkhälsan det innebär behöver jag	 inte gå närmare in på.	 Vår älskvärde ciceron beklagade, att inte Sarajevo	 hade fler läroanstalter. Staden är tämligen stor –	 ungefär 70,000 invånare – och dessutom särskilt	 lämplig som bildningscentrum, ansåg han, därför att	 den har ett sådant utmärkt museum, ett av de bästa	 i landet. Det var verkligen ganska ståtligt. Tyvärr	 är jag inte botaniker, så jag kunde inte suga någon	 näring ur den botaniska avdelningen, där Bosniens	 och Herzegovinas samtliga växter finns samlade,	 men där finns också en ansenlig etnografisk avdel­	 ning, en arkeologisk samt en zoologisk. Alltså en hel	 del. Den arkeologiska var i och för sig inte så märk­	 
	 värdig, men här på Balkan fattas man ovillkorligen	 av en viss rysning, när man ser det gångna glimta	 fram i sten och metall. Få trakter har varit utsatta	 för sådana växlingar, sådana härjningar – direktor	 Woelz själv hade varit med i inte mindre än sex	 krig – och översvämmade av ett sådant myller av	 raser, folk och kulturer. Österrikarna – turkarna –	 romarna – namn på skilda världar, som dragit över	 och förbi – och längst borta i fjärran skymtar den	 tid, då de grekiska stammarna drog fram över	 halvön. Hela Balkan är fyllt av saga och sägen allt­	 ifrån den tid som ligger insvept i urtidsdimma och	 ända fram till i går ...	 
	 
	 
	 
	 
	 
	 
	 
	 
	 
	 III	 
	 I Ragusa träffade vi en målare, som förklarade	 sin hjärtliga avsky för Sarajevo med de orden: ”Det	 är en stad, där västerland och österland är blandade	 på ett perverst sätt.” I mina ögon vittnar en sådan	 blandning tvärtom om oskuld. Vackert är det inte	 alltid, stilrent är det inte alls, och ändå tycker jag,	 att en hadji med svart paraply är en på sätt och vis	 upplyftande syn. Han är ännu ett stycke original­	 kultur, har ännu inte blivit museikonst och hem­	 slöjd. När man upptäcker stilen, då är den första	 friska oskulden redan förlorad.	 Oskyldigt i den meningen är Sarajevo för visso.	 Går man i den gamla ortodoxa kyrkan, där stadens	 förnämsta familjer alltid har hållit till, möts man	 av de gräsligaste oljetryck sida vid sida med under­	 bara gamla mörknade ikoner, allt förenat av samma	 fromhet, och över huvudmoskéns vackra mattor svä­	 var hemska elektriska lampor. Det är möjligt, att	 senare tider börjar ställa upp strängare fordringar.	 För turistens öga märks det i varje fall inte. Sara­	 
	 jevo är inget Skansen på något sätt, det lever sitt	 äkta liv med koran och paraply.	 I stadens nöjesliv är blandningen påfallande. Re­	 dan att åskåda en amerikansk (färglagd!) vikinga­	 film om hur Leif Eriksson drog mot väster för att	 utbreda kristendomen, medan man omkring sig ser	 en publik, som åtminstone till halva sitt antal bär	 fez, gör ett ganska egendomligt intryck. Men betyd­	 ligt intressantare är det att söka upp något litet	 nöjesetablissemang av den art som hemma närmast	 skulle kallas varieté.	 Vi hade redan av en slump råkat dricka te på ett	 sådant litet kafé med sångerska, clowner, hunddres­	 syr och tydligen också dans, fast den senare redan	 var slut, när vi kom, och den otroligt tjocka, otro­	 ligt sminkade och otroligt oxygenolblonda prima­	 donnan gick omkring och samlade slantar på en tall­	 rik. Det är nämligen på alla sådana ställen de upp­	 trädande konstnärernas sätt att få ut sitt gage.	 Publiken ger allt efter tycke och smak, och ju större	 konstnär, dess större är hänförelsen bland åskådarna	 och följaktligen också givmildheten. Vår utomordent­	 lige ciceron lovade emellertid att ta oss med på sta­	 dens förnämsta ställe i genren, och efter lång vän­	 tan – föreställningens glansnummer kommer inte	 förrän sent på kvällen – begav vi oss till Schadrvan.	 
	 Schadrvan är ett turkiskt namn, som betyder	 springbrunn, och en sådan fanns också, om man kan	 använda det namnet om den blygsamma lilla vatten­	 stråle – inte olik dem som för något år sedan	 gjorde sitt segertåg runt Stockholms restauranger –	 som strilade mot höjden, medan olikfärgade lampor	 belyste vattnet och undersidan av en kanariefågels­	 bur, som var placerad rakt över. Borden var dukade	 dels under tak, dels i mitten av trädgården under bar	 himmel, och föreställningen pågick omväxlande på	 två scener, utförd av två olika sällskap, så att publi­	 ken aldrig behövde befara någon paus.	 Det ena sällskapet var en rysk skådespelartrupp,	 som skådespelare betraktade inte så dåliga, fast det	 stycke de spelade var mer än lovligt enkelt (en mo­	 dern och förgrovad Argbigga) – men som balett­	 trupp däremot något så fasligt, att jag var glad att	 sitta med ryggen åt dem. De infödda och mindre	 bortskämda åskådarna tycktes däremot njuta i fulla	 drag av dessa kontinentala fläktar. Alldeles särskilt	 rolig var en gammal spansk judinna, som satt vid	 bordet intill vårt och följde allt med skälvande in­	 tresse i sitt darrande, rynkiga och gulnade ansikte.	 Jag undrade vad gumman egentligen tänkte om det	 hela, och undrar det än, fast min bordsgranne väl­	 
	 villigt upplyste om att hon var för gammal för att	 överhuvudtaget tänka någonting.	 Det största intresset koncentrerade sig i alla fall	 omkring den andra scenen, behärskad av ett in­	 hemskt sällskap. Själva scenen var lustig nog. Belä­	 gen i hörnet, så att två väggar av salen bildade fond,	 och i det fristående hörnet markerad av en smal	 pelare från golv till tak, kunde den inte gärna bestå	 sig med någon ridå. På det lilla platta brädgolvet	 befann sig inte bara alla de uppträdande, som alltså	 under sina egna pauser satt och såg på längs scenens	 väggar, utan också hela orkestern. Denna var dock	 inte fulltalig, bestod bara av en fyra-fem man, och	 bland instrumenten fattades bland annat den be­	 römda guzlan, det nationella instrumentet. Fonden	 var målad med fönster, genom vilka man såg ut över	 ett paradisiskt landskap, och gav närmast intryck av	 väggarna i en turkisk kiosk.	 När vi kom, var det det ryska sällskapets tur att	 uppträda, och vi ägnade oss med iver åt den natio­	 nella födan, små stycken av fårkött, rostade på	 pinne och serverade med en myckenhet rå lök under	 det svåruttalade namnet tjeváptschitji. Äntligen hade	 ryssarna slutat, och den serbiska sångerskan steg	 fram från sin vägg.	 
	 Det var serbiska folksånger hon sjöng, allvarliga,	 långsamma melodier med klagande ödsliga tonfall,	 inte olika de ryska folkvisorna och på inte alltför	 långt håll släkt med de finska och skandinaviska.	 Vad som verkade särskilt egendomligt och vackert	 var den teknik i uppträdandet, som tycktes vara det	 vedertagna, att döma av våra erfarenheter också	 från det förra enklare stället: med några små korta	 vårdslöst spänstiga steg trädde hon ut på scenen,	 satte fram ena foten, lutade huvudet något bakåt med	 en överlägsen åtbörd och sjöng i denna stolta ställ­	 ning, utan att någonsin sträcka sig på tårna, lyfta	 på axlarna eller sträcka fram händerna, som	 sångerskorna brukar hos oss. De gester hon gjorde	 inskränkte sig till ett och annat majestätiskt steg	 (på hela foten), framåt eller åt sidan, och stolta,	 passionerade kast med huvudet. Rösten var ganska	 vacker, inte vidare väl skolad, men intensivt ut­	 trycksfull. Här är det det avgörande. Skolningen kan	 man undvara, men inte den levande anden, inte glö­	 den. Först den, och bara den, är konstnärskapets	 oeftergivliga villkor.	 Plötsligt fick jag se, att någon vid ett bord i när­	 heten av scenen ropade sångerskan till sig och talade	 med henne. Hon nickade och började på nytt. ”Det	 betyder, att han ber henne sjunga en bestämd sång”,	 
	 förklarade min bordsgranne, ”men så, att vissa ord,	 som har gjort särskilt djupt intryck på honom,	 kommer till sin fulla rätt och betydelse. ” Och hon	 sjöng verkligen också med ett egendomligt tonfall,	 som om hon pejlade den milsdjupa betydelsen i vissa	 rader. Med slutna ögon sökte hon efter just den	 känsla, som hon anade hos honom vid folkvisans	 ord. Det gjorde ett nästan mystiskt intryck.	 Sedan gick hon och hämtade de extra dinarer en	 sådan extra prestation kunde vara värd. Och här	 liksom överallt samlade var och en av de uppträ­	 dande ihop sitt gage i form av allmosor från	 publiken.	 Kvällens clou var två magdanserskor från Salo­	 niki, den ena armeniska, den andra spansk judinna.	 Den spanska judinnan kom först. Skakande en väl­	 dig lejonman, som lyste röd i det nakna elektriska	 ljuset – en stark lampa utan skärm hängde mitt	 över scenen, det var rampljuset – i glittrande, åt­	 sittande dräkt och med ett odygdigt Mona-Lisa­	 leende över sitt egentligen ganska fula ansikte steg	 hon fram på scenen och knäppte händerna. Ty som	 de spanska flickorna ackompanjerar sig med kastan­	 jetter, så dansar magdanserskorna till takten av sina	 egna knäppande fingrar.	 
	 Magdans brukar alltid beskrivas som något så	 vederstyggligt fult. Jag fick egentligen inte den upp­	 fattningen i Schadrvan. Mitt huvudintryck var en	 gamängaktig odygd över alla gränser, som tar i sin	 tjänst den otroligaste behärskning av alla de musk­	 ler och nerver i kroppen, vilka vanligen inte står	 under viljans kontroll – något som påminde om de	 allra självsvåldigaste visorna till ukulele, milsvitt	 från alla översinnliga ideal, eller helt enkelt släkt	 med småpojkarnas stolta skicklighet i att spotta ståt­	 liga bågar genom luckorna av tappade tänder, andra	 ännu mera ouppfostrade konststycken att förtiga.	 Plötsligt kommer det, barnsligt smeksamt, långt	 utdraget, uppsluppet och odygdigt: ”Meschai!”	 (Rör om!) Och så börjar kroppen röra sig omkring	 sig själv ... Att just den rörelsen, liksom motsva­	 rande med huvudet – ett fullkomligt omöjligt och	 otroligt trick – är avsett att framkalla en komisk	 effekt, är det inget tvivel om. Efter välförrättad	 ansträngning glider danserskan också tillbaka till sin	 plats med samma okynniga leende uppblandat med	 akrobatens triumf.	 Armeniskan har under tiden suttit och varit skön,	 österländskt och trånsjukt skön. Det är mycket för	 att få se henne dansa, som vi sitter kvar till sent	 på natten. Men det blir en besvikelse. Hon har inte	 
	 den andras temperament, och när det gäller mag­	 dans, är temperament otvivelaktigt viktigare än	 skönhet. Som de spanska judinnorna lär ingen	 dansa. Vi får höra en historia om en urgammal en,	 som lär bo uppe i de oåtkomliga turkiska kvarteren,	 men ibland, då vinet och anden överväldigar henne,	 vandrar ner till Schadrvan och dansar med ännu mer	 temperament än någon av de unga ...	 Då vi går, är klockan redan ett. Det är en mycket	 sen timme här i södern, där man har tidiga vanor	 både morgon och kväll. Men Schadrvan kommer att	 hålla på länge än ... Jag vet inte hur pass livlig	 publiken slutligen blir, man kan frukta det värsta,	 att döma av det lilla anslag som sitter på väggen:	 DEN ÄRADE PUBLIKEN UPPMANAS ATT	 INTE SLÅ SÖNDER GLASEN. I MOTSATT	 FALL BETALAS 20 DINARER. Nå, det kan ju	 också vara en enkel säkerhetsåtgärd, för att inte	 eventuella olycksfåglar sedan ska kunna beklaga sig.	 I umgängesformerna lär det alltjämt förekomma en	 del orientaliska inslag. Åtminstone hörde vi, jag vet	 inte om det är sant, att vill man riktigt vinna en	 muhammedansk kaféidkares bevågenhet, så bestäl­	 ler man kaffe med följande ord: ”Effendi (herre),	 jag besvär dig vid din vackra turkiska tro, ge mig	 en kopp kaffe!” Som sagt, hörsägen är hörsägen,	 
	 och i varje fall tycks man också i basarerna vara	 tämligen van vid västerlänningarnas mer oslipade	 sätt. Sarajevo går ganska säkert sin europeisering	 till mötes med snabba steg. Syns det ännu inte så	 mycket på ytan, så har det nog i stället försiggått	 omvälvningar på djupet. När man ser de unga tur­	 karna gå och promenera med sin fru i gott kamrat­	 skap och jämför med de äldre lantliga muhamme­	 danfamiljerna, där mannen går före och hustrun	 kommer traskande ett stycke efter, anar man, att det	 inte behövs många stötar för att fez, slöja och fä­	 dernas sedvanor skall falla. Det är kanske inte ens	 en fråga om årtionden, bara om år. Men innan det	 har skett, ser åtminstone den tillfällige besökaren	 ingenting annat än de ärevördiga utanverken, det	 som skiljer kulturerna och världarna åt, och Sara­	 jevo är fullt av det exotiskas tjusning ...	 
	 
	 
	 
	 
	 
	 
	 
	 
	 
	 IV	 
	 Trebinje är en liten muhammedansk (”turkisk”)	 stad inte långt från Ragusa, i sig själv inte så märk­	 värdig, men tämligen oberörd av främlingar och	 centrum för en kringliggande färgrik landsbygd.	 Skall man fara dit, bör det vara på en marknadsdag,	 onsdag eller lördag, för att man skall få en glimt av	 det folkliv, som blomstrar här alldeles för sig själv	 utan att snegla åt turisterna. Det är den brokigaste	 skara, som då rör sig kring de långa borden på	 marknadstorget, där landsbygdens produkter, gröna	 vattenmeloner, gula sockermeloner, röda tomater,	 grön och röd paprika, ligger uppstaplade i granna	 högar: unga bondflickor i lysande huvuddukar –	 framför allt gula, citrongula, smörgula och grädd­	 gula – äldre kvinnor i herzegovinska folkdräkter,	 lång vit klänning med broderad lång väst och den	 lilla runda röda mössan, placerad framme i pannan	 och med en lätt vit slöja nedhängande i nacken –	 bondgubbar i sina lustiga korta byxor, som sluter	 
	 till om knäna och för övrigt hänger som en säck –	 säkert ytterst bekväma – och så de tvättäkta ”tur­	 karna”, stadens egna innevånare. (Jag ber läsaren	 lägga märke till, att turkar här inte är namn på	 någon ras; ordet betecknar helt enkelt landets mu­	 hammedanska innebyggare av samma ras eller ras­	 blandning som de övriga.) Männen i herzegovinsk	 bonddräkt eller vanlig europeisk dräkt med fez,	 kvinnorna beslöjade med en liten svart slöja, utom	 de allra fattigaste, vilka söker hålla ihop sin huvud­	 schal framför ansiktet så gott det går. I skuggan	 under träden står böndernas åsnor bundna, och små	 åsneföl skumpar omkring i närheten av sina mödrar.	 När vi kom på morgonen halv åtta, var markna­	 den redan i full gång för länge sedan. Man har tidiga	 vanor här i landet, följer tämligen noga solen, som	 går upp klockan fem och ner klockan sju. En stund	 gled vi omkring i vimlet som jägare med kameran i	 högsta hugg – man hade kunnat fylla åtskilliga	 filmrullar på den marknaden – men som en mark­	 nad i alla fall förblir en marknad och inte förändrar	 sig mycket från sin första stund till sin sista, så	 lämnade vi den snart och gick ut för att se på stan.	 Moskén var snart synad. Vi var redan blaserade	 på moskéer. Den var i alla fall vacker, med arabes­	 ker i klara färger och arabiska skrivtecken på väg­	 
	 garna: några av Allahs hundra namn. Bilder och	 altaren får ju inte förekomma i en muhammedansk	 moské, påpekade vaktmästaren med stolthet.	 Som vi hade närmare nio timmar på oss innan	 tåget gick, gjorde vi oss ingen brådska, utan gick	 och strök på gatorna på måfå. Vi travade huvud­	 gatan fram ända till stadsporten – som de flesta	 gamla städer här kan Trebinje ståta med en ring­	 mur: få trakter har varit så oupphörligt utsatta för	 krig som Balkan, och för städerna har det alltid gällt	 att skydda sig så gott de kunde. Vid stadsporten var	 det bäst att vända, ty åt det hållet sträckte sig bara	 kala berg utanför, så långt ögat såg – de tröstlöst	 fattiga, sagolikt vackra vitskimrande herzegovinska	 bergen, där den glesa ginsten är det enda, som växer	 i sluttningarna mil efter mil.	 Hela staden verkar för övrigt fattig. De turkiska	 basarerna har inte den österländska yppighet, som	 vilar över Sarajevos handelskvarter. Där är det till	 stadsbor man säljer, här är det till bönder, och va­	 rorna är sträva och enkla nyttighetsartiklar, hinkar	 och grova skor och liar (och skäror. Man går ännu	 och skär skörden med skära!). Stadens enda silver­	 smed besökte vi. Det låter så förnämt, men i själva	 verket är det inget fett yrke att vara silversmed i	 Trebinje. Den stackars mannen själv satt där inne	 
	 bakom disken – det var en annan, som sålde hans	 varor – och såg obeskrivligt klen ut. Hans vackra	 filigransaker var billiga, och billiga var också de	 underbara antika turkiska smycken han sålde. Då vi	 frågade ut honom, berättade han, att han arbetade	 13–14 timmar om dagen och förtjänade ungefär	 2–3 kr. per dag.	 En tjänstvillig guide kom snart fram och erbjöd	 sina tjänster, och efter något prutande följde vi ho­	 nom. Också han var naturligtvis muhammedan och	 tyckte som sådan tydligen att kvinnan i allt bör rätta	 sig efter mannen, ty han och min man började sätta	 i väg med långa steg – de hade ungefär lika långa	 ben – medan vi fruntimmer, som inte hade lust att	 trava som små ölänningar i stekhettan, vägrade fort­	 sätta i den takten. Föraren avhånade oss på det för­	 aktfullaste och satte kronan på verket, när han	 längre fram pekade på vår reskamrat, fröken An­	 derberg, med orden: ”Kann das auch Deutsch?”	 Hur det nu var, visade han oss i alla fall fram till	 en muhammedansk kyrkogård. Nå, vi hade sett så­	 dana förut, men han ville inte försumma tillfället	 att undervisa oss. De här gravarna med turbanerna	 var mansgravar. De andra var kvinnogravar. De där	 stora gravstenarna med väldiga fezer på var resta	 över någon pascha eller annan hög ämbetsman. Alla	 
	 var vända mot öster, för att man skulle uppstå med	 ansiktet mot Mecka, där Domaren skulle komma på	 den yttersta dagen. Långsamt stavade han igenom	 några av inskrifterna – namn, fadersnamn och	 data.	 Skolan, som vi gick förbi, var stängd – två må­	 naders ferier under hetaste tiden. De stackars barn,	 som vi tidigare på dagen hade hört och sett läsa	 där inne under en turbanprydd och alltså skriftlärd	 lärares överinseende – med en ton, inte olik den	 som förr brukades i våra folkskolor i obygden,	 halvt mässande – var tydligen olyckliga ferieläsare.	 Äntligen, efter långa och heta vandringar, blev vi	 av med föraren. Något särskilt märkvärdigt hade	 han verkligen inte visat oss, bara sådant som man	 kan se med egna ögon, och nu beslöt vi vandra på	 egen hand, helt enkelt ge oss ut på landsbygden utan­	 för och fräckt kliva in i stugorna. En annan man,	 lika tjänstvillig som den förre, erbjöd sig visserligen	 att visa oss ett gammalt turkiskt harem, men vi av­	 böjde tacksamt. Ska man lunka omkring i söderns	 middagsgass, så är det oändligt mycket mindre be­	 tungande, när man gör det helt och hållet på eget	 bevåg.	 De allra flesta, från tjänstemännen på resebyrån	 Putnik och till chaufförer och guider, spärrar upp	 
	 ögonen och tror sig ha att göra med rubbade män­	 niskor, när man förklarar, att man vill se på bond­	 stugor. Det var emellertid vad min man hade satt	 sig i sinnet att göra, och av några lyckade försök	 i Montenegro kunde man sluta sig till att de minst	 ovilliga var bönderna själva: de var glada åt främ­	 mandet, nyfikna och roade, dessutom vänligt stämda	 över att här var någon som försökte lära sig deras	 språk. Vi gick alltså gladeligen på och steg in i första	 bästa stuga.	 En gammal skröplig gumma kom och öppnade.	 Min make försökte klargöra vårt ärende, och sedan	 gumman väl försäkrat, att här var mycket fattigt	 och ingenting att visa, bjöd hon oss vänligt stiga in.	 ”De som inte har någon mark har det svårt här”,	 sade hon. Det var alltså inte någon bondstuga.	 Stugan var inte hennes, hon bodde ensam ett	 stycke därifrån, utan den hyrdes av en familj.	 Hustrun och barnen var hemma. Den lille minste låg	 och sov på bara stengolvet med ett skynke över sig	 för flugornas skull, ty de svärmade i hundratal	 överallt i rummet. Barnen fick karameller, och sam­	 talet kom i gång. Mannen var arbetare vid fabriken	 nere i staden. Han hade 600 dinarer i månaden	 (ungefär 40 kr.), av det gick hundra till hyran, och	 resten skulle de leva på, man, hustru och fyra barn	 
	 (hon väntade för övrigt ett till). Det var svårt, sade	 hon. Om vintern var det ibland så kallt att floden	 frös ... Hur lång arbetstid han hade? Hon visste	 inte så noga, det gick i skift.	 En av pojkarna visade oss till nästa stuga, som	 då skulle vara en bondstuga. Det visade sig emeller­	 tid vara ett misstag: där bodde en pensionerad stats­	 tjänsteman med familj. Han kom ut på gårdsplanen	 och började förhöra sig om Sverige och Skandi­	 navien och visste verkligen vad alla tre huvudstä­	 derna hette ... Hans otroligt vackra unga dotter,	 som dessutom var kunnig i franska (fast hon tydli­	 gen var för blyg och för oövad att våga sig på det)	 fick tillsägelse att visa vägen till en verklig bond­	 gård. Så skedde, och efter en tämligen lång prome­	 nad mitt i värsta solbaddet kom vi då fram.	 Inte en människa syntes till. Vi steg in på gården	 och såg oss omkring. Fortfarande inte en själ. På	 långt håll fick vi emellertid se en gammal gumma	 styra sin kosa just mot gården, och vi gick förtjusta	 och mötte henne.	 Jo, nog var detta en bondgård alltid, och visst	 skulle vi få se den. Det visade sig i alla fall stöta på	 svårigheter: det var middagsrast i skörden just nu,	 och allt skördefolket låg och sov inne i stugan. Vi	 fick till en början nöja oss med köket, som bestod	 
	 av en särskild liten byggnad i längan kring den	 inbyggda gården.	 Där inne brann en stor gryta över en eld, tänd	 på en primitiv härd på golvet. Visserligen stod det	 en spis i ett hörn, men den var tydligen sönder,	 skorstenspipan var avbruten, den hade förut gått	 ut genom väggen. Det ute i bygderna fortfarande	 vanligare sättet att göra upp en eld direkt på några	 stenar på golvet hade tydligen länge praktiserats, att	 döma av de svartnade takbjälkarna. Här var litet och	 lågt till taket, men det behövdes egentligen inte mer	 heller, här kokades bara mat, ingen bodde här.	 Så småningom hade husbonden och husmodern	 kommit på benen och kom ut till oss, godmodiga och	 skämtsamma. Nej, komma in fick vi inte, där sov	 de än. Vi kunde kasta en blick in genom fönstret,	 det var allt. Där såg rent och snyggt ut, ytterligt	 enkelt mot vad vi är vana vid hemma naturligtvis,	 men tydligt välbärgat för traktens förhållanden. De	 hade också djur: får och getter och kor och gris, och	 grisen var vi tvungna att kasta ett öga på. (Den	 såg ut precis som sådana kreatur gör hemma, inte	 som de bosniska små svart-och-vita, smärta och	 graciösa kräken.) Här drog man sig väl fram, hade	 jord nog och inget att klaga över. Huset hade vis­	 
	 serligen blivit förstört under kriget, men nu var det	 ju uppbyggt igen.	 För övrigt fick vi nöja oss med att titta på den	 inbyggda gården och fotografera de familjemedlem­	 mar som var pigga på det, vilket vill säga gammel­	 moran och telningarna. De senare var linhåriga som	 svenska barn – det är lustigt nog mycket vanligt	 i Jugoslavien. Man tänker sig, att folk så långt åt	 söder ska vara svarta, men det är tydligen inte kli­	 matet som gör hårfärgen.	 Nå, hittills hade vi ju haft lite otur. En av sö­	 nerna visade oss vidare till en muhammedansk bond­	 gård, som låg inte långt därifrån. Inte heller där	 syntes någon till i början, men när bandhunden bör­	 jade skälla, visade sig några kvinnogestalter i	 fönstret och hörde på vad vi (d. v. s. min man)	 hade att säga. Kort överläggning. Sedan förklarade	 de, att kvinnorna var hjärtligt välkomna, men man­	 nen fick stanna utanför, ty far i gården var inte	 hemma.	 Vi kände oss något enkla, ty vi kunde ju inte	 mer än enstaka ord kroatiska, och även om det var	 de viktigaste, som ”tack”, ”mycket bra”, o. s. v.,	 så är det svårt att göra någon innehållsrikare kon­	 versation av det. Nu skulle det i alla fall varit ytterst	 ohövligt att inte ta emot inbjudningen, och vi följde	 
	 med in i huset, medan mannen fick stå kvar på	 gårdsplanen.	 Också den gården var renlig och snygg, tydligt	 välbärgad. Vad som förvånade mig mest var själva	 harem. Jag har alltid tänkt mig ett harem som det	 ledsammaste av allt, med all världens tråkighet in­	 stängd mellan fyra kala och smutsiga väggar. Åt­	 minstone med tråkigheten tycker jag nog också att	 det bör äga sin riktighet, när det gäller staden. Så	 här på landet kan det väl inte vara så farligt, här	 är ju familjen ändå hänvisad till sig själv, och arbete	 finns det fullt upp. Och vad särskilt de kala väg­	 garna beträffar, så stämde det inte alls. Det stora,	 välskurade och vitrappade rummet var möblerat med	 målade skåp och en låg bänk, som löpte runt tre	 väggar och var täckt med de vackraste kuddar och	 dynor. När vi visade vår beundran, tog man fram	 andra utomordentligt vackra vävnader, mattor och	 bonader och broderade slöjor och dukar och visade	 med stolthet, vem det var som hade gjort det och	 det. Allt var hemarbete. Vi tillfrågades, om vi ville	 ha kaffe, men som vi tyckte synd om den stackars	 mannen där utanför, så avslog vi för att inte dra	 ut på visiten i det oändliga.	 Samtalet var enkelt, men det gick bra. Vi frågade	 med tecken, om alla barnen hörde hemma i gården	 
	 och fick till svar, likaledes med tecken, att två av	 de större var från en gård längre bort, men de	 mindre var hemma här. Den som tydligen var rum­	 mets och som vi trodde gårdens härskarinna visade	 oss sin ring, och vi försökte förklara innebörden av	 våra ringar, vilket också gick utan svårighet, efter­	 som vi visste, vad fru och fröken hette.	 Sedan blev vi införda i en annan del av huset i	 ett likadant rum, och där fanns också en fru ...	 Först efteråt stadgades mina misstankar, att båda	 två var bondens hustrur. Månggiftet är på avskriv­	 ning i städerna, men på landet, där en hustru är	 ett tillskott i billig arbetskraft, blomstrar det ännu.	 Också här fick vi se vackra vävnader och broderier.	 Men nu hade bonden kommit hem, och han och	 min man hade slagit sig i språk ute på gårdsplanen.	 Han klagade dels över torkan i år, dels över Herze­	 govinas steniga fattigdom. I Bosnien, där var det	 annorlunda! Där hade de skog, det fanns det ju inte	 här. Själv hade han tre hästar och tre kor, en liten	 tobaksodling och en liten vinplantering, men det för­	 slog inte långt. Nu kunde gärna den främmande få	 stiga in också (se vi muselmaner låter aldrig några	 främmande herrar komma och hälsa på våra frun­	 timmer). Sagt och gjort, de båda herrarna steg in,	 
	 och damerna flydde ut i trappan, där de stod och	 uppsnappade vad de kunde höra.	 Vi frågade, om vävnaderna skulle säljas. Nej,	 egentligen inte. Det var flickornas utstyrsel, hem­	 gift. En kvinnlig röst nerifrån trappan frågade hur	 mycket vi skulle vilja ge för dem. Men vi vågade	 inte kasta oss ut i något överdåd. I stället fram­	 ställde vi en blygsam bön om litet vatten; dagen var	 mycket varm, och vi hade gått långt. Det kom ögon­	 blickligen därnerifrån, en stor glasmugg full med	 kallt härligt vatten.	 Till avsked fick vi här liksom i den förra bond­	 gården en liten bukett blommor – några pelargonie­	 blommor och en liten kvist av någon kryddluktande	 växt. Vi tackade så mycket för allt vi hade fått se	 och gav oss av.	 Vad som särskilt har stannat i mitt minne från	 vårt haremsbesök, är den lugna och stolta värdig­	 heten i kvinnornas sätt – en värdighet, som jag	 har tyckt mig finna är särskilt utmärkande för den	 muhammedanska befolkningen från springpojkarna	 och till de skriftlärda. Jag skulle vilja veta, vad den	 kommer sig av, om det är de rättrognas säkra över­	 lägsenhet eller om den har djupare grunder ...	 Tågresan hem tog sina modiga fem timmar, om	 man räknar med ett grundligt uppehåll vid tågom­	 
	 bytet i Hum. Det var en liten kuriös håla, där vi	 fick fårkött i papper och te som smakade som varm	 punsch – förmodligen var det kryddat med alle­	 handa örter – och där vi inte hade annat att göra	 än sätta oss på järnvägsvallen och se på solned­	 gången och höra på syrsorna, tills tåget skulle gå.	 Tilläggas kan, att vi återfann en gammal bekant,	 Kanolds kola, under namn av ”Karameller” på järn­	 vägsautomaten.	 Järnvägsresorna är för resten givande nog. Ingen	 bekymrar sig om de andra, var och en gör som det	 faller honom in – en ung man utan röst sjöng hela	 tiden för sig själv så jämmerligt, att vi inte hade	 annat att göra än att också börja sjunga var för	 sig. Det gick bra. Till slut lyckades var och en	 koncentrera sig så att han bara hörde sig själv.	 Och vad ska man för resten göra under långa tim­	 mar, då landskapet utanför är mörkt och tåget kry­	 per som en snigel?	 
	 
	 
 
 
 
		INNEHÅLL			 
	 Förord5	 
	 
			 I	 
	 
	 Bebådelse 9	 
	 
			 II	 
	 
	 Äventyr i Kandia87	 Samtal mellan nygifta115	 Den dödas rätt 129	 
	 
			 III	 
	 
	 Asketer137	 Förföljaren168	 Gåtans lösning182	 En röst196	 Suggestion208	 Ovänner med Orvarssons228	 
	 
			 
	 IV	 
	 
	 Agnetas hemlighet243	 Lillebror257	 Hemligt värde268	 Världssmärta285	 Min son blir inte snickare296	 Snäckorna309	 
	 
			 V	 
	 
	 Strövtåg i Sarajevo 325	 
	 
 
 
