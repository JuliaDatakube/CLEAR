 
 
 
 
 
 
 
 
 
 
 
 
 
 
 
 
 
 
 S V EN S K A K LA S S I K E R utgivna av s ve nsk a a k a de m i e n 
 
 
 
 
 lagerlöfs homeros: iliaden 
 
 
 
 
 Lagerlöfs Homeros Iliaden Erland Lagerlöfs klassiska översättning utgiven och kommenterad av Jan Stolpe och med inledning av Jesper Svenbro SVENSK A KLA SS I KER utg i v n a av s v e n s k a a k ade m i e n i samverkan med b o k f ö r lag e t at l a n t i s 
 
 
 
 
 Lagerlöfs Homeros: Iliaden Atlantis, Stockholm © 2012 inledning : Jesper Svenbro och Svenska Akademien textredigering, efterskrift, kommentarer och ordförklaringar : Jan Stolpe och Svenska Akademien formgivning och typografi : Anders Ljungman och Johan Melbi P D F G E N E R E R I N G : ÑÑÑÑÑÑÑÑÑÑÑÑÑÑÑÑÑÑÑÑÑÑÑÑÑÑÑMiÑi`> 201 
 
 
 
 
 Förord För den oinvigde kan det kanske se ut som om Svenska Akade- mien, genom att ge ut Iliaden och Odysséen i sin klassikerserie, vill göra Homeros till svensk. Så är dock inte fallet. Den klassi- ker det nu gäller är inte de två grekiska diktverken utan Erland Lagerlöfs översättning av dem – i ursprungligt skick. Den sistnämnda preciseringen är av vikt. Erland Lagerlöf var något av ett tragiskt geni, en man som vid sidan av sin anspråkslösa lärargärning och sin kamp med privata demoner presterade översättningar som i sin förening av trohet mot förlagan, fin stilkänsla och rytmisk livfullhet vida överträffar alla tidigare försök. Och de var inte så få : mellan åren 1786 och 1906 utkom nio olika Homerosvarianter på sven ska. Det är ock- så talande att ingen av de tidigare översättningarna av Iliaden och Odysséen har överlevt, medan Lagerlöfs har återutgivits gång på gång och blivit läst av många generationer svenskar. Härigenom har Lagerlöfs Homeros blivit en svensk klassiker; hans översätt - ning är en del av vårt litterära och språk liga arvegods. Att översättningen fick så stor spridning är också − paradoxalt nog − orsak till en icke obetydlig del av det problem som denna utgåva vill rätta till. Med åren kom nämligen Lagerlöfs version av Homeros att i flera omgångar utsättas för språkliga revide ring - ar av olika slag, i regel med det vällovliga syftet att göra ver ket mer lättillgängligt. Men det ackumulerade resultatet av olika ut - givares mer eller mindre berättigade eller mer eller mindre klå - fingriga ändringar blev till slut något som bär drag av för vansk - ning. Den ursprungliga översättningen har gått förlorad till följd av alla ingrepp. Tanken med denna utgåva är att göra den oför- vanskade versionen av Lagerlöfs Homeros tillgänglig igen. Peter Englund 
 
 
 
 
 
 
 
 
 Innehåll Jesper Svenbro: Att inte hata fienden . . . . . . . . . . . . . . . . . . . . . . . . . . . . . ix Iliaden 1−24 . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 1 Efterskrift . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 499 Litteraturförteckning . . . . . . . . . . . . . . . . . . . . . . . . . . . . . . . . . . . . . . . . . . . 509 Kommentarer. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 512 Innehållsresuméer. . . . . . . . . . . . . . . . . . . . . . . . . . . . . . . . . . . . . . . . . . . . . . 525 Mytologiskt lexikon . . . . . . . . . . . . . . . . . . . . . . . . . . . . . . . . . . . . . . . . . . . . . 532 Ordlista . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 535 
 
 
 
 
 
 
 
 
 Att inte hata fienden av Jesper Svenbro Till Birgitta Trotzig Kära Birgitta, när jag påbörjar det här brevet, vet jag ju att tiden redan är ute och att brevet aldrig ska komma fram. Men det kan jag inte göra något åt. Jag skriver i känslan av att inte ha något val. Låt mig förklara. Jag fick för inte så längesen i uppgift att för se Erland Lagerlöfs gamla tolkning av Iliaden med ett nytt förord och accepterade utan ett ögonblicks tvekan : det var ett arbete jag såg fram emot och för vilket jag kände mig väl förberedd efter att under hela mitt yrkesverksamma liv med jämna mellan - rum haft anledning att studera den här dikten, som jag alltsedan gymnasiet satt stort värde på och vars »pastorala liknelser« med deras bilder från den fredliga världen jag betraktade som ett slags underbart utspridd, lyrisk antologi inbäddad i den stora krigsdikten. Jag var ju förtrogen med den nyare forskningen på området, t. ex. med Gregory Nagys The Best of the Achaeans och James Red fields Nature and Culture in the Iliad, och med tanke på att ut - gåvan skulle vända sig till en svensk läsekrets upprättade jag lätt en svensk bibliografi i ämnet där författarna hette Albert Wif - strand, Sven Delblanc, Harry Järv, Sture Linnér och Gerhard Bendz, av vilka den sistnämnde signerat ett genremässigt ex em - plariskt förord till just Iliaden. Under dessa bibliografiska förberedelser skaffade jag mig ock - så några böcker av två amerikanska psykiatriker som för ett tjugo - tal år sedan var för sig ägnat Iliaden speciellt intresse : den ena boken hade jag använt i seminariesammanhang under 90-talet, när mina kollegor och jag ägnade oss åt »den inre människan« ix 
 
 
 
 
 jesper svenbro (du kan lätt tänka dig vad det blir på franska) och försökte kom - ma till tals med de arkaiska grekernas föreställningar om »med - vetandet« och »jaget«. Det rörde sig om Julian Jaynes’ The Origin of Consciousness in the Breakdown of the Bicameral Mind, en bok som väckte enorm uppmärksamhet när den kom ut och alltså place- rade Iliaden i fokus. För Jaynes är hjältarna i dikten offer för akustiska hallucinationer, »röster«, nämligen de olym piska gu - dar nas, och saknar inte bara ett »jag« utan även förmågan att fatta individuella beslut. Jag hade i min undervisning ställt mig mycket avvisande till Jaynes’ teorier och ser ingen anledning att nu modifiera min ståndpunkt. Problemet med »medvetan- det« och »jaget« kvarstår förstås. Den andra boken hade jag nätt och jämnt hört talas om. Det rörde sig om Jonathan Shays Achilles in Vietnam. Shay hade haft ansvaret för en grupp Vietnamveteraner som led av allvarlig kronisk Post-Traumatic Stress Disorder och hade under sitt ar - bete slagits av likheterna mellan patienternas krigserfarenheter och Homeros’ framställning av Akilles i Iliaden. Det var en bok av ett helt annat slag än den förra, och även om jag till en början kän de skepsis inför något som skulle kunna vara ett USA-imperialistiskt usurperande av Iliaden, övertygades jag av Shays medkänsla med dessa soldater, också de offer för det »vid - riga kriget«. Sam manfattande skulle man om Shays bok kunna säga att den långa grekiska erfarenheten av krig speglas i Ilia- den på ett så välartikulerat sätt att den blir igenkännlig och användbar för modern psykiatri. Detta kommer nära vad Ezra Pound säger i ABC för läsare om den homeriska precisionen i beskrivningen av sårskador. Som gymnasist hade jag hört talas om ytterligare en signi - fikativ text om Iliaden, men det faktum att den enligt ryktet var skriven av en »pacifist« gjorde att jag då aldrig brydde mig om den. Hur skulle man i Iliaden kunna se en pacifistisk traktat utan att förfalska dikten ? När jag rannsakade mitt vaga minne, x 
 
 
 
 
 at t i n t e h at a f i e n d e n kom jag ihåg namnet på författarinnan och fick rätt snart fram referensen : det rörde sig förstås om Simone Weil, och hennes text hade titeln »L’Iliade ou le poème de la force«. Den fanns publicerad som första kapitlet i hennes postumt utgivna La source grecque, en bok som kom ut på Gallimard 1953, i serien »Espoir« för vilken Albert Camus hade ansvaret. Den svarade för det första inte alls mot etiketten »pacifistisk«. Men det där behöver jag ju inte orda om, eftersom du känner till Simone Weil bättre än någon annan. Boken beställde jag på vårt biblio- tek, men det visade sig att den inte fanns inne utan var utlånad – till dig ! Så klart. Men oroa dig inte, jag fick snabbt låna ett exemplar av en god vän. Ju mer jag läste den här essän i den häftade utgåvan från 1953, gulnad och spröd, desto mer tänkte jag på det faktum att du hade lånat den. För hur längesen ? Du var hela tiden med mig vid läsningen ! Bibliotekarien konsulte- rade sin dator men kunde inte få fram något utlåningsdatum, vilket eventuellt betydde att du lånat den redan innan bibliote- ket datoriserats, alltså för ganska längesen. Vad betydde den här boken för dig ? Troligen hade du läst den redan på 50-talet i Frankrike och lånat hem den för att friska upp minnet. Kapitlet om Iliaden gjorde ett så starkt intryck på mig att jag aldrig tyckte mig ha läst något så omstörtande på detta område. Det var som om hela min förståelse av dikten blivit fullständigt inadekvat. Som om jag inte hade förstått någonting av den ! Jag kände mig plötsligt helt otillräcklig inför uppgiften att i ett för - ord vägleda nya läsare av den här gamla dikten. Mot bakgrund av vad jag just hade läst av Simone Weil skulle varje plikt skyl digt bidrag till förordsgenren här bara bli aktivt vilseledande! Simone Weil hade skarpsinnigt, passionerat och över tygande rett ut vad dikten betydde ; själv hade jag möjligen konstaterat att den var en episk dikt vars civilisationshistoriska betydelse låg i att fien- den inte framställs som en undermänsklig varelse utan som en människa. En människa »som vi«. Häri låg diktens oerhörda xi 
 
 
 
 
 jesper svenbro insikt, som varje nytt krig tvingar oss att aktualisera. När jag läste Simone Weils slutrader, började jag tro att du själv läst dem med alldeles speciell uppmärksamhet : »Men ingenting av vad Europas folk har frambragt kan mäta sig med den äldsta kända dikt som uppkommit hos ett av dem. Kanske ska de en gång återfinna berättandets genius, när de lärt sig att inte tro något vara undandraget ödets makt, när de lärt sig att inte beundra styrkan, att inte hata fiender, att inte förakta de olyck- liga. Det är föga troligt att detta inom överskådlig framtid ska bli fallet.« Så skrev Weil alldeles i början av andra världskriget. Är det i den av henne skisserade möjligheten för »berättandets genius« som din egen berättarkonst blir till ? Var detta utma- ningen du i ditt eget författarskap antog ? * För Weil är Iliaden exemplariskt präglad av sin insikt om män- niskans elände, och detta elände ser hon som en konsekvens av övervåldets eller »styrkans« triumf. När styrkan triumferar blir hjälten ett lik, »ett ting, som släpas i dammolnet efter en vagn [22:401– 404]: …och med lockarna svarta hängande spridda omkring, låg i stoftet hela hans huvud, som var så fagert förut, men som lämnades nu av Kronion att på hans egen fädernejord av fiender skymfas. Den bittra sorg vi erfar inför en scen som denna«, kommente- rar Weil, »har en ojämförligt ren smak, utan tillsats av uppdik- tade tröstegrunder, utan odödlighetshopp, utan fadd gloria av ära och fosterland [22:362–363]: Själen ur lemmarna flög och till Hades boningar nedfor, sörjande över sin lott att skiljas från käckhet och ungdom.« xii 
 
 
 
 
 at t i n t e h at a f i e n d e n Den insikt om människans elände som präglar Iliaden blir nu själva förutsättningen för den kärlek som säges genomsyra dik- ten : »Detta är det som gör Iliaden till något alldeles unikt«, skriver Weil, »denna bittert sorgsna ton, som har sin grund i ömhet, och som omsluter alla utan åtskillnad, likt solens ljus. Aldrig upphör den tonen att vara fylld av bitterhet, aldrig sänker den sig heller till klagan. […] Ingenting dyrbart, vare sig det är dömt till undergång eller ej, blir föremål för förakt, allas elän de skildras utan förskönande och utan avsmak, ingen människa ställs vare sig över eller under de villkor, som är alla dödliga männi- skors, och allt som förstörts väcker saknad. Segrare och beseg- rade står oss lika nära, de har samma anspråk på skaldens och åhörarens medkänsla. Om det finns någon skillnad, be står den kanske i att fiendens olycka känns ännu mer smärtsam.« * Iliadens skildring präglas alltså av en anmärkningsvärd équité, en viktig term hos Weil som vi kan översätta med »opartisk- het«. Ingendera sidan privilegieras i framställningen, ingendera sidan har ett privilegierat förhållande till »styrkan«. Ingen, inte ens Akilles, kan nämligen äga styrkan. »Den män - niska som inte vet, i vilken grad varje människosjäl står i beroen - de av lyckans växlingar och av nödvändigheten, kan inte i dem som av en slump råkat hamna i radikalt olika livsvillkor se sina jämlikar eller älska dem som sig själv. Olikheterna i de tvångs- situationer som människor lever i ger upphov till illusionen, att det finns människor av helt olika slag, som ingenting har ge - mensamt. Att älska och vara rättfärdig är möjligt endast om man känner styrkans herravälde och vägrar att betyga den sin vörd- nad.« Så kommer för Weil Iliadens budskap evangeliernas nära, och hon drar en svindlande djärv linje från Iliaden till Nya testa- mentet, så djärv att den för många måste framstå som otillåtlig. xiii 
 
 
 
 
 jesper svenbro Mot slutet av essän får hennes oförfärade transgression denna minnesvärda formulering: »Evangelierna är den sista och under - bara yttringen av grekisk ande, liksom Iliaden är dess första ; den grekiska anden kommer där till synes inte bara i budet att med uteslutande av alla andra goda ting eftersträva ’vår him- melske Faders rike och hans rättfärdighet’ [Matt. 6 :33], utan också däri, att de visar människans elände, och detta hos en varel se som är gudomlig på samma gång som mänsklig. Kristi lidandes historia visar, att en gudomlig ande, förenad med mänskligt kött och blod, blir förvandlad av olyckan, skälver inför lidandet och döden, och i sitt djupaste betryck känner sig skild från Gud och människor. Känslan av människans elände ger åt evangelierna den enkla ton som är den grekiska tankens kännemärke och som ger den attiska tragedin och Iliaden deras värde. Vissa ställen har ett tonfall som egendomligt påminner om hjältediktens, och den trojanske ynglingen [det rör sig om Lykaon 21: 64–120], som sändes till Hades fastän han inte ville det, kommer en i tankarna, när Kristus säger till Petrus [ Joh. 21:18]: ’En annan skall omgjorda dig och föra dig dit du inte vill.’ Det är ett tonfall som är oupplösligt förenat med den tan- ke som inspirerat evangelierna, ty insikten om människans elände är en förutsättning för rättfärdighet och kärlek.« Att jag så ingående citerat Simone Weils essä, som du är väl förtrogen med och som du alltså haft hemma till låns, beror på att jag själv behöver tillägna mig dess krävande tankegång, dess etiskt krävande tankegång, på en gång så välbekant och så främ- mande för mig, som i åratal vant mig att läsa Iliaden på ett annat sätt, nämligen som ett historiskt, kulturantropologiskt dokument. Det senare är en approach som jag på en gång beja- kar och samtidigt, som Iliadläsare i ett nytt årtusende, måste relativisera. Mera specifikt talar Simone Weil om Priamos’ och Akilles’ möte i tjugofjärde sången, där Priamos i nattmörkret kommer xiv 
 
 
 
 
 at t i n t e h at a f i e n d e n till Akilles’ tält i hopp om att kunna friköpa sin sons lik för att begrava det : »Men kärlekens renaste triumf«, skriver hon, »den högsta nåd som kan förunnas människor i krig, är den vänskap som vaknar i hjärtat på två dödsfiender och förjagar lusten att hämnas den dödade sonen, den dödade vännen. Den utför det än större undret att utplåna det som skiljer välgöraren från den som ber om nåd, segraren från den besegrade.« Jag föreslår att vi i detta möte ska se själva kärnan i Iliadens etik. Inför ordern om eldupphör på Irland 1994 skrev poeten Michael Longley en dikt på just detta tema. Låt mig citera dess slutrader : III When they had eaten together, it pleased them both To stare at each other’s beauty as lovers might, Achilles built like a god, Priam good-looking still And full of conversation, who earlier had sighed : IV ›I get down on my knees and do what must be done And kiss Achilles’ hand, the killer of my son.‹ * I sin framställning av grekerna och deras fiender trojanerna präg - las Iliaden alltså av en konstituerande »opartiskhet«, équité hos Weil, grundad i insikten om människans villkor. Samma kärlek omsluter alla människor i deras förgänglighet, deras utsatthet. Och eftersom de är i lika mån utsatta, finns det inte längre nå - gon plats för hatet mot fienden. Fienden är som vi själva. Denna »existentiella« jämlikhetstanke tangerar en annan, den »politiska«, som jag ursprungligen ville ge den centrala platsen i mitt Iliadförord. Jag syftar på den för-politiska jämlikhetstanke som kommer till synes i den homeriska krigarförsamlingens in - stitutionaliserade jämlikhet. När jag på 70-talet hamnat i Frank - xv 
 
 
 
 
 jesper svenbro rike (du var då på väg hem till Sverige) för att skriva min av - handling färdig, blev jag genast en mycket flitig läsare av Mar- cel Detiennes Les Maîtres de vérité dans la Grèce archaïque från 1967, och jag frågade mig vid läsningen av dess femte kapitel varför jag inte i det socialdemokratiska Sverige på ett naturligt sätt länkats in på studiet av den grekiska jämlikhetstanken och dess historiska förutsättningar utan i stället fått bege mig till Frankrike för att upptäcka den. Detiennes analys är slående enkel och får avgörande konse- kvenser för vår förståelse av den grekiska demokratin. I femte kapitlet lyfter han nämligen fram vad han kallar ett »för-poli- tiskt plan« i Iliaden: med det menas att de sedvänjor som präglar den homeriska krigarförsamlingen (1) när den överlägger och fattar beslut, (2) när den utgör en jämlik måltidsgemenskap och (3) när den fördelar krigsbyte och idrottspriser, är desam- ma som sätter sin prägel på den grekiska stadsstaten, pólis, i dess egenskap av demokrati. Om vi vill veta något om jämlikhetens förhistoria, är det alltså inte minst till Iliaden vi måste vända oss : till Iliaden med dess vittnesbörd om en krigar församling av peers, av jämlikar, stadsstatens och själva demo kratins matris. Om vår egen demokrati inte bara har namnet gemensamt med sin grekiska föregångare, utgör Iliaden ett väsentligt dokument för studiet av dess förhistoria. Detiennes utgångspunkt är »kämpaspelen vid Patroklos’ lik- färd« i Iliadens tjugotredje sång, som tillåter honom att visa hur »mittpunkten«, méson, i kretsen av de församlade krigarna, sittande i cirkel, är synonym med offentlighet och kollektiv gemenskap : alla befinner sig på samma jämlika avstånd från »mittpunkten«. De priser som Akilles sätter upp för idrottstäv- lingarna i tjugotredje sången placeras »i mitten« av de försam- lade krigarna. De tillhör därmed »det allmänna« och kan i den egenskapen hembäras av segrarna (det rör sig alltså inte om gåvor som placerar mottagaren i tacksamhetsskuld). Det är xvi 
 
 
 
 
 at t i n t e h at a f i e n d e n också i församlingens mittpunkt, méson, med eller utan spira i handen, som man tar till orda i gemensamma angelägenheter (7:381– 384) : Men när det grydde, Idaios gick hän till de holkade skeppen, och han danaerna fann, krigsgudens behjärtade svenner, vid Agamemnons skepp bakom akterstäven i rådslag. Trädde i mitten då härolden fram och talade ljudligt. När däremot Agamemnon i sittande församling vänder sig en - skilt till Akilles, markeras detta i dikten med att han inte beger sig till mittpunkten utan förblir sittande (19:76 – 83). De som tillhör krigarförsamlingen deltar också i de gemen- samma offren. Och dessa gemensamma offer åtföljs av en »jäm lik måltid«. Den krigarnas jämlikhet som kommer till uttryck i den gemensamma måltiden med dess jämlika portioner är liksom senare vid medborgarkollektivets måltider inte utan nyanser (den utesluter inte hedersportioner för speciellt förtjänta mål- tidsdeltagare) men utgör den rituella grunden för jämlikheten vid fördelningen av bytet och vid överläggningarna i krigarför- samlingen liksom senare vid meningsutbyten i stadsstatens folk - församling. Den homeriska krigarförsamlingen, skriver De - tienne, »öppnar sig i det grekiska samhällets vardande mot den allra nyaste, den mest avgörande institutionen av dem alla: stads - staten, som system och som andlig arkitektur. Det är bland yrkeskrigarna som vissa av de för det tidigaste politiska tänkan- det väsentliga föreställningarna tar form.« * Att studiet av Iliaden, denna gamla dikt om hur en federation av grekiska småkungadömen belägrar Troja i Mindre Asien, i någon mening var svårförenligt med ett modernt svenskt sy - stem av värderingar och därmed på något vis förhandsdiskvali - ficerat, tycktes mig få en kuriös illustration för några decennier xvii 
 
 
 
 
 jesper svenbro sedan, när jag som häpen DN-läsare i Frankrike kunde följa en debatt om »Akilles’ vrede«, eller snarare »Akilles’ ära«, föran- ledd av Karl Erik Lagerlöfs recension av en barn- och bilderbok om ilska : »Akilles vrede var lika barnslig som Lottas på Bråk - makargatan. Ändå kallas han en strålande hjälte.« I ett gen mäle till dessa ord om »Akilles’ vrede« försvarade Sune Örnberg hjältens omsorg om sin »ära«, ett begrepp som inte oväntat är förankrat i en värld mycket olik vår egen (och som därtill i sin grekiska form kléos, ’ryktbarhet’, är själva grundstenen i dik- ten), men Lagerlöf stod fast och utvecklade sin tanke : »Vad tror Sune Örnberg att änkorna efter Akilles kamrater tyckte om detta handlande ? De kanske förstod att hans ära var mera värd än deras makars liv ? […] Ja, hade äran varit mera rymlig, kunde mycket ha arrangerats på ett sätt som anstår den mogna människan men kanske inte är så spännande i ett epos. Troja- nerna kunde till exempel ha ordnat ett hejdundrande förso- ningskalas för Menelaos och hans följe på stranden av det eviga havet.« Mot den vanärade Akilles’ infantila tjurande, som är själva förevändningen för Iliaden, ställde DN-kritikern alltså den »mogna människans« förhandlingsvillighet och en dras- tisk omarbetning av den gamla texten. Om jag citerar detta lilla meningsutbyte, är det därför att den vilja att omarbeta dikten som kommer till uttryck i slutre- pliken ter sig representativ för en viss svensk ideologi : Vi har ingen användning för dikten sådan den föreligger ! Iliaden ter sig vid första anblicken oförenlig med en dominerande ideolo- gi för vilken fredstanken är så viktig att varje krigsskildring blir suspekt i sin egenskap av förment förhärligande av kriget. Det hela blir inte bättre av Trojas östliga belägenhet, som gör att Iliaden kan misstänkas för att vara ett mycket tidigt fall av »orientalism« i den västerländska litteraturen. Troja ödeläggs ju av européer ! När Mehmet II, nio år efter Konstantinopels erövring, skulle xviii 
 
 
 
 
 at t i n t e h at a f i e n d e n ta itu med katalanska sjörövare som gjorde farvattnen kring Lesbos osäkra, kom han förbi det gamla Troja, där han hejdade sig för att lyckönska de homeriska hjältarna Akilles, Ajas och de andra för deras bedrifter och för att de genom Homeros fått sina bedrifter framställda på ett oförglömligt sätt. Men, tillade han, Allah hade reserverat uppgiften att hämnas trojanernas nederlag åt honom själv, som besegrat grekernas sentida ätt- lingar och intagit Konstantinopel. I index till Edward Saïds Orientalism letar man förgäves efter Mehmet Erövraren. Om vi erinrar oss att Simone Weils nyckelord för Iliaden var »opartiskhet«, förstår vi omedelbart hur denna dikt kunde tala till Konstantinopels erövrare liksom den långt dessförinnan tilltalat Alexander den store, som hedrat Akilles’ grav med ett besök. En dikt som på det sättet står öppen för olika läsare är en dikt som förtjänar att inleda Västerlandets litterära kanon och som inbjuder oss sentida att ta den till oss i dess utmanan- de alteritet. * * * »Vad är Homeros ? På sin höjd en myt !« utbrister Heidenstam i dikten »Namnlös och odödlig«, där den svenske poeten ger verket principiellt företräde framför upphovsmannen. I stället för att sätta ihop en romanartad fiktion eller en diktarbiografi i stil med dem som man redan under antiken excellerade i bör jag alltså för mitt avslutande »författarporträtt« med oförmins- kad energi inrikta mig på verket : Iliaden vore enligt Heiden - stam Homeros’ rätta namn. Inte »Vem är Homeros ?« utan »Vad är Homeros ?« Men även om man nu ställer sig avvisande till myten om den blinde sångaren från Mindre Asien, uppenbarligen grundad i den omständigheten att hóme¯ros på lokalt idiom ska ha betytt »blind«, kan man ändå i »Homeros« se namnet på den epok- görande händelse (»Vad ?«) som gett oss Iliaden och Odysséen, xix 
 
 
 
 
 jesper svenbro låt vara att det är en händelse om vilken vi inte vet någonting konkret. Utan att vilja bidra till en ny mytbildning kring poeten måste vi helt enkelt postulera denna händelses realitet. En ver- sion bland talrika andra, tillhöriga en lång muntlig hexameter- tradition om Akilles respektive Odysseus, måste någon gång ha nedtecknats och gett oss Iliaden respektive Odysséen. Detta antagande är inte en myt. Det är alltså inte orimligt att heidenstamskt nöja sig med verket, som kan antas bestå av det paradoxalt bevarade slutsta- diet i en lång muntlig tradition, daterbart till 700-talet f. Kr. »Paradoxalt«, skriver jag, därför att den muntliga tradition det gäller tror sig i stånd att bevara minnet av det förflutna utan bistånd av skriftmediet. Initiativet att fixera dikterna i skrift kommer inte – som vi moderna gärna föreställer oss – inifrån den sviktande traditionen själv (»Hur ska jag ge bestän- dighet åt min dikt ?«), som tvärtom sätter sin lit till sin egen tónos och mne¯mosýne¯ , till sin egen, dvs. sångarnas, »röst« och »minneskonst«, inte till sin skrivkunnighet. Vi gör säkert klokt i att inte alltför detaljerat föreställa oss hur detta nedtecknande av de homeriska dikterna gick till (även om jag själv, vägledd av Albert Lords forskning i den serbiska muntliga epiken, gärna tänkt mig en traditionell muntlig dik- tare, som för en skrivare i en för nedtecknandet lämplig rytm dikterar sina sånger). Vi bör i vilket fall som helst inte känna oss bundna av en dylik konstruktion. Däremot kan det vara på sin plats att skissera de historiska, mediehistoriska och religions - historiska omständigheter under vilka Homeros’ två väldiga dikter blivit till. Det är vad jag om ett ögonblick tänker göra. Allra först bör det emellertid framhävas att dikterna i själva sin utformning vittnar om en tillkomstprocess, som inte är oss utan vidare uppenbar. De bär nämligen de omisskännliga spåren av den muntliga traditionens produktionssätt. Om man kon- sulterar en Homeroskonkordans, ser man mera åskådligt än i xx 
 
 
 
 
 at t i n t e h at a f i e n d e n dikterna själva hur längre eller kortare verskomponenter, t. ex. vershalvan »snabbfotade hjälten Akilles« (eller »den prövade konung Odysseus«), ofta kommer tillbaka : det rör sig inte om självcitat utan om ett formelbaserat sätt att dikta, där formeln, detta fast konstituerade »ordpaket«, gör det möjligt för den muntligt improviserande diktaren att realisera en traditionell berättelse – på hexameter. Detta var den epokgörande slut sats som Milman Parry drog på 1920-talet och som blev utgångs- punkten för hans och Albert Lords undersökningar av en sam- tida levande episk tradition i Jugoslavien, där de under labora- toriemässiga förhållanden kunde testa sin grandiosa hy po tes. * Även om vi följer Heidenstams »Vad ?«, måste det alltså ha funnits en mänsklig varelse (»Vem ?«) som någon gång någon- stans formulerade dikterna : de homeriska dikterna har inte gett upphov till sig själva. Deras nedtecknande har rimligen skett på initiativ av någon utanför sångarnas skrå, någon som värderade dessa muntliga dikter tillräckligt högt för att vilja bevara dem i skrift. Som kanske hade intresse av att skaffa sig copyright på sångarnas prestigefyllda tradition om den grekiska bronsåldern. Här kan det vara på sin plats att slå fast : Homeros är inte den mykenska epokens eller det trojanska krigets »historiker«. Historikern Homeros »är ett lik som regelbundet måste avli- vas«, har Pierre Vidal-Naquet sagt. Däremot öser han ur tradi- tioner om ett mer eller mindre avlägset förflutet och är förstås själv en eminent företrädare för dessa traditioner. Vi får tänka oss att hans dikter bär prägel av de omvälvande, s. k. »mörka« århundraden som ligger mellan den mykenska epoken och dik- ternas eget 700-tal, det århundrade där våra äldsta grekiska inskrifter hör hemma. Däremot är det svårt att enkelt koppla ihop den begränsade alfabetiska färdighet om vilken dessa över xxi 
 
 
 
 
 jesper svenbro hela Grekland belagda, kortfattade inskrifter vittnar med den kontrasterande flyhänthet som är förutsättningen för nedteck- nandet av den över femtontusen rader långa Iliaden. De historiska villkoren för de homeriska dikternas tillkomst är alltså inte minst mediehistoriska: det är existensen av det gre- kiska alfabetet med dess tecken för vokaler som gör att vi i dag med anspråk på viss fonetisk trovärdighet kan uttala t. ex. den första raden i Iliaden. Men i mediehistoriskt hänseende är Homeros inte bara för- knippad med de svåra frågorna kring alfabetets äldsta historia utan även med den mediehistoria som förknippas med de re dan omnämnda forskarna Milman Parry (1902–1935) och Albert Lord (1912–1991). Det var inte minst deras idéer som Mar shall McLuhan (1911–1988) med enastående framgång satte i om - lopp på 1960-talet, varvid min lärare Eric Havelock (1903– 1988), citerad av McLuhan för sitt begrepp the tribal encyclo - pedia, hamnade i rampljuset med sin bok Preface to Plato (1963). I de följande årtiondenas literacy-forskning kom detta pionjär- verk att hårt kritiseras men framstår fortfarande som ett väsent - ligt arbete inom Homeros- och Platonforskningen. I Preface to Plato menar Havelock att vi måste ta Platons Homeros kritik på allvar, om vi vill förstå den brytning i det gre kiska tänkandet som får Platon att vända sig mot Homeros. Platon vill grunda en diskurs, den filosofiska, där kunskapen existerar oberoende av det narrativa sammanhanget, medan det skriftlösa samhällets kunskapsförmedling var grundad på be rät - telsen, fabeln, det mytiska exemplet. På berättelsen om hämnd - expeditionen, inte på reglerna för hämndens system. Homeros utgjorde detta skriftlösa samhälles encyklopedi, summan av dess vetande och sociala normer. Kunskapen är där »underkastad ett tidsförlopp«, temporally conditioned : den tar formen av en berättelse. I stället för en abstrakt regel i tidlöst presens får vi en traditionell berättelse i tempus för förfluten tid. Platons för - xxii 
 
 
 
 
 at t i n t e h at a f i e n d e n kastande av Homeros var grundat i insikten att den grekiska kulturen i medialt hänseende höll på att bryta med muntlighe- ten och att denna brytning var en förutsättning för hans egen filosofi. Nedtecknandet av Homeros’ dikter hade alltså inte omedelbart desarmerat dessa. Man lärde dem utantill – fast i en helt annan anda än den gamla skriftlösa kulturens, genom- syrad av en formelbaserad improvisationskonst, som nedteck- nandet omintetgjort. * Homeros är en diktare i en polyteistisk kultur. Polyteismen kan vi bekanta oss med i dikterna, men det är viktigt att lägga mär- ke till att den faktiskt är operationell i invokationen, i diktarens egen åkallan av Sånggudinnan. Homeros ger oss alltså inte bara en bild av den polyteistiska religion som är hans, han ut - övar den i sin verksamhet som diktare. Han anropar Sånggudin- nan i första raden av sina båda dikter, och när han står inför ett speciellt krävande avsnitt i Iliadens andra sång är det till samt- liga Sånggudinnor han vänder sig (2:484 – 492). Det är noga taget Sånggudinnan som är diktens ursprung, inte diktaren som åkallar henne. Diktaren själv träder i bakgrunden. Ett »för - fattarporträtt« av Homeros måste därför innefatta Sånggudin- nan, eftersom hon för sångaren själv är diktens obestridliga upphov. Sånggudinnan vet allt, därför att hon ser allt, och det- ta är inte bara meningsfullt i förhållande till hennes »blinde« tjänare. I andra sången av Iliaden citeras den självöverskattande Thamyris som ett varnande exempel på en diktare som tror sig äga sin sång – för vilket Sånggudinnorna straffar honom i linje med en hos Homeros mycket välartikulerad teologi, där t. ex. bågskytten på analogt sätt är beroende av bågskyttets gud Apol - lon för sitt pilskott. Diktarens förhållande till Sånggudinnan är sådant : Om dikten blivit en »fullträff«, är det därför att Sång- gudinnan varit honom bevågen. xxiii 
 
 
 
 
 jesper svenbro Samma gudinna blir långt senare, i den s.k. Aisoposbiogra fin, också läsarens gudinna, den inspirerade läsningens gudinna. Det är något att ta fasta på när man ger sig i kast med de ho - meriska dikterna, sprungna ur ett sammanhang som är så olikt vårt eget att läsarens uppgift till att börja med kan te sig rätt otacksam. Minns alltså : Läsaren måste vara lika »inspirerad« som någonsin den blinde sångaren själv. 
 
 
 
 
 Iliaden Unter demselben Blau, über dem nähm- lichen Grün wandeln die nahen und wandeln vereint die fernen Geschlechter, und die Sonne Homers, siehe! sie lächelt auch uns. SCHILLER 
 
 
 
 
 
 
 
 
 FÖRSTA SÅNGEN Pesten. Achilles’ vrede 10 20 Sjung, o gudinna, om vreden, som brann hos Peliden Achilles olycksdiger, till tusende kval för achaiernas söner, och som till Hades en mängd av behjärtade krigaresjälar störtade ned och lät hjältarnes lik för hundar och fåglar bliva på marken till rov – det skedde, som Zeus ju det ville –, allt från den stund, då de började först att sig tvistande söndra, Atreus’ son, härskarornas drott, och den ädle Achilles. Vem då av gudarne hetsade hop dem båda att kivas ? Sonen av Leto och Zeus, ty denne, förtörnad på drotten, sände i lägret förhärjande pest, så att folken förgingos, därför att Chryses, hans helige präst, av Atriden var hånligt skymfad, dit kommen han var till de snabba achajiska skeppen, viljande köpa sin dotter igen för en lösen omätlig, hållande högt i sin hand fjärrskjutande guden Apollos bindlar på gyllene stav, och hos alla achaierna bönföll, men framför allt hos Atriderna två, de befallande drottar : »Hören, Atrider, mitt ord och I andra achaier i pansar ! Eder beskäre de eviges makt, som bo i Olympen, Priamos’ stad att förstöra och lyckligen lända till hemmet. Given min älskade dotter mig fri och tagen min lösen, vördande sonen av Zeus, fjärrskjutande guden Apollo.« Alla de andra achaierna då voro redo att vördsamt visa för prästen försyn och att taga hans rikliga lösen. Icke det likade dock Agamemnon Atriden i själen, utan han drev honom skymfligen bort, och han talte förgrymmad : »Låt mig ej träffa dig mer vid de rymliga skeppen, du gamle ; varken fördröj dig här nu eller våga att komma här åter ! 3 
 
 
 
 
 iliaden 30 40 50 Eljest dig gudens bindlar och stav skola båta till intet. Henne jag aldrig ger fri. Nej, förr skall hon hinnas av åldern hemma i huset hos mig uti Argos, långt från sitt hemland, medan hon går vid sin väv och om nätterna delar mitt läger. Gå och ej reta mig mer, om du hem vill slippa helbrägda !« Så han talte. Den gamle blev rädd och befallningen lydde ; tigande gick han sin väg längs stranden av brusande havet. Men då han kommit från människor långt, då bad till Apollo gubben en brinnande bön, till sonen av lockiga Leto : »Hör mig, du mäktige gud, som med silverbågen beskärmar heliga Killa och Chrysa, din stad, och på Tenedos härskar, Smintheus, mig hör ! Om jag nånsin åt dig har ett täckeligt tempel byggt till behag eller någonsin bränt av tjurar och getter saftiga låren åt dig, så fullborda mig denna min önskan : låt för de tårar, jag fällt, dina pilar danaerna straffa !« Bedjande talte han så och blev hörd av Foibos Apollo. Ned för Olympens branter han steg med förbittring i hjärtat, bågen på skuldran han bar och det dubbellockade kogret, pilarna klingade gällt uppå skuldran av vredgade guden under hans mäktiga steg, och han framgick, liknande natten. Fjärran från skeppen han satte sig ner och nu skickade pilen, och en förfärande klang ifrån silverbågen då kringljöd. Först han allenast på mulorna sköt och på hundarna snabba, men därefter han skickade av på danaerna själva pilarna vassa, och ständigt och tätt där flammade dödsbål. Nio dagar å rad emot hären pilarna flögo, men på den tionde dag lät Achilles den kalla till tinget, manad därtill i sin själ av den liljearmade Hera, ty hon av ömkan betogs, då hon såg, hur danaerna dogo. Sedan de alla då kommit tillstäds och församlade voro, stod i församlingen upp den snabbe Achilles och talte : »Nu jag tänker, Atrid, att vi måste med gäckade planer 4 
 
 
 
 
 första sången 60 70 80 90 vända till hemmet igen, så vida vi slippa för döden, sedan av örlig och pest i förening achaierna härjas. Därför välan, låt oss skynda att präst eller siare fråga eller en drömtolk – drömmarna ock ifrån Zeus äro sända –, som kan oss säga, vi Foibos har så uppflammat i vrede, om för ett löfte, ej fyllt, om för festhekatomber, som avglömts. Kanske med offerångan av lamm och av korade getter låter han blidka sig än till att vända förgörelsen från oss.« Så han talte och satte sig ner. I församlingen Kalchas, Thestorssonen, stod upp, som bland siare hade ej like, vetande allt vad som skedde och skett och som än skulle tima, han som achaiernas skepp hade vägen till Ilion visat medelst sin siarekonst, som han hade av Foibos Apollo ; denne besinningsfull tog till orda ibland dem och talte : »Sålunda bjuder du mig, du gudarnes älskling Achilles, vreden att tyda, som tänt fjärrskjutande guden Apollo. Väl, jag tala då vill, men du måste mig lova och svära, att du med tunga och arm skall mig redobogen försvara. Ty, som jag tror, skall han vredgas den man, som är överste drotten över argivernas här, och den alla achaierna lyda. Drotten den starkare är ju, närhelst han en ringare hatar, och om han också förstår att sin galla betvinga för stunden, håller han agget vid liv i sitt bröst i den följande tiden, tills han sitt syfte kan nå. Så betänk, om du vill mig beskydda.« Honom svarade då den snabbe Achilles och sade : »Tala du dristligen om, vad du känner om gudarnes vilja ! Ty vid Apollo, som älskas av Zeus, och till vilken du beder, innan du gudarnes råd för danaerna yppar, o Kalchas : aldrig, så länge som jag är vid liv och har ögonen öppna, skall vid de rymliga skeppen mot dig någon enda achaier lyfta en våldsam hand, nej icke en gång Agamemnon, vilken berömmer sig nu som långt ypperste man bland achaier.« 5 
 
 
 
 
 iliaden 100 110 120 Då fick den helige siaren mod, och han talte och sade : »Ej för en festhekatomb och ej heller ett löfte han harmas, utan för prästens skull, den nyss Agamemnon har skymfat, givande dottern ej fri och anammande icke hans lösen. Därför har guden oss lidande sänt och skall vidare sända, ej skall den gruvliga pesten han förr från danaerna vända, än åt sin fader blir given igen strålblickande ungmön utan betalning och lösen och hän till Chrysa med henne sändes en helig festhekatomb. Då tör guden bevekas.« Så han talte och satte sig ner. Och nu ibland folket Atreus’ son Agamemnon stod upp, vitt härskande drotten. Bister han var, och av harm hans svartomtöcknade sinne jäste, och ögonen voro som eld och sprutade gnistor. Först med en skräckinjagande blick han mot Kalchas sig vände: »Olyckssiare, aldrig du än något hugneligt sagt mig ; alltid du finner din glädje uti att förkunna det värsta, men något lyckosamt ord har du aldrig sagt eller uppfyllt. Nu står du också, o präst, bland danaerna här och förkunnar, att blott för detta, förstås, Fjärrskjutaren sänder dem plågor, att jag den rikliga lösen, som bjöds för den unga Chryseis, ville ej taga emot, – ty jag mycket hellre vill flickan hava i huset hos mig, då jag henne ju dyrare skattar än Klytaimnestra, min ungdomsgemål, som hon icke står efter varken i skönhet och växt eller vett eller kvinnliga slöjder. Men jag vill ändå ge henne igen, om nu detta är bättre ; mig är det kärare visst, att folket blir frälst än fördärvas. Men en föräring bereden mig strax, så att icke jag ensam bland argiverna saknar min del, ty det vore ej rimligt. Klarligen sen I ju alla, vad skänk som för mig går förlorad.« Honom svarade då den snabbe Achilles och sade : »Frejdade Atreusson, o du vinningslystnaste mänska ! Säg då, hur skulle achaierna dig en föräring bereda ? Ej är, så mycket vi sport, något allmänbyte här hopat ; 6 
 
 
 
 
 första sången 130 140 150 allt vad i städerna blivit vårt rov, det är redan fördelat ; ej kan begäras, att folket sin del skall nu bära tillbaka. Utan giv henne åt guden du fri, och vi alla achaier skola dig trefalt se’n eller fyrfalt löna, om Zeus blott låter oss härja en gång det välbefästade Troja.« Honom svarade då den mäktige drott Agamemnon : »Sök ej, så tapper du är, o du gudalike Achilles, att dig förställa så där ! Du ej narrar mig alls eller rubbar. Jaså, du själv vill behålla din del, medan jag skall beskedligt sitta där tomhänt, jag, och du manar mig henne att frige ? Ja, om en passande skänk mig de bålde achaierna giva, som är mitt sinne i lag, så att lika så mycket det bliver. Men om de giva den ej, så skall själv jag komma och taga antingen din eller Ajas’ skänk eller ock från Ulysses hämta mig hans, och förbittrad blir den, till vilken jag kommer. Dock, det blir senare tid till att vidare tala om detta. Nu låt oss hala på stunden ett skepp i det heliga havet och det bemanna med roddarefolk och så festhekatomben föra ombord och till sist låta fagerkindad Chryseis stiga på skeppet. Befälet må en ibland drottarne föra, Ajas, Idomeneus, någon av dem, eller konung Ulysses eller du själv, Pelid, o du värste bland människor alla, för att försona åt oss fjärrskjutande guden med offer.« Bister i uppsyn svarade då den snabbe Achilles : »Ha, ränklistige kung, som är genombarkad med fräckhet ! Skulle väl någon achaier mot dig vilja visa sig hörsam och i beskickning gå hän eller manligen fäkta i striden ? Icke är jag ju för troernas skull, de frejdade kämpars, dragen i härnaden hit, ty mot mig ha de intet förbrutit. Aldrig de rövat från mig mina oxar och heller ej hästar, aldrig i bördiga Fthia ännu, den hjältarnes amma, gjorde de skördarna men, ty emellan oss ligger så mycket, både det brusande hav och de skogbeskuggade bergen ; 7 
 
 
 
 
 iliaden 160 170 180 190 utan med dig och blott dig till behag vi följde, du fräcke, att åt din bror Menelaos och dig, hundöga, på Troja kräva ut hämnd, men det aktar du ej, det bekymrar dig icke. Nej, och nu hotar du med, att du själv skall beröva mig lönen, som jag har mödat mig för och achaiernas söner mig skänkte. Aldrig mitt byte blev lika med ditt, när achaiernas kämpar togo en folkrik stad här i troernas land och förstörde, utan i larmande stridens tumult få nog armarna mina göra det mesta, förstås, men sedan, när delningen kommer, skänkes långt mera åt dig, och jag själv får belåten med litet vända till skeppen igen, när jag kämpat mig trött under striden. Nu far till Fthia jag hän ; långt bättre det är ju i sanning, att jag med buktiga skeppen far hem, och jag tänker ej längre här gå föraktad och hopa åt dig både skatter och håvor.« Honom svarade då härskarornas drott Agamemnon : »Flykta du bara, ifall du har lust ! Jag beder dig aldrig stanna för min skull kvar ; jag äger väl andra till bistånd, som skola främja min ära, och främst rådvise Kronion. Du mig förhatligast är av de gudastammande drottar ; aldrig är annat ditt nöje än kiv och strider och blodbad. Om du är dråpligen stark, så är detta väl gudarnes gåva. Segla du hem med de skeppen du har och kamraterna dina och Myrmidonerna styr ! Vad tror du jag aktar och räknar dig och förargelsen din ? Men minns, att så här jag dig hotar : likasom Foibos Apollo har mig nu berövat Chryseis, vilken jag sänder tillbaks med mitt eget skepp och mitt manskap, så skall jag själv ur ditt tält mig hämta den sköna Briseis, som blev förärad åt dig, och då skall du lära att inse, att jag i välde står högt över dig, och envar skall förskräckas för att försöka sig mäta med mig eller tro sig min like.« Sade ; men vreden sjöd upp i Peliden Achilles, och hjärtat uti hans håriga bröst då övervägde med hetta, antingen eggade svärdet han strax skulle draga från länden, 8 
 
 
 
 
 första sången 200 210 220 jaga de närmast sittande upp och förgöra Atriden eller ock bringa sin vrede till ro och betvinga sitt sinne. Medan han detta begrundade än i sitt hjärta och sinne, dragande redan ur skidan sitt svärd, då kom ifrån himlen Pallas Athene, sänd ner av den liljearmade Hera, som i sitt hjärta bar lika försorg och bekymmer om båda, ställde sig bakom Peliden och tog i hans gyllene lockar, synlig för honom allen, men av alla de övriga osedd. Häpnad Achilles betog, och han vände sig om, och han genast kände Athene igen på de mäktigt lysande ögon och med bevingade ord till gudinnan talte och sade : »Vad skall du här nu igen, du dotter av Zeus med egiden ? Månne att skymfad mig se av Atreus’ son Agamemnon ? Men jag vill säga en ting, och det ordet skall bliva besannat : snart lär han mista sitt liv för sin övermodiga fräckhet.« Honom svarade då strålögda gudinnan Athene : »Kommen jag är för att stilla din harm, om du ville mig lyda, sänd ifrån himmelen ner av den liljearmade Hera, som i sitt hjärta bär lika försorg och bekymmer om båda. Sluta med våldet nu upp och drag svärdet ej längre ur skidan, men låt med skymfliga ord honom höra, hur saken skall sluta. Ty jag vill säga en ting, och det ordet skall bliva besannat : ända till trefalt rikare skänk skall dig komma till godo snart för hans övermod. Men dig styr och oss himmelska åtlyd!« Henne svarade då den snabbe Achilles och sade : »Lyda jag måste, gudinna, ett ord av er himmelska tvenne, huru förbittrat mitt hjärta än är, ty det gagnar mig mera ; den som är lydig mot gudarnes bud, den höra de gärna.« Sagt, och sin kraftiga hand höll han inne på fästet av silver, stötte sitt väldiga svärd tillbaka i skidan och hörsam var mot Athenes bud, och hon svävade upp till Olympen, hem till de övriga gudarnes krets hos Zeus med egiden. Peleussonen begynte då strax mot Atriden ånyo 9 
 
 
 
 
 iliaden 230 240 250 slunga försmädliga ord, och ej lade sig ännu hans vrede : »Vinförtyngde, med öga av hund och med hjärta av hinden ! Aldrig du väpnade dig för att draga med hären i striden, aldrig du djärvdes att gå med achaiernas yppersta kämpar ut på ett farligt försåt, ty dig synes, att detta är döden. Vida mer lönande är ju att trygg i achaiernas läger roffa föräringar bort från envar, som törs tala emot dig, konung, som skinnar ditt folk, emedan du styr över mesar ; eljest, Atrid, skulle denna din skymf hava blivit den sista. Men jag vill säga ett ord och med dyraste ed det bekräfta. Ja, vid denna min konungastav, som ej löv eller kvistar mera skall skjuta, se’n huggen han blev från sin stubbe bland bergen, eller i blommor slå ut, ty av kopparen blev han ju runtom skalad på löv och på bark, och en sådan achaiernas söner bära som domare jämt i sin hand, när de rätten beskärma, vilken blev stadgad av Zeus – ja förnim den högtidliga eden : kommande varder den dag, då varenda achaier i hären saknar Achilles, och intet du då skall förmå för att hjälpa, fastän du grämes, när tätt för den mannaförgörande Hektor kämparne döende stupa, och då skall det gnaga ditt hjärta, att du achaiernas yppersta man för ett intet har aktat.« Så var Pelidens besked, och i marken han kastade spiran, smyckad med gyllene stift, och därefter han satte sig neder. Lika förbittrad som han var Atriden, men upp sprang då Nestor, talarn från Pylos med tjusande ord och med klingande stämma, och från vars tunga som honungen ljuvt framflödade talet. Redan försvinna han sett ifrån jord av förgängliga mänskor bägge de släkten, som föddes en gång och som växte med honom uti det heliga Pylos, och nu bland det tredje han styrde. Denne besinnigsfull tog till orda ibland dem och talte : »Ack, att så jämmerlig sorg över hela Achaia skall komma ! 10 
 
 
 
 
 första sången 260 270 280 Glädja nu skulle sig Priamos själv och Priamos’ söner, fröjda sig djupt i sin själ skulle alla de övriga troer, finge de detta blott spörja, hur I med varandra här kivens, I som i råd och i strid bland danaerna ären de främste. Hören mig nu, ty mot mig I ären ju ynglingar bägge ! Jag har väl förr i min dar med än tapprare hjältar än eder varit tillsammans, och aldrig av dem blev jag ändå föraktad. Aldrig jag sedan har sett och får heller ej vidare skåda sådana män, som Peirithoos var eller hövdingen Dryas eller Exadios var, Polyfemos den bålde och Kaineus, eller som Aigeus’ son, den gudaliknande Theseus, alla helt säkert de starkaste män, som alstrats av jorden. Dessa de starkaste män mot de starkaste fiender stridde, bestar, som bodde i klyftor och berg, och förgjorde dem rysligt. Vapenbroder med dessa jag var, ditkommen från Pylos, långt ifrån främmande land, ty de själva mig kallat till bistånd ; och jag där stridde i envigeskamp mot kentaurer, dem ingen skulle sig drista att möta av dem, som nu leva på jorden. Hjältarne hörde där gärna mitt råd och lydde min maning ; därför mig lyden ock I ; ty mera det båtar att lyda. Tag ej, Atrid, då ju ädling du är, från Achilles hans flicka ; låt honom hava den skänk, som han fick av achaiernas söner ! Och du Pelid, hör upp att med konungen tvista så trotsigt ! Ej är din värdighet lika så stor, som den konungen tillföll, vilken bär spiran i hand och av Zeus blev hugnad med heder. Om du är dråpligen stark, och du har en gudinna till moder, han är dock större i makt, ty han härskare är över flere. Låt nu din vrede försvinna, Atrid ! Jag bevekligen beder, att du betvingar din harm mot Achilles, som är ju det starka värnet för hela achaiernas här i det gruvliga kriget.« Honom svarade då den mäktige drott Agamemnon : »Ja, du har alldeles rätt uti allt vad du sade, o gamle. Men den här mannen vill vara förmer än alla oss andra, 11 
 
 
 
 
 iliaden 290 300 310 320 alla behärska han vill, över alla befalla och bjuda, alla se lyda sin vink ; men jag tänker ej alla det tåla. Blev till en ypperlig hjälte han skapt av de evige gudar, hava de därför åt honom gett lov till att tala försmädligt ?« Fallande honom i talet, bröt ut den ädle Achilles : »Ja, ty i sanning en mes och en stackare månde jag heta, om jag mig fogade jämt efter dig i vartenda ditt påhitt. Sådant åt andra befall, om du vill, men åt mig skall du icke vinka med härskarehand, ty jag tänker dig icke att lyda. Nu vill jag säga ett ord, som jag beder dig lägga på hjärtat : aldrig jag kommer att lyfta min arm till strid om en flicka varken mot dig eller vilken som helst, då I tagen er gåva ; men av det andra, jag har vid det snabba och beckade skeppet, därav skall icke ett grand du beröva mig utan min vilja. Bara försök det en gång och låt dessa till saken bli vittnen, så skall på stund ditt rödaste blod omströmma min glaven.« Sedan de så med fientliga ord hade stritt med varandra, reste sig bägge, och tinget var slut vid achajiska skeppen. Därpå till tälten på strand och de ypperligt seglande skeppen vände Peliden igen med Menoitios’ son och sitt manskap ; medan Atriden lät hala ett skepp i det heliga havet, valde ut roddare tjugu därtill och förde åt guden festhekatomben ombord och bjöd fagerkindad Chryseis sitta på däck, och som hövding for med den förslagne Ulysses. Dessa på skeppet nu seglade bort på den böljande stråten. Men Agamemnon bjöd, att allt folket skulle sig rena, och de sig renade strax och kastade sköljet i havet, och åt Apollo därnäst otadliga festhekatomber bragte av tjurar och får uppå stranden av ödsliga havet ; offerångan mot himmelen steg med den virvlande röken. Runtom i lägret de sysslade så, men Atriden förglömde icke sin vrede, med vilken han nyss hade hotat Achilles, och till Talthybios nu och Eurybates gav han befallning, 12 
 
 
 
 
 första sången 330 340 350 vilka hans häroldsmän och hans hurtige tjänare voro : »Gån till Peliden Achilles’ tält och tagen vid handen fagerkindad Briseis och hit henne fören med eder ! Lämnar han henne ej ut, så skall själv jag komma med flere och henne taga med våld, och det bliver för honom blott värre.« Sade och sände dem av, då sin stränga befallning han givit. Tigande gingo de hän längs stranden av ödsliga havet, tills Myrmidonernas läger och skepp de hunno omsider. Hjälten de sittande där vid sitt tält och det beckade skeppet funno, och icke med glädje det var som han såg dem, Achilles. Själva, betagna av hämmande skräck och försynta för drotten, stodo de stilla och talade ej eller gjorde en fråga, men i sitt sinne han visste besked, och han talte och sade : »Hell eder, häroldsmän, som från Zeus och från människor buden ! Träden blott närmre ! Ej skulden är er, den är blott Agamemnons, vilken er skickade hit för att hämta den unga Briseis. Gå och led flickan hit ut, o Patroklos, du gudarnes ättling, och henne lämna åt dem, men må själva de vara mig vittnen både för dödlige män och för alla de salige gudar och för min fiende drotten en dag, då det åter tör hända, att jag behövs för att värja utav från de andra achaier smädliga döden. Han rasar försann i sitt gruvliga vanvett ; ej vet han rikta sin blick på det gångna och kommande samfällt, så att achaiernas här i behåll kunde kämpa vid skeppen.« Sagt, och Patroklos då lydde på stund sin älskade stridsbror, ledde Briseis ut och den fagerkindade ungmön gav dem i våld, och de vände igen längs achajiska skeppen ; flickan bedrövad till mods med männerna gick. Men Achilles brast uti tårar och satte sig långt ifrån vännerna undan uppå den skummiga strand och såg ut över blånande djupet och med en brinnande bön mot sin moder armarna sträckte : 13 
 
 
 
 
 iliaden 360 370 380 »Moder, emedan jag föddes av dig till den kortaste levnad, borde ju dock tordönaren Zeus, den Olympiske härskarn, ära förunnat åt mig, men i stället ej alls han mig hedrar. Ty nu har Atreus’ son, vitthärskande drott Agamemnon, gruvligen kränkt mig och rövat åt sig min föräring med våldsmakt.« Så han talte och grät ; honom hörde hans vördade moder, sittande nere i havets djup hos sin åldrige fader. Ilande dykte hon upp som ett töcken ur skummiga havet, och uppå stranden satte sig ner framför gråtande sonen, smekte med handen hans kind och talade kärligt och sade : »Barn, vi gråter du så ? Vilken sorg har betagit ditt hjärta ? Tala och intet fördölj, för att bägge vi måtte den känna !« Suckande djupt, henne svarade då den snabbe Achilles : »Ack, du nog vet. Vad behöver jag dig allt detta berätta ? Bort till Eetions stad, till det heliga Thebe, vi drogo, skövlade staden och fraktade hit allt byte, vi togo. Detta fördelade jämnt sig emellan achaiernas söner, dock åt Atriden till skänk gavs fagerkindad Chryseis. Men då kom Chryses snart, fjärrskjutande guden Apollos heliga offerpräst, till achaiernas läger vid skeppen, viljande köpa sin dotter igen med en lösen omätlig, hållande högt i sin hand fjärrskjutande guden Apollos bindlar på gyllene stav, och hos alla achaierna bönföll, men framför allt hos Atriderna två, de befallande drottar. Alla de andra achaierna då voro redo att vördsamt visa för prästen försyn och att taga hans rikliga lösen ; icke det likade dock i hans själ Agamemnon Atriden, utan han drev honom skymfligen bort under hårdaste tilltal. Harmsen den gamle då vände tillbaks, men Foibos Apollo hörde den bönen han bad, ty han älskade honom av hjärtat, och på argiverna sköt med förgörande pilar, och männen dogo nu tätt på varann, då ju pilarna veno från guden 14 
 
 
 
 
 första sången 390 400 410 ned överallt bland achaiernas tält. Men en siare kunnig trädde då fram och förkunnade oss Fjärrskjutarens vilja. Jag var den förste att yrka då strax på att guden försona, men av förbittring Atriden betogs, och han reste sig häftigt, slungande hotelser ut, som redan ha gått i fullbordan. Ty på ett ilande skepp glansögda achaier med flickan äro till Chrysa på väg, medbringande gåvor åt guden, men till mitt eget tält härolderna kommit och bortfört unga Briseis, den mö, som achaiernas söner mig skänkte. Skydda nu, moder, din frejdade son, ifall du det mäktar ! Gå till Olympen och ljungaren Zeus anropa med böner, om du med råd eller dåd har någonsin fröjdat hans hjärta. Ofta jag hörde dig förr uti fädernehemmet med stolthet tala därom, hur du själv hade ensam av gudarne alla frälsat från jämmer och nesa en gång svartskyade Dundrarn, då han blev hotad med fjättrar och band av olympiske gudar ; Hera, hans maka, det var och Poseidon och Pallas Athene. Då kom, gudinna, du dit och honom ur bojorna löste, kallande upp till Olympen den hundraarmade resen, vilken av gudar Briareos nämns, men av mänskor Aigaion, och som i styrka och kraft är ännu förmer än sin fader. Han hos Kronion då satte sig ner i sin prålande styrka ; fruktan de saliga gudar betog och de fjättringen glömde. Gå nu och famna hans knän och bed honom detta att minnas ; kanske han då kan förmås att åt troerna lämna sitt bistånd och under manfall tränga tillbaks den achajiska hären ner ibland skeppen på strand, att de lära sin konung att känna, och att Atriden själv, vitthärskande drott Agamemnon, må sin förblindelse se, då han kränkte den bäste achaiern.« Honom svarade då med tårar i ögonen Thetis : »Ve att jag ammade upp dig, mitt barn, som jag födde till ofärd! Ack, att vid skeppen du sitta här fått utan skymf eller tårar, efter din levnad skall bliva så kort och ej länge få vara ! 15 
 
 
 
 
 iliaden 420 430 440 Nu fick du både det kortaste liv och av smärta tillika mera än alla. Vad ödet var hårt i den stund jag dig födde ! Ja, med den bönen, du sagt, till Olympens snöiga tinnar vill jag gå upp och till ljungaren Zeus, om han kanske bevekes. Sitt nu så länge vid skeppen du kvar och låt sjuda din vrede mot achaiernas folk och från striden dig alldeles avhåll. Ty till Okeanos gången i går är Zeus till ett offer hos Etiopernas folk, och av samtliga gudar han följdes, men på den tolfte dagen igen går han hem till Olympen ; då skall till Zeus jag gå upp i hans kopparskimrande boning, och jag skall famna hans knän, och jag tänker han då skall bevekas.« Så hon sade och svävade bort och där lämnade sonen uti hans hjärtliga harm för den fagergördlade ungmön, som mot hans vilja de togo med våld. Men den ädle Ulysses lände till Chrysa nu fram med den heliga festhekatomben. Sedan de där styrt in i den djupa och rymliga viken, gigade seglet de strax och lade det neder i skeppet, därpå de masten i hast uti gaffeln fällde, med staget firande ner den, och rodde så in uti hamnen med åror, kastade ankarstenarna ut och skeppet förtöjde, stego så själva på stranden i land vid det skvalpande havet. Nu hekatomben de skeppade ut åt den höge Apollo, och ifrån skeppet Chryseis gick ner efter färden på havet. Henne till altaret ledde då fram den förslagne Ulysses, gav henne älskade fadern i hand och talte till honom : »Chryses, jag skickades hit av männernas drott Agamemnon för att din dotter dig giva igen och för danaerhären offra åt Foibos en festhekatomb för att härskaren blidka, som på argivernas folk sänt jämmeralstrande plågor.« Sade och gav henne fadern i hand, och med glädje han mottog älskade dottern, och strax med den heliga festhekatomben ställde de alla sig upp i en krets kring det präktiga altar, 16 
 
 
 
 
 första sången 450 460 470 480 tvådde sig händerna se’n och med offerkornet dem fyllde. Högt bland de offrande Chryses då bad med lyftade armar : »Hör mig, du mäktige gud, som med silverbågen beskärmar heliga Killa och Chrysa, din stad, och på Tenedos härskar ! Såsom du hörde min bön tillförne en gång, då jag bad dig, och tog min ära i skydd och achaierna tuktade gruvligt, hör min bön även nu och fullborda mig denna min önskan : sluta och vänd från danaerna av deras nesliga ofärd !« Bedjande talte han så och blev hörd av Foibos Apollo. Men när de bedit sin bön och offerkornet de påstrött, böjde på djuren de halsen tillbaks och dem stucko och flådde, skuro så låren ifrån och dem övertäckte med fettet, läggande dubbelt lag och med råa skivor däröver. Gubben dem brände på glöd, och glimmande vin han däröver göt, och med femuddsgafflar i hand honom hjälpte de unga. Men när de låren förbränt och av innanmätet de njutit, skuro de allt det andra isär och det stucko på spetten, stekte det omsorgsfullt och drogo det åter av spetten. Och när omsider de slutat sitt stök och maten var färdig, åto de, njutande alla med fröjd av det rikliga målet ; men när de stillat hade sin lust till att äta och dricka, bålarna fylldes till brädden med vin av de tjänande svenner, bägarna skänkte de i och buro omkring dem till alla. Dagen igenom därefter med sång de försonade guden, härlig steg hymnens klang från achaiernas lockiga söner, prisande Hjälparen god, och han lyssnade till dem med glädje. Äntligt när solen gick ner och aftonskymningen inbröt, lade sig folket till ro invid aktertågen till skeppet. Men när i gryningen sken den rosenfingrade Eos, stucko de åter till sjöss mot achaiernas rymliga läger, medan en gynnande vind fjärrskjutande guden dem sände. Masten de reste då upp och hissade skinande seglet, vinden i seglet for smattrande in, och böljan kring stäven 17 
 
 
 
 
 iliaden 490 500 510 svallande hävdes och brusade starkt för det gående skeppet, och i en ilande fart uppå böljorna lopp det sin bana. Men när de fram hade länt till achaiernas rymliga läger, drogo de beckade skeppet i land på stranden av havet, högt upp på sanden, och stöttade väl det inunder med bjälkar ; själva därefter de skingrade sig bland tälten och skeppen. Men vid de toftade skeppen han satt i sin häftiga vrede, Peleus’ gudomlige son, snabbfotade hjälten Achilles. Varken han vandrade mer till det mannafrejdade tinget, eller i striden han gick, utan endast förtärde sitt hjärta, sittande hemma, men längtande jämt efter drabbning och härskri. Men när omsider rann upp den tolfte av dagarna sedan, vandrade hem till Olympen igen de evärdlige gudar alla ihop, och i spetsen gick Zeus. Och Thetis ej glömde löftet, hon givit sin son, utan bittida redan hon uppdök utur det böljande hav och till himlen gick upp och Olympen. Där vittskådaren Zeus hon träffade sittande ensam uppå den översta topp bland Olympos’ hundrade åsar och framför honom föll ner och famnade om med den vänstra armen hans knän och tog med den högra inunder hans haka och till Kroniden, den mäktige Zeus, bönfallande talte : »Zeus Allfader, om nånsin med ord eller gärning jag gagnat dig i de eviges krets, så bevilja den bönen jag beder. Skaffa mig hämnd åt min son ! Han den kortaste levnad av alla fått utav ödet, och nu härskarornas drott Agamemnon kränkt honom illa och rövat åt sig hans föräring med våldsmakt. Men honom upphöj du, rådvise olympiske konung ; skänk nu så länge åt troerna kraft, tills achaierna åter ära min älskade son och föröka för honom hans heder.« Sade. Men icke ett ord skysamlaren Zeus henne svarte, utan han länge där tigande satt. Men Thetis med famnen hängde alltjämt om hans knän och började tala ånyo : 18 
 
 
 
 
 första sången 520 530 540 »Svara och lova mig alldeles visst och giv tecken till bifall eller säg nej – du har ingen att sky –, att jag tydligt må veta, att ibland gudarne alla är jag så föraktad som ingen.« Svarade så skysamlaren Zeus under djupaste missmod : »Fasligt i sanning det här, att du tvingar mig nu till att osams bliva med Hera, som reta mig lär med försmädliga stickord. Hon mig ju redan förut bland odödlige gudarne pikar ständigt och jämt med sitt tal, att jag troerna hjälper i striden. Nu är det bäst, att du vandrar din väg, så att icke dig Hera märker, och jag skall nog sköta det här och det bringa till ände. Vänta, jag bifallstecken vill ge, så att icke du tvivlar. Detta min största bekräftelse är till odödlige gudar ; intet mitt löftesord vet av återtagning och svikning, intet blir ouppfyllt, som med huvudets böjning jag stadfäst.« Sade Kronion, och nu svartbrynade pannan han böjde, och det ambrosiska hår kring den högstes odödliga huvud svallade böljande fram ; då darrade hela Olympen. Sålunda lade de råd och nu skildes igen, och gudinnan sprang uti havets djup från Olympos strålande tinnar, men till sin boning gick Zeus, och gudarne fadren till mötes stodo då samtliga upp från sin plats, och det vågade ingen sittande bli, när han kom, utan alla då trädde till mötes. Neder han satte sig där på sin tron, och strax vid hans åsyn röjde för Hera sig klart, att den silverfotade Thetis hade med honom lagt råd, den åldriges dotter i havet. Genast till Kronosättlingen Zeus hon sig vände med stickord : »Vem har nu åter av gudar lagt råd med dig ärkeförslagne ? Alltid du finner ditt nöje uti att skild från din maka syssla med hemliga råd och beslut, och åt mig har du aldrig gittat att vänligen säga ett ord om de planer, du uppgör.« Henne svarade då både gudars och människors fader : »Hera, hys aldrig det hopp, att du alla de tankar, jag välver, skulle få veta ! De gå dig för högt, fast du är ju min maka. 19 
 
 
 
 
 iliaden 550 560 570 Dock, vad som skäligen höra du bör, om detta skall ingen vinna mer tidigt besked ibland gudar och dödliga mänskor ; men vad jag borta från gudarnes krets vill begrunda i stillhet – ja, låt du vara nu blott att om allting fråga och forska !« Honom svarade då stoltblickande, vördiga Hera : »Faslige Kronosson, vad var det för ord, som du sade ? Aldrig min vana det var att dig spörja och fråga det minsta, utan för mig får du tänka i fred på vadhelst du behagar. Nu är jag bara så rädd, att den silverfotade Thetis månde dig övertalt, den åldriges dotter i havet ; ty redan bittida satt hon hos dig och höll famnen om knäna. Henne du lovat högtidligen visst, att du skulle Achilles hedra och låta en mängd av achaierna stupa vid skeppen.« Svarade då skysamlaren Zeus och sade till henne : »Ja, du har jämt dina aningar, du, och jag aldrig dig undgår. Men du skall ingenting vinna ändå, utan endast förhatlig bliva mitt hjärta, och detta för dig skall bli ännu långt värre. Är det nu så, som du sagt, så har detta väl så mig behagat. Därför sitt tyst, vill jag råda dig till, och förglöm ej min maning ! Eljest är fara därför, att ej alla olympiska gudar värja utav från dig mina oemotståndliga händer.« Sagt, men av fruktan då skalv stoltblickande, vördiga Hera ; tigande sedan hon satt och betvingade stormen i hjärtat. Harmsna nu voro i salen hos Zeus de olympiske gudar. Tog då till orda bland dem den konstberömde Hefaistos, viljande trösta sin älskade mor, vitarmade Hera : »Detta är ändå för galet minsann och omöjligt att lida, att nu för dödliga människors skull I två skolen tvista och bland gudarne väcka upp larm, och vår präktiga måltid mister ju allt sitt behag, då gemenheten börjar att råda. Nu vill jag mana min moder, som själv är så mäkta förståndig, att hon ger efter för Zeus, min älskade fader, ty annars 20 
 
 
 
 
 första sången 580 590 600 610 vredgas min fader igen och fördärvar hela vårt gille. Ty om det faller Olympiern in, som har blixten att slunga, störtar han oss ifrån tronerna ner ; han är starkare mycket. Därför, o moder, med blidkande ord må till honom du tala, då skall Olympiern strax mot oss alla bli huld och bevågen.« Så han sade och reste sig fort och åt älskade modern räckte sin dubbelpokal och talade till henne åter : »Tålamod, älskade moder ! Håll ut, fast du är så bedrövad, att mina ögon ej måtte få se, att min älskade moder tuktas med slag ! Ej kunde jag då, om ock aldrig så harmsen, hjälpa dig alls, ty förskräckligt det är att Olympiern möta. Ja, ty han redan en gång, då jag sökte försvara dig ivrigt, grep mig i foten och slungade ner ifrån gudarnes tröskel. Dagen igenom jag flög, och äntligt, när solen sig sänkte, föll uppå Lemnos jag ner, och av liv fanns ej mycket uti mig, men efter fallet jag vårdades strax av de Sintiske männer.« Så han talte. Då log den liljearmade Hera och tog pokalen leende mot av den älskade sonen. Denne i ordning åt höger nu gick och åt gudarne alla skänkte den ljuvliga nektarn uti och den öste av bålen, medan ett outsläckeligt skratt bland de salige gudar klang, när de sågo kring salen Hefaistos pustande linka. Sålunda dagen igenom de nu, tills solen gick neder, åto, och ingenting saknades där i den rikliga måltid, icke det skönaste spel uppå lyran, som slogs av Apollo, heller ej växelsång av musernas tjusande röster. Dock när solens lysande bloss omsider sig sänkte, längtade alla till ro och begåvo sig hem för att sova, där åt envar hans boning var byggd av den halte Hefaistos, smidesmästaren stark med sitt konstförståndiga snille. Gick då olympiske ljungaren Zeus till sin bädd som de andra, däri han vilade jämt, när av ljuvliga sömnen han omslöts ; där han sig lade till ro, och hos Zeus guldtronande Hera. 
 
 
 
 
 ANDRA SÅNGEN Agamemnons dröm. Skeppskatalogen 10 20 Lågo nu alla i sömn, både himmelske gudar och kämpar, natten igenom, blott Zeus fick ej smaka den ljuvliga sömnen, utan i sinnet han grubblade på, hur han skulle Achilles hedra och låta en mängd av achaierna stupa vid skeppen. Äntligen syntes då detta beslut honom vara det bästa, svikliga drömmen att sända åstad till Atrid Agamemnon. Och med bevingade ord han till drömmen sig vände och talte : »Skynda dig, svikliga dröm, till de snabba achajiska skeppen, sväva i tältet där in till Atreus’ son Agamemnon, giv honom noga om allting besked, som jag nu dig befaller. Bjud honom skynda sig strax att de lockiga män av Achaia väpna till striden, ty nu är den stund han tör lyckas att taga troernas präktiga stad, ty Olympens odödlige gudar äro ej söndrade mer, ty dem allesammans till bifall Hera med böner bevekt, och för troerna stundar det ofärd.« Så han sade, och drömmen flög hän att befallningen lyda ; ilande lände han fram till achaiernas präktiga flotta, ställde till Atreus’ son Agamemnon sin kosa och honom sovande fann i sitt tält, försänkt i ambrosiska sömnen. Stilla vid huvudgärden han stod, och han liknade Nestor, Neleussonen, som mest av de gamle var kär för Atriden ; liknande honom, nu talade så den gudomlige drömmen : »Sover du, Atreus’ son, hästtyglande krigarens telning ? Natten igenom att sova ej hövs en befallande konung, vilken skall både sig vårda om folk och så mycket bestyra. Nu skall du höra på mig ; du må veta, att Zeus har mig skickat, vilken, så fjärran han är, dig av hjärtat beskyddar och ömkar. Skynda dig, bjuder han nu, att de lockiga män av Achaia 22 
 
 
 
 
 andra sången 30 40 50 väpna till striden, ty nu är den stund du tör lyckas att taga troernas präktiga stad, ty Olympens odödlige gudar äro ej söndrade mer, ty dem allesammans till bifall Hera med böner bevekt, och för troerna stundar det ofärd, sänd ifrån Zeus. Lägg på hjärtat mitt ord och se till, att ej glömska måtte betaga din själ, när den ljuvliga sömnen dig släpper !« Så han sade och svävade bort och lämnade drotten välvande tankarna alla på slikt, som ju ej skulle hända ; ty han sig menade strax skola Priamosstaden den dagen taga, den dåren, som anade ej, vad Zeus hade planlagt, han som ju skulle ännu åt danaiske kämpar och troer vedermödor beskära och kval i förfärliga strider. Vaknad ur sömnen, han tyckte sig än i sitt öra förnimma gudomsrösten och satte sig upp och drog på sig sin livrock, mjuk och vacker och ny, och kastade manteln omkring sig och under glänsande fötterna band sina sköna sandaler ; därpå sitt silvernaglade svärd över skuldran han hängde, fattade spiran, av fäderna ärvd och evärdlig ; med denna gick ibland skeppen han ner till de kopparklädda achaier. Redan gudomliga Eos gick upp på den höga Olympen, bådande dagen för Zeus och de andra odödlige gudar. Nu härolderna bjöd han att strax med sin ljudliga stämma sammanropa till tings de lockiga män av Achaia. Höjde då dessa sitt rop, och folket sig samlade hastigt. Först han till rådslag kallade hop de behjärtade äldste nere vid Nestors skepp, den från Pylos stammande drottens ; dessa han kallade hop och sin klyftiga plan dem förtäljde : »Hören mig, vänner ! Från gudarne sänd, till mig under sömnen kom i ambrosiska natten en dröm, som konungslige Nestor liknade snarast till anletsdrag och till skapnad och storlek. Stilla vid huvudgärden han stod, och han talade till mig : 23 
 
 
 
 
 iliaden 60 70 80 90 ›Sover du, Atreus’ son, hästtyglande krigarens telning ? Natten igenom att sova ej hövs en befallande konung, vilken skall både sig vårda om folk och så mycket bestyra. Nu skall du höra på mig ; du må veta, att Zeus har mig skickat, vilken, så fjärran han är, dig av hjärtat beskyddar och ömkar. Skynda dig, bjuder han nu, att de lockiga män av Achaia väpna till striden, ty nu är den stund du tör lyckas att taga troernas präktiga stad, ty Olympens odödlige gudar äro ej söndrade mer, ty dem allesammans till bifall Hera med böner bevekt, och för troerna stundar det ofärd, sänd ifrån Zeus. Lägg på hjärtat mitt ord!‹ Så talade drömmen; därmed han svävade bort, och den ljuvliga sömnen mig släppte. Låtom oss genast se till att achaierna bringa i vapen ! Själv gör jag början, som rimligt det är, och skall stämningen pröva med ett förslag, att vi fly härifrån med de toftade skeppen. Då må den ene och andra av er dem förmana och hejda.« Så han sade och satte sig ner, men bland drottarne uppstod Nestor, som konung och härskare var i det sandiga Pylos ; denne besinningsfull tog till orda ibland dem och talte : »Hören, I vänner, ett ord, I argivernas furstar och rådsmän ! Hade en annan den drömmen förtalt av achaiernas söner, kunde vi tala om svek och dess mera oss hålla tillbaka ; nu har han tett sig för den, som bland alla achaier är ypperst. Låtom oss genast se till att achaierna bringa i vapen !« Sade och därmed i spetsen gick ut som den främste ur rådet ; spirobärande drottarne strax sig reste och följde folkens herde då åt, och krigarne strömmade samman. Såsom när myllrande svärmar av bin ur en håla i klippan gjuta sig ut som en ström, medan nya det kommer beständigt, och uti klungor de ställa sin flykt till de vårliga blomstren, tills att de snart överallt kringsvärma i väldiga hopar : sålunda drogo achaiernas män ifrån skeppen och tälten 24 
 
 
 
 
 andra sången 100 110 120 skara på skara åstad till den djupt inbuktade stranden, skyndande alla till tings, och från Zeus budbärande ryktet fladdrade kring och dem manade på, och de samlades alla. Mängden i böljor gick som ett hav, och inunder dem jorden suckade, medan de satte sig ner, och förfärligt var larmet. Härolder nio med rop dem förmanade till att då en gång höra med skrikandet upp och på frejdade drottarne lyssna. Folket blev bänkat med nöd, och i raderna blevo de äntligt bragta till tystnad, och upp vitthärskande drott Agamemnon stod med sin konungastav, som Hefaistos förfärdigat konstrikt. Denna Hefaistos förärat åt Zeus, de odödliges konung ; Zeus den åt Argusförgöraren gav, budbärande guden ; mäktige Hermes den gav åt hästbetvingaren Pelops ; Pelops åter den gav åt krigarehövdingen Atreus ; Atreus den döende gav åt den boskapsrike Thyestes, och Agamemnon den slutligen fick av Thyestes att bära såsom befallande drott över Argos och öarna många. Stödd uppå denna han stod och så till argiverna talte : »Vänner, danaiske män, krigsgudens behjärtade svenner ! Kronossonen, den mäktige Zeus, har förblindelse gruvlig sänt mig, den grymme, som lovade dock, att jag skulle förvisso vända som segrare hem ifrån Ilions grusade murar. Dock han ju stämplade endast på svek och mig bjuder till Argos vända föraktad nu hem, då så många jag mistat av hären. Så det behagar väl Zeus, den övermäktige guden, vilken har tinnarna redan förstört på otaliga städer och skall förstöra ännu, ty den evige härskar med allmakt. Detta, det bliver en skam, som skall spörjas till senaste tider, att ett så stort och så dugande folk, som achaierna äro, krigar ett fåfängt krig under oupphörliga strider mot ett långt ringare folk, och ej ännu en ände kan skönjas. Ty om det fölle oss in, att vi skulle, achaier och troer, hålla förlikningsfest och de stridande härarna räkna, 25 
 
 
 
 
 iliaden 130 140 150 och sig då troernas män, så många som bo uti staden, samlade och vi achaier för oss uti grupper på tio, och om en troer då togs till var grupp för att vinet kredensa, skulle i månget lag vi bli tvungna att sakna en munskänk. Så mångtaliga skulle jag tro att achaiernas söner äro mot dem, som i Ilion bo ; men det finnes därinne hjälpare, komna från städerna runt, spjutsvingande kämpar, vilka i vägen mig stå och låta mig ej, som jag ville, Ilion lägga i grus med dess byggnader stora och sköna. Nio år har ju styraren Zeus låtit redan förrinna, bjälkarna ruttnat i fartygen upp och tågen förmultnat, medan därhemma väl nu våra hustrur och jollrande barnen sitta och vänta oss dag efter dag ; men för oss har ej verket skridit det minsta framåt, för vars skull vi till Ilion kommo. Därför så hören av mig nu ett råd, och må alla det lyda. Låt oss på skeppen fly hem till den älskade fädernejorden ! Ingen förhoppning det finns, att vi taga det ståtliga Troja.« Sådant var konungens tal, och hos kämparne alla i mängden skakade hjärtat han upp, ty de rådsbeslutet ej åhört. Folket i rörelse kom, som när böljorna långa sig häva på det Ikariska hav, upprörda av Östan och Sunnan, vilka ur skyarna störta sig ner från Zeus, deras fader. Och som när västanstorm i sin vinande fart över fälten sätter i gungning den frodiga säd och den vajar med axen, så kom i människomassan det liv, och till skeppen de alla rusade skriande ner, och inunder de trampande fötter reste sig skyar av damm, och de manade ivrigt varandra till att i skeppen ta fatt och dem hala i heliga havet ; rännorna rensades upp, skeppsstöttorna kastades undan, längtansropet mot himmelen steg, då de ville nu hemåt. Där skulle säkert mot ödets beslut nu argiverna hemrest, hade ej Hera sig vänt till Athene med manande orden : »Obetvingliga, ack, du dotter av Zeus med egiden ! 26 
 
 
 
 
 andra sången 160 170 180 190 Alltså till hemmet igen och den älskade fädernejorden skola argiverna fly över havets väldiga ryggar ? Skall då som segertrofé den argiviska Helena lämnas kvar i trojanernas våld, fast för henne så många achaier mistat i Troja sitt liv långt borta från fädernejorden ? Nej, utan skynda dig in bland de kopparklädde achaier, tala med dina bevekande ord och var krigare hejda, låt dem ej hala i sjön sina dubbelstävade fartyg.« Sade. Då lydde på stund strålögda gudinnan Athene, och i en stormande fart från Olympens toppar hon nedsteg, och innan kort var hon länd till de snabba achajiska skeppen. Där hon Ulysses fann, i vishet vid Zeus att förlikna, stående stilla och ej vid sitt skepp, det toftade, svarta, läggande handen, ty vrede hans själ och hans sinne betagit. Trädde till honom då fram strålögda Athene och talte : »Ädle Laertesson, du mångförslagne Ulysses ! Alltså till hemmet igen och den älskade fädernejorden viljen I fly och er störta ombord på de toftade skeppen ? Skall då som segertrofé den argiviska Helena lämnas kvar i trojanernas våld, fast för henne så många achaier mistat i Troja sitt liv långt borta från fädernejorden ? Nej, utan skynda dig in bland de kopparklädde achaier, tala med dina bevekande ord och var krigare hejda, låt dem ej hala i sjön sina dubbelstävade fartyg.« Sagt. Och han rösten då kände igen av gudinnan, som talte, och gav sig springande av och kastade manteln, och denna tog Ithakensern Eurybates upp, hans ledsagande härold. Själv, då han mötte nu snart Agamemnon, tog han av honom konungaspiran, av fäderna ärvd och evärdlig ; med denna gick ibland skeppen han ner till de kopparklädde achaier. Var han då träffade på någon drott eller eljest en ädling, trädde han fram med bevekande ord och försökte dem hejda : »Bäste, det höves ej dig att betagas av skräck som de ringe, 27 
 
 
 
 
 iliaden 200 210 220 utan sitt ned och var lugn och bjud även de övriga sitta ! Alldeles icke du vet, vad Atriden tör välva i sinnet ; nu han oss prövar, men snart skall han näpsa achaiernas söner. Ej ha vi alla ju hört, vad han talade nyss uti rådet. Måtte han blott i sin harm ej fördärva achaiernas söner ! Härskaresinne det bor i den gudastammande drotten, Zeus honom spiran gav, han är älskad av höge Kronion.« Men när han någon där fann av de menige väsnas och skrika, lade med spiran han till och bestraffande talte och sade : »Stolle, vad skriker du för ? Sitt stilla och lyssna till andra, tapprare männer än du, ty du själv är en mes och en ynkrygg, varken att räkna för något i strid och ej heller i rådslag. Ej skola nu vi achaier ändå vara konungar alla. Mångherravälde ej duger, en enda skall härskare vara, konung en enda, som fått av sonen till listige Kronos spiran och lagen i hand för att alla de övriga styra.« Så genom lägret han myndig gick fram, och till tinget ånyo strömmade krigarne hastigt ihop ifrån skeppen och tälten under ett larm som av brusande hav, när de väldiga vågor ryta mot stupande strand och det dånar vitt över djupet. Alla nu satte sig ner och på bänkarna bragtes till tystnad ; endast Thersites där gormade än med oändeligt ordsvall. Outtömlig han var på de oförskämdaste uttryck, och han med drottarne tvistade jämt och ej alls, som det hövdes, föll honom något blott in, som achaiernas folk kunde le åt. Han var den fulaste mannen av dem, som till Ilion lände ; skevbent var han och haltande gick, och hans puckliga skuldror stodo mot bröstet böjda ihop, och överst på karlen huvudet gick i en spets och var skuggat av glesaste ullfjun. Mest för Achilles förhatlig han var och för konung Ulysses, vilka han smädade jämt, men nu emot drott Agamemnon skrek han förklenande ting, ty mot denne achaierna redan 28 
 
 
 
 
 andra sången 230 240 250 voro förbittrade djupt och gingo med groll i sitt hjärta. Skrikande överljutt, han begabbade nu Agamemnon : »Vad är nu åter din önskan, Atrid, och vad klagar du över ? Fulla av koppar du tälten ju har, och de skönaste kvinnor har du i tälten ju också i mängd, dem vi andra achaier alltid ge främst åt dig, så ofta vi taga ett fäste. Säkert vill också du hava nu guld, som förstås någon troer skall ifrån Ilion bringa dig hit till en lösen för sonen, vilken har bunden förts hit av mig själv eller ock av en annan. Eller kanhända en blomstrande mö vill du hava i famnen att henne äga allena för dig ? Men det skickar sig icke, att den, som hövdingen är, skall achaierna störta i ofärd. Ack, I kujoner, I mesar, achaiskor och icke achaier ! Låtom oss bara nu segla vår väg för att låta den kaxen ligga och ruva sin skatt här i Troja, så kanske han märker, om vi betyda en smula, vi med, för hans väl eller icke, han, som Achilles nu ock, den vida berömdare hjälten, vågat att kränka och röva åt sig hans föräring med våldsmakt. Ack, men Achilles han är ju så spak och ej mäktig av vrede ; eljest, Atrid, skulle denna din skymf hava blivit den sista.« Slika förnärmande ord emot skarornas drott Agamemnon talte Thersites ; då trädde med ens till hans sida Ulysses, såg honom bistert an och med gruvliga hotelser näpste : »Galne Thersites! Du pratar befängt, fast du ljudligen skriker. Djärvs du att vara den ende, som här vill med drottarne tvista ? Då skall jag säga dig, jag, att en uslare karl tror jag ingen vara än du ibland dem, som till Troja Atriderna följde. Alltså fördrista dig ej till att drottarne föra på tungan eller dem smäda och vilja stå vakt om vår blivande hemfärd ! Ännu vi veta ju icke bestämt, hur detta skall sluta, antingen god eller ond månde bliva achaiernas hemfärd. Men att du skymfar nu skarornas drott, Agamemnon Atriden, därtill är annat ej skäl, än att honom danaernas hjältar 29 
 
 
 
 
 iliaden 260 270 280 rika föräringar gett, och du smädar allenast av avund. Men jag vill säga en ting, och det ordet skall bliva besannat : därest jag träffar dig ännu en gång såsom nu i ditt vanvett, måtte Ulysses då vidare ej få behålla sitt huvud, måtte jag vidare ej få Telemachos’ fader då heta, om jag ej griper dig strax och dig kläderna rycker av kroppen, livrock, mantel och allt, som din skamliga nakenhet skyler, och med försmädliga gisselslag därefter från tinget driver dig gråtande bort till de snabba achajiska skeppen.« Sade och slog honom se’n över rygg och skuldror med spiran. Mannen då krympte ihop, och en tår smög fram ur hans öga, medan en blodsprängd bula sig hov efter gyllene spiran upp på hans rygg, och han satte sig ner och var gripen av skrämsel, såg sig förvirrad omkring i sin vånda och torkade tåren. Hjärtligen måste de le, så förtretade också de voro ; mången ibland dem då talade så med en blick på sin granne : »Gudar, hur många berömliga dåd har Ulysses ej utfört, alltid den främste att hitta på råd och en hövding i striden ! Men vad han nyss bland argiverna gjort, är det allra förnämsta, då han nu tystade tvärt den där giftiga klaffaretungan. Ej lär Thersites så hastigt igen av sitt dristiga sinne drivas att träda mot drottarne upp med försmädliga skymford.« Sådant var mängdens tal, men stadsförhärjarn Ulysses stod med sin spira nu upp, och bredvid strålögda Athene stod i en härolds gestalt och förmanade folket till tystnad, så att de bortersta män av achaierna liksom de främste måtte förnimma hans ord för att överväga hans mening. Därpå besinningsfull han talade bland dem och sade : »Atreus’ son, förvisso det nu är achaiernas avsikt, att du till smälek skall bli såsom ingen bland dödliga mänskor, och de ej hålla sitt ord, fast de ändå dig lovade heligt, medan vi seglade hit från det hästuppammande Argos, att få som segrare vända igen, sedan Troja du grusat. 30 
 
 
 
 
 andra sången 290 300 310 320 Ty liksom småttingar just och förtvivlade änkor de kvida nu med varandra i kapp och ropa allenast på hemfärd. Också är mödan ju slik, att man ville av leda väl resa. Mången, som endast en månad är skild från sin älskade maka, tryckes av missmod ner ; där han bliver med präktiga skeppet hållen av vinterstormarna kvar och av vräkande havet ; medan för oss nu det nionde år kringvälvande skrider och vi få ligga här än. Jag kan icke achaierna klandra, om de vid skeppen förtäras av harm. Men i alla fall skamligt är, då så länge vi dröjt, att nu fara med händerna tomma. Vänner, så härden då ut och stannen här ännu så länge, så att vi måtte få se, om Kalchas spår sant eller icke. Gott vi ju minnas, som hade det skett i går eller förrgår, och det kan vittna envar, som ej dödsgudinnorna bortryckt, huru det hände en dag, när i Aulis achaiernas härskepp samlats att bringa fördärv över Priamos själv och hans troer. Runtom en källa vi stodo i ring och på heliga altar bragte åt gudarne fromt otadliga festhekatomber under en härlig platan, från vars fot rann skimrande vattnet. Då var ett tecken att skåda: en orm, som på ryggen var blodröd, hisklig att se, den Olympiern själv framskickat i ljuset, rann från ett altare fram och sig ringlade upp i platanen. Men sina ungar där hade en sparv, nykläckta och späda, krupna ihop på dess översta gren under skyddande löven, åtta, men modern den nionde var, hon som ungarna födde. Ormen då slukade ungarna strax, och de ynkligen pepo ; modern förtvivlad där flaxade runt kring de älskade barnen, men i sin klagan vid vingen hon greps av den buktande ormen. Dock, när han ätit dem upp, sparvungarna späda och modern, gjorde ett märkeligt under den gud, som skickade honom, ty han förbyttes till sten av sonen till listige Kronos. Alla vi stodo i häpnande skräck över detta, som skedde, då så förfärliga ting sig mängde i gudarnes offer. 31 
 
 
 
 
 iliaden 330 340 350 Kalchas då siande höjde sin röst och oss tolkade varslet : ›Varför så tysta med ens, I achaiernas lockiga söner ? Detta ett lyckosamt tecken oss var från den vise Kronion ; sent i fullbordan det går, men dess rykte skall aldrig förklinga. Likasom ormen åt upp sparvungarna späda och modern, åtta, men modern den nionde var, hon som ungarna födde, lika så många bli åren för oss till att ligga i härnad, men på det tionde år skola ståtliga staden vi taga.‹ Sådant var siarens ord ; nu går detta ju allt i fullbordan. Dröjen då alla här än, I benskenklädde achaier, tills vi få taga till slut den väldiga Priamosstaden.« Sagt, och argiverna skriade högt, och runtom från skeppen skallade sorlet tillbaks, då achaierna ropade bifall alla till det, som han sagt, den gudalike Ulysses. Tog då till orda jämväl vagnskämpen Gereniske Nestor : »Ack, det är visst och sant, att I snacken på tinget som piltar, småttingar just, som fråga ej alls efter krigiska bragder. Vart tar det vägen för oss med fördrag och de dyraste eder ? Fort då på elden med djärva beslut och manhaftiga rådslag, offer av omängt vin och de löften, på vilka vi litat, efter här tvistas förgäves med ord och vi icke en utväg mäktat att finna ännu, fastän tinget har varat så länge. Upp, Atrid, det är du, som skall än utan vacklan och tvekan föra som hittills argiverna fram uti blodiga strider ! Låt du förgörelsen drabba de två eller tre, som förmätet söndra från alla achaier sitt råd – som skall aldrig dem lyckas –, viljande vända till Argos igen, innan än vi fått veta, antingen falskt eller ej är ett löfte av Zeus med egiden. Ty jag vill mena, att lyckosam vink allsvåldig Kronion gav oss den dagen vi drogo åstad på de ilande skeppen, alla argiver, att troerna död och förgörelse bringa : blixten till höger han slungade ner, det var tecken tillfyllest. Därför må ingen nu känna begär till att vända till hemmet, 32 
 
 
 
 
 andra sången 360 370 380 innan han sovit förut hos någon av troernas hustrur, tagande sålunda hämnd för Helenas ångest och suckar. Är han dock illa bekajad av lust att begiva sig hemåt, gott, må han gripa då fatt i det svarta och toftade skeppet blott för att vålla sig död och fördärv långt före de andra. Råd nu, o drott, till det bästa dig själv och låt också dig råda ; tro mig, det rådet förkastligt ej är, som jag ämnar dig giva. Dela nu manskapet upp, Agamemnon, i stammar och släkter ; ätt invid ätt och stam invid stam må varann de försvara. Om du beställer det så och achaiernas söner dig lyda, skall du bland hövdingar snart och bland krigare varsna de fege och på de tappre få syn, då var skara för sig går i striden. Då får du se, om det gudarne är, som dig stänga från staden, eller om kämparnes feghet det är, som ej veta att fäkta.« Honom svarade då vitthärskande drott Agamemnon : »Åter du segrar i råd bland achaiernas söner, o gamle. Hade jag − evige Zeus och Athene och Foibos Apollo ! − bland argiverna tio, som så kunde råda mig visligt, då skulle snart kung Priamos’ stad vara sjunken i stoftet under vår segrande arm, som den toge och störtade neder. Men mig förvållades kval av den mäktige Zeus med egiden, vilken mig kastade in i oändliga tvister och strider. Ty för en flickas skull vi förivrades, jag och Achilles, under fientliga ord, och jag själv var den förste att vredgas. Men om vi eniga bliva en gång, skall förgörelsens timma icke förhalas för troerna mer, nej icke det minsta. Gången nu hädan och äten ert mål, att vi sedan må strida. Vässe envar sin lans med besked och besiktige skölden, glömme de hurtiga hästarna ej, utan fodre dem grundligt, syne sin vagn överallt under tanke på stundande striden, för att vi dagen till slut må oss mäta i rysliga kampen. Ej skall förunnas oss där den ringaste rast eller vila, ända tills natten går in och gör slut på de kämpandes iver. 33 
 
 
 
 
 iliaden 390 400 410 Då skall mångens gehäng, som bär uppe den skyddande skölden, dävna på bröstet av svett och hans händer domna kring lansen, då skall för mången bli löddrig hans häst framför glänsande vagnen. Men om jag någon förmärker ha lust till att fjärran från striden sitta vid skeppen kvar, den mannen kan vara förvissad, att han ej slipper att bliva ett rov för hundar och fåglar.« Sagt, och ett brusande larm från argiverna steg som av vågen, vilken för sunnan går fram och sig bryter mot stupande berget, där det går längst ut i sjön, och där vågorna aldrig det lämna, hurudan vinden än är, från vad håll som helst den må blåsa. Alla sig reste nu brått och skingrades hastigt bland skeppen ; snart ifrån samtliga tälten det rök, då de lagade middag ; därvid envar till en viss bland de alltid varande gudar offrande bad att för döden gå fri i den mördande striden. Men av Atriden själv, härskarornas drott Agamemnon, bragtes en glänsande femårstjur åt den starke Kronion, och han till offret bjöd in av achaiernas drottar de främste, Nestor isynnerhet först och Idomeneus, Kreternas konung, även Ajanterna två och Tydeus’ son Diomedes och som den sjätte Ulysses, vid Zeus att förlikna i klokhet. Lände ock dit av sig själv Menelaos, väldig i härskri, ty han i sinnet förstod, vad som förehades hos brodern. Tagande offerkorn i sin hand, de kring tjuren sig ställde, och uti kretsen då bad den mäktige drott Agamemnon : »Store och prisade Zeus, som bland skyarna tronar i etern ! Måtte ej solen gå ner och mörkret sig breda på jorden, innan i Priamos’ sal jag den sotiga åsen har rivit, innan dess flygeldörrar jag tänt med den sprakande elden, innan på Hektors bröst min glaven har brynja och livrock sönderflängt och omkring honom själv hans kämpar i stoftet stupade ligga i mängd och med tänderna bita i marken !« Bedjande talte han så, men Kronion ej lyddes till bönen, 34 
 
 
 
 
 andra sången 420 430 440 450 utan tog offret emot, men förökade endast hans trångmål. Men när de bedit sin bön och offerkornet de påstrött, böjde på tjuren de halsen tillbaks och den stucko och flådde, skuro så låren ifrån och dem övertäckte med fettet, läggande dubbelt lag, och med råa skivor däröver. Dessa nu brändes på torraste ved, och de stucko därefter innanmätet på spett och höllo det fram över elden. Men när de låren förbränt och av innanmätet de njutit, skuro de allt det andra isär och det stucko på spetten, stekte det omsorgsfullt och drogo det åter av spetten. Och när omsider de slutat sitt stök och maten var färdig, åto de, njutande alla med fröjd av det rikliga målet ; men när de stillat hade sin lust till att äta och dricka, då tog till orda bland dem vagnskämpen Gereniske Nestor : »Ärorike Atrid, du männernas drott Agamemnon ! Låt oss ej vidare språka nu här eller länge förhala, innan vi börja det verk, som en gud oss givit i händer. Därför, välan, må nu strax häroldernas ljudliga stämma kalla vid skeppen ihop de bepansrade män av Achaia, och må vi själva gå samlade fram genom hela vårt läger för att dess fortare egga dem upp till ett brinnande stridsmod.« Sagt, och hans maning blev lydd av männernas drott Agamemnon, och härolderna bjöd han att strax med sin ljudliga stämma sammanropa till strids de lockiga män av Achaia. Höjde då dessa sitt rop, och folket sig samlade hastigt. Fort gick Atriden nu fram med de gudastammande drottar, ordnande folket till strid ; i hans följe var också Athene med sin berömda egid, som förgängelsen trotsar och tiden ; hundrade tofsar av renaste guld nedhänga från skölden, flätade skönt, med ett värde envar av hundrade oxar. Svängande denna sin blixtrande sköld, flög hon fram genom leden, 35 
 
 
 
 
 iliaden 460 470 480 sättande marschen i gång och besjälande alla i hjärtat med det föraktande mod, som ej rygga förstår eller vila. Genast då syntes dem ljuvare långt att tåga i striden än att få segla tillbaks till den älskade fädernejorden. Som av förhärjande eld står i låga oändliga skogen uppe på bergets ås och i fjärran det lyser av branden, så, när de tågade fram, de otaliga vapnen av koppar spridde en lysande glans genom etern ända till himlen. Och deras mängd var att se som de tusende skaror av fåglar, flyttande tranor och gäss eller ock långhalsade svanor, vilka på Asiens ängd kring Kaystrios’ rinnande flöde flyga omkring under idelig lek och av vingarna yvas, innan de skriande åter slå ner, och det skallar kring ängen : så ifrån skeppen och tälten en mängd av achajiska stammar över Skamandriska slätten sig göt, och inunder dem jorden dånade väldigt av krigarnes steg och av hästarnas hovar. Äntligen gjorde de halt på Skamandriska blommande slätten, lika mångtusen i tal som löven och blomstren om våren. Sådan som flugornas mängd, som i täta och vimlande skaror svärma beständigt omkring invid boskapsherdarnes fållor uti den vårliga tid, då stävorna fuktas av mjölken ; sådan var mängden att se, då de lockiga män av Achaia ställde på slätten sig upp i sin iver att troerna krossa. Och såsom herdarne lätt sina vitt kringströvande getter skilja i hjordar isär, då de sammanblandade betat ; så deras hövdingar ordnade dem uti fylke vid fylke för att i striden gå fram, och bland hövdingar främst Agamemnon, sådan till huvud och blickar att se som Zeus med sin ljungeld, sådan som Ares om midjan och slik som Poseidon om bröstet. Som ibland betande boskapen all, utan någon sin like, ypperst är tjuren och prålande går i den lantliga hjorden ; 36 
 
 
 
 
 andra sången 490 500 510 sådan att vara förunnade Zeus på den dagen Atriden, där uti mängden han strålade fram, bland hjältarne ypperst. Sägen mig nu, I muser, som bon i Olympiska salar, I, som evärdliga ären och skåden och veten ju allting, medan till oss blott ett rykte når fram och vi ingenting veta, vilka som drottar och hövdingar där för danaerna voro. Menige männen att tälja vid namn jag skulle ej mäkta, även om tio tungor och tio munnar jag ägde, outtröttlig röst och lungor av hårdaste koppar. Endast I själva, olympiska barn av Zeus med egiden, mäkten att komma dem alla ihåg, som till Ilion drogo. Skeppens hövdingar dock skall jag nämna och samtliga skeppen. Tappra Boioternas här av Peneleos fördes och Leitos, av Prothoënor och Klonios ock samt av Arkesilaos. Folket i Hyria bodde, i fjällomkransade Aulis och i den backiga stad Eteonos, i Schoinos och Skolos och Mykalessos med rymliga fält och Thespeia och Graia, bodde i Harma jämväl och Eilesions stad och Erythrai, bodde i Eleon ock samt i Hyle och Peteon även ock i Okaleas stad och i Medeons livliga gator och i Eutresis och Kopai och Thisbe, som vimlar av duvor ; somliga bodde de ock i Plataia och ängden vid Glisas, på Koroneias mark och på betena kring Haliartos, eller de ägde till hem Hypothebai, den ståtliga staden, eller Onchestos med lunden så skön, som är helgad Poseidon, eller ock Arne, på druvor så rikt, eller heliga Nisa eller Mideia till sist och Anthedon ytterst vid gränsen. Dessa på femtio skepp voro dragna åstad, och på varje stego boiotiska svenner ombord ett hundra och tjugu. Dem från Aspledons stad och Orchomenos, Minyerstaden, förde Askalafos an och Ialmenos, söner av Ares, vilka Astyoche fött ; hon i huset hos Aktor Azeiden hade i ovangemaket gått upp, den höviska ungmön, 37 
 
 
 
 
 iliaden 520 530 540 där hade kraftige Ares hon mött, som i lönn henne famntog. Trettio holkade skepp med drottarne följde i kriget. Men under Schedios stod och Epistrofos folket från Fokis, sönerna tvenne av Naubolos’ son, av Ifitos ädle. I Kyparissos de bodde, i fjällomkransade Pytho och uti Panopeus’ stad och i heliga Krisa och Daulis, omkring Hyampolis’ stad och i nejden av Anemoreia ; somliga bodde de ock vid den heliga floden Kefissos och i Lilaias stad, där Kefissos har sina källor. Dessa med fyrtio beckade skepp hade seglat i kriget. Drottarne hade nu brått med att ordna fokeernas leder, tätt vid boioternas här de sig ställde, till vänster om denna. Lokrerna förde Oïleus’ son, snabbfotade Ajas, mindre och icke på långt när så stor som Telamons Ajas, nej, långt mindre ; men liten till växt och med pansar av linne svang han som ingen sitt spjut bland achaier och alla hellener. Folket från Kynos var och Kalliaros’ ängder och Opus och ifrån Bessa och Skarfe en del och det vackra Augeiai eller från Tarfe och Thronios’ stad vid Boagrios’ flöde. Dessa på fyrtio beckade skepp hade konungen åtföljt, lokrer och boende mittemot ön, den helga Euboia. Åter Abanternas modiga folk, som bebodde Euboia, staden Eretria, Chalkis och druvornas ort Histiaia, Dion på fjällets krön och Kerinthos, som ligger vid havet, och som i Styra hade sitt hem och i staden Karystos, förde i striderna an Elefenor, en ättling av Ares och av Chalkodon en son, högsinte Abanternas hövding ; honom de raske Abanternas män med sitt hängande bakhår följde och brunno av lust att få fälla de stadiga askspjut för att på fiendebröst låta kopparbrynjorna springa. Fyrtio beckade skepp med konungen följde i kriget. De som bebodde Athen, den stora och härliga staden, konung Erechtheus’ folk, den en gång Zeusdottern Athene 38 
 
 
 
 
 andra sången 550 560 570 580 fostrade själv som sitt barn – men han föddes av bördiga Jorden – och i Athen gav ett rum i sitt eget yppiga tempel, där han blir dyrkad ännu av Athenarnes ynglingaskara under de välvande år med offer av tjurar och gumsar, hövding för dessa var Peteos’ son, den ädle Menestheus. Icke sin like han hade på jord i att ordna till striden hästarnas frustande spann och de sköldbeväpnade kämpar ; Nestor allena det kunde som han, ty Nestor var äldre. Fyrtio beckade skepp med konungen följde i kriget. Tolv voro skeppen i tal, som med Ajas från Salamis följde ; kämparne förde han dit, där Athenarnes fylken sig uppställt. Alla, som Argos bebodde och muromgärdade Tiryns eller Hermiones stad eller Asina innerst i bukten och Epidauros, så ymnigt på vin, Eionai och Troizen, och de achajiske män, som Aigina och Mases bebodde, över dem förde befäl Diomedes, väldig i härskri, samman med Sthenelos, son av Kapaneus, frejdade hjälten, och deras tredje drott var Euryalos, gudarnes like, som var till konung Mekisteus en son och till Talaos sonson ; över dem alla dock bjöd Diomedes, väldig i härskri. Åttio beckade skepp med drottarna följde i kriget. Alla, som ägde sitt hem i den ståtliga staden Mykenai och i det rika Korinth och det vackert bebyggda Kleonai och Araithyreas tjusande ängd eller ock i Orneiai eller i Sikyons stad, där Adrestos i början var konung, och Hyperesias stad och den bergiga stad Gonoessa eller Pellene och runtomkring uti Aigions omnejd eller längs havets strand och på Helikas rymliga marker, dessa på hundrade skepp voro komne med kung Agamemnon, Atreus’ son ; han var den, som de fleste och ypperste kämpar förde i fält, och han själv i sin rustning av blänkande koppar yvdes ibland dem och strålade fram ibland hjältarne alla, därför att ypperst han var, då så många han förde i kriget. 39 
 
 
 
 
 iliaden 590 600 610 De, som ifrån Lakedaimon, av berg omslutet och klyftor, kommit och Faris och Sparta och Messa, som vimlar av duvor, och från Augeiai, den tjusande stad, eller ock från Bryseiai ; de, som Amyklai bebodde och Helos, som ligger vid havet, eller som hade i Laas sitt hem och i Oitylos’ omnejd, dem anförde hans bror Menelaos, väldig i härskri ; sextio voro hans skepp, sina män han fylkade särskilt. Själv han bland kämparne gick och i lit på sitt dristiga sinne eggade upp dem till strid, och han längtade häftigt som ingen att få på troerna hämnd för Helenas ångest och suckar. Men de som Pylos bebodde, och de från det vackra Arene, Aipy och Thryos, där färjan man har över floden Alfeios, de ifrån Helos och Pteleos’ stad och från Amfigeneia, Kyparisséis och Dorions stad, där som Muserna mötte Thamyris Thrakern en gång och gjorde ett slut på hans skaldskap, då från Oichalia hemåt han gick ifrån Eurytos kungen – ty han förmäten skröt, att han priset i sång skulle vinna, sjönge ock muserna själva, de döttrar av Zeus med egiden ; harmsna de sångaren gjorde då stum och berövade honom himmelska sången och läto sin konst honom glömma på lyran –; över dem förde befäl vagnskämpen Gereniske Nestor ; nittio holkade skepp med konungen följde i kriget. De från Arkadiens land invid branta Kylleniska berget, orten för Aipytos’ grav, de förträfflige handgemängskämpar, de som i Feneos’ ängd och Orchomenos hjordarna bette, de ifrån Stratia, Ripe och blåsiga staden Enispe, de som i Tegeas stad och det vackra Mantinea bodde och i Parrhasia hade sitt hem eller ock i Stymfalos, över dem förde befäl Agapenor, son av Ankaios ; sextio voro hans skepp, och en mängd av arkadiska kämpar stego på varje ombord, som beprövade voro i härnad. Själv hade Atreus’ son, härskarornas drott Agamemnon, 40 
 
 
 
 
 andra sången 620 630 640 givit dem toftade skepp för att blånande djupet befara, ty det arkadiska folk sig befattade icke med sjöfart. De som Buprasions bygd och det heliga Elis bebodde, allt ifrån staden Hyrmine till Myrsinos ytterst på gränsen och från Aleisions stad till den branta Oleniska klippan, fördes av hövdingar fyra ; med var av dessa det följde seglare tio, bemannade starkt med Epeiiske kämpar. En deras fylking av Kteatos’ son Amfimachos fördes, en av Thalpios, Eurytos’ son, Aktorider de båda ; en av Diores var förd, Amarynkeus’ kraftige telning, och för den fjärde var drott Polyxeinos, den strålande hjälten, som var Agasthenes’ son och till konung Augeias en sonson. De från Dulichions ö och de män, Echinadernas helga öar bebodde långt ute i sjön och gent emot Elis, hövding för dessa var Meges, en man att vid Ares förlikna. Fyleus hans fader var, vagnskämpen av gudarne älskad, som till Dulichion flyttade hän av harm mot sin fader. Fyrtio beckade skepp med konungen följde i kriget. Men Kefallenernas modige män, dem förde Ulysses, män ifrån Ithakas stad och från Neriton, skogiga berget, från Krokyleia och Aigilips’ by med de steniga backar, eller som hade sitt hem på Zakynthos och bergiga Samos eller på kusterna ock av det mittemot liggande fastland ; hövding för dem var Ulysses, vid Zeus att förlikna i klokhet ; honom de följde i kriget på tolv rödkindade härskepp. Thoas, Andraimons son, var drott för Aitolernas kämpar, vilka i Olenos bodde, i Pleuron, i staden Pylene, Chalkis, som ligger vid sjön, och i Kalydon uppe på fjället. Ty nu levde ej sönerna mer av behjärtade Oineus, död var nu även han själv och död Meleagros den ljuse ; därför åt Thoas betrotts att Aitolernas härskare vara. Fyrtio beckade skepp med konungen följde i kriget. Samtliga Kreternas drott var Idomeneus, frejdad i spjutstrid. 41 
 
 
 
 
 iliaden 650 660 670 Dessa de hade i Knossos, i muromgärdade Gortyn och i Miletos och Lyktos sitt hem och i vita Lykastos eller i Faistos och Rhytios ock, de behagliga städer, eller ock eljest i en av de hundrade städer på Kreta. Över dem fördes befäl av Idomeneus, frejdad i spjutstrid, och av Meriones, stark som den mannamördande Ares ; åttio beckade skepp med drottarne följde i kriget. Åter med Herakles’ son Tlepolemos, tapper och reslig, följde på nio skepp de dristige kämpar från Rhodos. Runtom de bodde på ön, uti trenne stammar fördelta, uti Jalysos och Lindos och skimmervita Kameiros ; alla dem förde Tlepolemos an, lansfrejdade hjälten, vilken åt Herakles starke var född av Astyocheia. Henne från Efyra Herakles fört ifrån floden Selleeis, när han förhärjat i mängd Zeusättade konungars städer. Men när så vuxen Tlepolemos blev i det stolta palatset, råkte han dräpa en dag sin faders älskade morbror, redan en gubbe till år, Likymnios, ättling av Ares. Strax han sig byggde då skepp och, följd av en myckenhet kämpar, flyktade bort över hav, ty av Herakles övriga söner och sonsöner jämväl fick han hotelser höra för dråpet. Sålunda irrande kring under lidanden, kom han till Rhodos ; boende blevo de där uti tre avsöndrade stammar ; ynnest de njöto av Zeus, som är drott över gudar och mänskor, och han göt ut över dem en överflödande rikdom. Nireus var kommen från Syma med tre välformade härskepp, Nireus, vars fader kung Charopos var och hans moder Aglaia, Nireus, den skönaste mannen av dem, som till Ilion drogo uti danaernas här, näst frejdade sonen av Peleus ; men han ej krigare var, och ringa var också hans skara. Men de som Karpathos ägde till hem och Nisyros och Kasos, Kos med Eurypylos’ stad eller ock de Kalydniska öar, 42 
 
 
 
 
 andra sången 680 690 700 710 dessa de blevo till strids av Feidippos och Antifos förda ; söner de voro till Herakles’ son, kung Thessalos, båda. Trettio rymliga skepp med drottarne följde i kriget. Därnäst nu alla, som hade sitt hem i Pelasgiska Argos, eller som boende voro i Alopa, Alos och Trachis eller i Fthia och Hellas, så rikt på de skönaste kvinnor, alla, som hade till namn Myrmidoner, Hellener, Achaier, dessa med femtio skepp hade hjälten Achilles till hövding. Men de ej tänkte nu på att gå ut i den larmande striden, ty det fanns ingen, som kunde befäl över lederna föra ; stilla vid skeppen han låg, snabbfotade hjälten Achilles, vred för den unga Briseis, den fagerlockiga flickan, vilken han valt i Lyrnessos sig ut efter mödande striden, då han Lyrnessos förstört och murarna störtat kring Thebe och hade Mynes fällt och Epistrofos, frejdade spjutmän, söner av drotten Euenos, som själv av Selepios föddes ; därför han vredgad låg still, dock snart han skulle sig resa. Alla från Fylakes nejd och från Pyrasos’ blommiga lustpark, som åt Demeter är vigd, och från fåruppammande Iton, alla från Pteleos’ gräsiga ängd och från Antron vid havet fördes i striderna an av den krigiske Protesilaos, medan han levde, men nu i den svarta jorden han gömdes. Ensam i Fylake kvar i sin gråt och med sargade kinder satt nu i halvbyggt hem hans gemål ; av en troer han dräptes, då han från skeppet sprang ned långt före de andra achaier. Hövdingelösa de voro dock ej, fast de saknade drotten, utan de ställdes nu upp av Podarkes, en ättling av Ares, född av Fylakos’ son, den boskapsrike Ifiklos ; köttslig broder han var till den modige Protesilaos, själv den yngre han var, ty den krigiske Protesilaos både den äldre och tapprare var ; dock hade nu folket icke på förare brist, fast mycket de saknade hjälten. Fyrtio beckade skepp med hövdingen följde i kriget. 43 
 
 
 
 
 iliaden 720 730 740 Men de, som ägde i Ferai sitt hem vid Boibeiska insjön eller i Glafyrai, Boibe och präktiga staden Iolkos, dessa på elva skepp voro komna med hjälten Eumelos, konung Admetos’ älskade son, den åt honom Alkestis födde, hans härliga viv, som var skönast av Pelias’ döttrar. De som Methone bebodde och nejden omkring Meliboia, de från Thaumakias stad och Olizon, som ligger bland fjällen, hövding för dem Filoktetes var, den berömdaste bågskytt ; härskepp hade han sju med femtio roddare gode stigna på varje ombord, som förstodo att sköta sin båge. Själv var han liggande nu på en ö uti gruvliga plågor, heliga Lemnos, där kvar honom lämnat achaiernas söner, pinad av smärtande såret, han fått av den giftiga huggorm ; där uti vånda han låg, men snarligen skulle vid skeppen kung Filoktetes igen av de bålde argiverna minnas. Hövdingelösa de voro dock ej, fast de saknade drotten ; Medon dem ställde nu upp, en naturlig son till Oïleus, och som av Rhene var född åt stadsförhärjarn Oïleus. De ifrån Trikka och de från Ithome, på branterna uppbyggt, och från Oichalias stad, där Oichaliern Eurytos härskat, dem Podaleirios förde till strids och hans broder Machaon, skicklige läkarne, sönerna två till Asklepios guden. Trettio holkade skepp med drottarne följde i kriget. Dem från Ormenions stad, Hypereias skimrande källa och från Asterions stad och från Titanos’ skinande kalkberg förde Eurypylos an, Euaimons lysande telning. Fyrtio beckade skepp med konungen följde i kriget. Alla, som hade till hem Oloosson, den skinande staden, eller Elones stad och Argissa, Gyrtone och Orthe, över dem förde befäl Polypoites, härdige krigarn, som var Peirithoos’ son och till evige Zeus var en sonson och åt Peirithoos född av den prisade Hippodameia just på den dagen, då hämnd han tog på de ludna kentaurer 44 
 
 
 
 
 andra sången 750 760 770 och ifrån Pelion fjärran dem drev till Aithikernas ängder. Makten han delade dock med Leonteus, en ättling av Ares, son till Koronos, den modige drott, vars fader var Kaineus. Fyrtio beckade skepp med drottarne följde i kriget. Guneus från Kyfos länt dit med seglare tvenne och tjugu, av Enienerna följd och Peraibernas modiga skaror, som hade slagit sig ner i det vinterkalla Dodona, och där som åkrarna skär Titaresios, ljuvliga floden. In i Peneios han gjuter sitt skönt framrinnande flöde utan att blanda sig dock med dess silverskimrande virvlar ; lätt som en olja han flyter åstad uppå ytan av floden, ty han är runnen ur Styx, de förfärliga edernas vatten. Drott för Magneternas folk var Prothoos, son av Tenthredon; dessa kring Pelions skogiga fjäll och vid floden Peneios hade sitt hem ; över dem var den snabbe Prothoos hövding ; Fyrtio beckade skepp med konungen följde i kriget. Detta de drottar och hövdingar var, som danaerna förde. Vem som var ypperst av samtliga dock, låt mig höra, o sångmö, ypperst av män och av hästar jämväl, som Atriderna följde ! Ypperst av hästarna voro de två, som av sonen till Feres ägdes och kördes i fält av Eumelos : snabba som fåglar, lika till ålder och färg och snörjämt lika i rygghöjd, födda på ängarna upp vid Pereia av Foibos Apollo, eldiga ston, som förvirring och skräck bland fienden spridde. Men bland kämparnas mängd Telamoniern Ajas var ypperst, medan Achilles var vred, ty Achilles var ypperst av alla, liksom de hästarna ock, som drogo den ädle Peliden. Hjälten dock stilla nu låg vid de havbefarande skeppen uti sin gruvliga harm emot männernas drott Agamemnon, Atreus’ son, och hans män uppå stranden av skvalpande havet lekte till tidsfördriv med att tävla på diskus och kastspjut eller på båge och pil, medan hästarna, lösta ur oken, betade lotosgräs och selin på den fuktiga ängen 45 
 
 
 
 
 iliaden 780 790 800 och hos var hövding stod övertäckt uti tältet hans stridsvagn, medan han själv, som saknade svårt sin krigiska härdrott, vankade hit och dit uti lägret, borta från striden. Krigarne ryckte nu fram likt förhärjande eld över fältet ; jorden inunder dem suckade dovt, som när Zeus i sin vrede piskar med ljungande blixtar den jord, som betäcker Typhoeus borta i Arimerland, där det säges att fjättrad han ligger ; sålunda suckade jorden nu dovt under krigarnes fötter, medan de ryckte framåt, och de tågade fort över slätten. Kom då till troernas män den vindsnabbt ilande Iris, sänd med bedrövelsens bud ifrån Zeus, som håller egiden, just som de plägade råd invid porten till Priamos’ boning, mangrant samlade dit, de yngre såväl som de äldre. Trädde till kungen då fram snabbfotade Iris och talte, medan hon rösten tog an av Priamossonen Polites, vilken som spejare satt i förlitan på fötternas snabbhet överst på högen, som grävts över åldrige drott Aisyetes, vaktande på, när achaierna fram skulle bryta från skeppen ; honom hon liknade nu, snabbfotade Iris, och talte : »Gamle, du finner alltjämt ditt behag i oändliga rådslag som uti fredens tid, fast förhärjande strid är i antåg. Ofta försann har jag förr varit med uti krigares drabbning, aldrig jag skådade dock en så stor och så lysande härsmakt. Lika så många som löven i skog eller sanden i havet rycka på slätten de an för att runtom staden bestorma. Hektor, till dig jag nu vänder mig främst, och så här må du göra : hjälpare samlats i mängd till den väldiga Priamosstaden, folk ifrån skilda land och talande vart på sin tunga ; må då var hövding befalla just dem, över vilka han härskar, ställa i lederna upp och föra till strids sina landsmän.« Sade ; men Hektor förstod, att nu en av de evige talte, strax han då löste församlingen upp, och de sprungo till vapen. 46 
 
 
 
 
 andra sången 810 820 830 840 Porten på gavel slogs upp, och fort utströmmade hären, kämpar till fots och på vagn, och väldigt var krigarelarmet. Utanför Ilions stad sig reser en stupande kulle, liggande fjärran från vägen och fritt uppå sidorna alla, och Batieia lyder dess namn ibland dödliga mänskor, gudarne åter den kalla en vård åt den snabba Myrina ; där sig ordnade troernas män och de hjälpande folken. Hövding för troernas här var Hektor med fladdrande hjälmplym, Priamos’ reslige son, och hos honom de fleste och bäste ställde till striden sig upp med en brinnande iver att kämpa. Men av Anchises’ modige son Dardanerna fördes, hjälten Aeneas, som fötts åt Anchises av kärleksgudinnan, när i den dödliges famn hon i dälderna vilat på Ida. Han med Archelochos dock och med Akamas delte befälet, två av Antenors söner och väl förfarna i krigskonst. De som bebodde Zeleia vid yttersta foten av Ida, rika på gods, och som släckte sin törst ur den mörka Aisepos, troer till börd, över dem den frejdade son av Lykaon, Pandaros, förde befäl, som av själva Apollo fått bågen. Dem, som Apaisos’ ängd eller ock Adrasteia bebodde och Pityeias stad och Tereia på branten av berget, förde Adrastos i fält och Amfios i harnesk av linne, söner till Merops, en man från Perkote, som bättre än alla spådomskonsten förstod och försökte att sönerna hindra från att i mordiska kriget gå ut, men de lydde ej fadern, drivna åstad till sin död av förgörelsens hemska gudinnor. De från Perkotes stad, de som hade vid Praktios’ flöde och i Abydos och Sestos sitt hem och i sköna Arisbe, dessa av Asios, Hyrtakos’ son, voro förda i striden, Asios, Hyrtakos’ son, som med stora och glänsande fuxar kom från Arisbes stad, från stranden av floden Selleeis. Hövding Hippothoos var för de spjutberömde Pelasger, 47 
 
 
 
 
 iliaden 850 860 870 stammar, som hade sitt hem i Larissas bördiga nejder, hövding Hippothoos var och Pylaios, en ättling av Ares ; söner de voro till Teutamos’ son, den pelasgiske Lethos. Akamas förde befäl jämte Peiroos över de Thraker, som ha till gräns för sitt land Hellespontens strömmande böljor. Hjälten Eufemos var drott för Kikonerna, starka i spjutstrid, son av Troizenos, den lysande drott, vars fader var Keas. Åter Paionernas män med de krokiga bågar Pyraichmes fjärran från Amydon fört, där den breda Axios strömmar, floden, vars vatten det skönaste är, som rinner på jorden. Men Paflagonernas män med Pylaimenes, trotsiga hjärtat, följt från Eneternas bygd, därifrån vildåsnorna stamma ; kämpar, som hade sitt hem i Kytoros, i Sesamos’ omnejd, som kring Parthenios’ ström sina präktiga boningar hade och i Aigialos, Kromna och bergen omkring Erythinoi. Men Halizonerna Odios käck och Epistrofos ditfört fjärran från Alybas nejd, som är moderbygden för silvret. Myserna fördes av Chromis och Ennomos, kunnig på fåglar ; ej honom fåglarna dock mot den svarta förgörelsen värjde, ty han i flodens bädd för den snabbe Aiakosättling segnade neder, som där även andra trojaner förgjorde. Frygerna Forkys följt och Askanios, skön som en gudom, långt från Askanias nejd med en brinnande iver att strida. Mesthles och Antifos förde till strids de Maioniske kämpar, bägge Talaimenes’ söner med vattennymfen Gygaia ; dessa Maionerna förde, som bo invid foten av Tmolos. Nastes var drott för en här av barbariskt talande Karer, som från Miletos kom och från Fthirernas lummiga skogsberg, och ifrån Mykales stupande fjäll och från floden Maiandros ; dessa av Nastes själv och hans broder Amfimachos fördes, Nastes, Amfimachos, frejdade vitt och barn till Nomion. Sirlig och pyntad med guld som en flicka gick Nastes i härnad, dåren ! – ej värjde ju slikt ifrån honom den rysliga döden, 48 
 
 
 
 
 andra sången ty han i flodens bädd för den snabbe Aiakosättling segnade ner, och hans guld blev till byte för hjälten Achilles. Kämparne fjärran från Lykiens bygd och den virvlande Xanthos förde Sarpedon an och den vittbeprisade Glaukos. 
 
 
 
 
 TREDJE SÅNGEN Edsfördrag. Utsikten från stadsmuren. Envig mellan Menelaos och Paris 10 20 Men då sig härarna ordnat till slag, var stam kring sin hövding, tågade troerna fram med ett larm som av skriande fåglar, sådant som lätet av tranornas flock från himmelen ljuder, medan de, flyende bort ifrån vintern och ösande regnet, draga med ljudeligt skriande hän till Okeanos’ flöde för att pygmeernas stammar med död och förgörelse hota och uti gryningen strax med den mördande kampen begynna. Tigande gingo achaierna fram, men de andades mandom, alla med stadigt beslut i sin själ att försvara varandra. Såsom när sunnan ibland bergstopparna höljer i dimma, som är ej herdarne kär, men för tjuvarne bättre än natten, och man ej längre kan skönja omkring än allenast ett stenkast ; så under fötternas tramp sig i luften den tätaste dammsky höjde vid härarnas marsch, där de tågade fort över slätten. När de nu ryckande fram hade hunnit varandra helt nära, trädde bland troerna främst den gudaliknande Paris ; panterhuden om skuldran han bar och sin krokiga båge jämte sitt svärd, och han käckt två kopparspetsade lansar svängde och manade ut argivernas yppersta kämpar till att i envigeskamp honom möta i rysliga striden. Honom då varsnade strax den krigiska drott Menelaos, hur han med väldiga steg stoltserade främst uti hären ; och såsom lejonet gläds, när ett väldigt byte det råkar, träffande på i sin hunger en hjort med yviga grenhorn eller en vildmarksbock, och slukar då girigt, om också själv det är jagat av hundarnas drev och av ynglingar raska : så Menelaos blev glad, då han gudaliknande Paris 50 
 
 
 
 
 tredje sången 30 40 50 såg för sitt öga, och hoppades nu att förbrytaren straffa. Genast med vapnen han hoppade ned ifrån vagnen på marken. Men när då honom fick se den gudaliknande Paris träda där längst ibland kämparne fram, blev han slagen av bävan och drog sig åter bland lederna in att förgörelsen undgå. Såsom en man, som får syn på en orm i den steniga skogsdaln, studsar och viker tillbaks och i lemmarna darrar av skrämsel och sig begiver på flykten i hast med vitnade kinder : likaså undan sig drog i de modige troernas vimmel gudaliknande Paris, förskräckt för den bålde Atriden. Hektor det såg och mot honom for ut i försmädliga stickord : »Paris, du skönaste mes, du förförare, galen i kvinnor ! Ack att du ogift blott hade dött utan barn eller maka ! Sådant jag önska dig kan, och förvisso det vore långt bättre än att där stå som en levande skam och av andra föraktad. Högt månde skratta förvisst nu achaiernas lockiga kämpar, vilka där trodde en hjälte gå fram för att kämpa i spetsen, därför att ståtlig du är ; men du äger ej kraft eller styrka. Hur har en sådan som du på de havbefarande skeppen dristat att samla sig män och segla åstad över djupet, färdas bland främmande folk och från fjärran liggande länder röva det dejliga viv, som är fränka till väldiga hjältar, – både din fader, din stad och hela vårt folk till bekymmer, fiender alla till fröjd och dig själv allenast till nesa ? Vill du ej hålla nu stånd mot den krigiske drott Menelaos ? Känna du finge då den, vars blomstrande maka du rövat. Cittran då hjälpte dig ej och de håvor dig skänkt Afrodite, icke ditt hår och din fagra gestalt, när du låge i stoftet. Fegt är troernas folk, ty de eljest skulle dig redan klätt i en kappa av stenar för allt det onda du vållat.« Honom svarade då den gudaliknande Paris : »Hektor, du efter förskyllan mig näpst och ej över förskyllan. 51 
 
 
 
 
 iliaden 60 70 80 90 Hjärtat i barmen på dig är så obetvingligt som yxan, vilken i timrarens hand, som bjälkarna danar till skeppet, stocken igenomskär och förökar den huggandes svingkraft : sådant i bröstet på dig är det oförfärade hjärtat. Lasta de älskliga gåvorna ej av den gyllene Kypris ! Ej att förakta likväl äro gudarnes härliga skänker, som av dem själva bero och ej tagas av människovilja. Men nu välan, om du vill, att jag envigeskampen skall fresta, bjud då, att troernas män och achaierna alla sig sätta, låten i mitten mig se’n med den krigiske drott Menelaos mötas och kämpa om Helena själv och de skatter hon medfört. Den av oss båda, som segrare blir och vinner i kampen, före då hem till sitt hus både henne och skatterna alla. Slute de övriga vänskapsfördrag, och må troerna framgent bördiga Troja bebo och achaierna vända till Argos och till Achaia igen, där kvinnorna äro så fagra.« Sade ; och Hektor gladde sig högt vid att höra de orden, trädde i mitten fram och hejdade troernas leder, hållande mitt om sin lans, och stilla då stodo de alla. Bågarna spände mot honom achaiernas lockiga söner, måttade pilarnas udd och började stenar att slunga, men då ropade högt härskarornas drott Agamemnon : »Stilla, argiver, och slungen ej så, I achajiske svenner ! Nu få vi höra ett ord från Hektor med fladdrande hjälmplym.« Sade ; då ställde de kastandet in och i bidande tystnad stodo med ens, och i härarnas mitt nu talade Hektor : »Hören av mig, I troer och pansrade män av Achaia, vad Alexandros har sagt, för vars skull sig härnaden yppat. Alla de övriga troer och alla achaier han bjuder lägga de blänkande vapnen utav på den bördiga jorden, medan i mitten han själv och den krigiske drott Menelaos ensamma kämpa om Helena själv och de skatter hon medfört. Den av de båda, som segrare blir och vinner i kampen, 52 
 
 
 
 
 tredje sången 100 110 120 före då hem till sitt hus både henne och skatterna alla ; och må vi andra besvärja med ed vår försoning och vänskap.« Sålunda talade Hektor, och alla de tigande stodo. Talade bland dem nu ock Menelaos, väldig i härskri : »Hören nu också på mig, ty mig själv går detta bekymmer djupast till sinnes. Min mening är den, att achaier och troer böra nu skiljas i frid, efter allt vad I redan fått lida under mitt hämnarekrig, som av Paris’ förbrytelse vållats. Den av oss båda, vars lott är till död och förgörelse kastad, blive han dödens ; men skiljens i frid, I andra, därefter. Hämten nu hit två lamm, ett vitt och ett svart, att åt Jorden offras och Solen ; vi själva åt Zeus skola offra ett annat. Kallen den mäktige Priamos hit, att han själv må fördraget sluta, då loven och tro av hans trotsiga söner ej aktas, för att ej ederna, svurna vid Zeus, måtte brytas och kränkas. Alltid är sinnet i ynglingaår som den flyktiga vinden, men där en gammal är med, som förflutet och kommande lika överväger, där händer vad bäst är för parterna bägge.« Så han sade ; då gladde sig högt så achaier som troer, ty de nu hoppades hinna ett slut på bedrövliga kriget. Spannen de ströko i leder tillbaks och av vagnarna stego, klädde sig vapnen utav och lade dem neder på jorden tätt vid varandra i rad, blott smalt var emellan dem rummet. Hektor nu skickade av in till staden härolder tvenne offerlammen att hämta i hast och att Priamos kalla, medan Talthybios strax av den mäktige drott Agamemnon sändes till rymliga skeppen åstad med befallning att lammet hämta, och ej var han ohörsam mot den höge Atriden. Iris då bringade strax vitarmade Helena budskap och var Laodike lik, den skönsta av Priamos döttrar, som hennes svägerska var och Antenorättlingens maka, med Helikaon förmäld, den kraftige son av Antenor. Henne hon vävande fann i gemaket på ståtliga väven, 53 
 
 
 
 
 iliaden 130 140 150 dubbelmanteln av rödaste garn, där hon striderna vävde, vilka för hennes skull under Ares’ händer fått utstå hästomtumlande troer och kopparklädde achaier. Trädde till henne då fram snabbfotade Iris och talte : »Kom nu, du huldaste barn, för att skåda, hur sällsamt bete sig hästomtumlande troer och kopparklädde achaier ! Dessa, som bragte förut mot varandra därute på slätten härnadens jämmer och längtade jämt till fördärvliga striden, tigande sitta de nu – ty på striden är vorden en ände –, stödda mot sköldarna, medan bredvid stå de resliga spjuten. Blott Alexandros själv och den krigiske drott Menelaos skola nu kämpa om dig med de väldiga spjuten i handen ; den som då segrare blir, hans älskade viv skall du heta.« Sagt, och i Helenas barm hon väckte den ljuvaste längtan till hennes förra gemål och föräldrar och fädernestaden. Hastigt sig höljande in i det silverglänsande doket, sprang hon ur kammaren ut, medan ögonen fylldes av tårar, icke allena, men följd av tvenne betjänande tärnor, Klymene, blickande stolt, och Aithra, en dotter av Pittheus. Hastigt de lände nu dit, där i muren var Skajiska porten. Där jämte Priamos själv Thymoites och Panthoos sutto, Lampos och Klytios med, Hiketáon, en ättling av Ares, hjälten Antenor jämväl och Ukalegon, rådiga bägge ; dessa, de äldste i folket, sig satt på den Skajiska porten ; åldern att vila från vapnen dem bjöd, men de talare gode voro, cikaderna like i röst, som bland träden i skogen sitta och sjunga sin sång med en stämma så skör som en lilja ; sådana sutto där nu trojanernas äldste på tornet. Men då de fingo på Helena syn, där hon nalkades tornet, talte de viskande så till varandra bevingade orden : »Ej må det klandras, att troer och benskenklädde achaier tåla så länge att lida besvär för en kvinna så härlig. 54 
 
 
 
 
 tredje sången 160 170 180 190 Sannerligen, hon är som gudinnorna själva att skåda. Men må hon ändå, så fager hon är, snart segla till hemmet och här ej stanna till blivande men för oss själva och barnen.« Så de sade, men Priamos själv på Helena ropte : »Älskade dotter, kom hit och sätt dig här vid min sida, att du må skåda din förra gemål, dina fränder och vänner. Ej har du ringaste skuld, all skulden hos gudarne vilar, som mig achaierna skickade hit med det gruvliga kriget. Nu skall du säga mig namn på den väldige kämpen därborta. Vem är väl denne achajiske man, så skön och så reslig ? Andra där finnas ju nog, som än högre med huvudet räcka, men en så fager har aldrig förut jag sett för mitt öga eller så ståtlig i skick ; han liknar i sanning en konung.« Svarade honom då Helena strax, den strålande kvinnan : »Vördnad jag känner för dig och försyn, min dyraste svärfar. Ack att jag döden mig snarare valt än att hit till ditt rike följa din son och fly bort från brudgemaket och fränder och från min dotter späd och de älskliga ungdomsväninnor ! Ack men det skedde ej så, och därför jag smälter i tårar. Nu vill jag säga dig det, som du efterspörjer och frågar. Det är Atriden du ser, vitt härskande drott Agamemnon, vilken är både den yppersta kung och den starkaste kämpe, och som var svåger en gång till mig äreförgätna – ack, fordom.« Så hon sade, och gubben bröt ut i beundrande lovord : »Säll jag dig prisar, Atrid, du ödets och gudarnes älskling, du som är härskande drott för achaiers otaliga härsmakt ! Fordom till Frygien drog jag en gång, till det yppiga vinland ; där såg jag frygiske kämpar i mängd och med eldiga hästar, som voro Otreus’ folk och den gudaliknande Mygdons och hade lägrat sig då utmed floden Sangarios’ stränder ; ty ibland vapenförvanter jag själv ju ock räknades hos dem, uppå den dag amazonernas här liksom männer dem anföll. Icke så många de voro ändå som de sköna achaier.« 55 
 
 
 
 
 iliaden 200 210 220 Nu på Ulysses den gamle fick syn, och han frågade åter : »Säg mig nu också, mitt älskade barn, vem denne kan vara. Ej han med huvudet räcker så högt som Atrid Agamemnon, men han sig axelbredare ter och större kring bröstet ; vapnen ifrån sig han lagt på den alluppammande jorden, själv som en vädur skrider han fram utmed kämparnes leder ; honom förlikna jag vill vid den ulliga gumsen, som vankar genom en talrik hjord av silverglänsande tackor.« Och honom Helena svarade då, Zeusdottern den sköna : »Det är Laertes’ son, den mångförslagne Ulysses, vilken i Ithakas rike växt upp, på den kargaste klippö. Mästare är han i varje slags list och de slugaste planer.« Henne Antenor svarade då, den förståndige gamle : »Där, o furstinna, du sade ett ord, som är renaste sanning. Redan en gång han ju varit här förr, den ädle Ulysses, skickad för din skull hit med den krigiske drott Menelaos ; gästa jag bjöd dem hos mig och förplägade hemma dem vänligt ; bägge jag lärde då känna i grund till gestalt och till tankar. Sedan på tinget de kommit då in bland de troiske männer, räckte med väldiga skuldrorna högst, när de stodo, Atriden, men när de sutto ihop, då var mer majestätisk Ulysses. Och när de gjorde förslag och de sade sin mening bland folket, flytande talade då i församlingen först Menelaos, kort, men med ljudande kläm, ty han ej mångordighet älskar, felande ej på ett ord, och var ändå till åren den yngre. Men när därefter sprang upp den mångförslagne Ulysses, stod han där länge och stirrade ner med blicken i marken, rörde ej spiran i handen en smul, varken fram eller åter, nej, höll den alldeles still och såg ut till att vara en ovan ; nästan man skulle ha trott, att han ondsint var och en tölper. Men när han se’n ur sitt bröst lät ljuda sin väldiga stämma, medan de föllo, hans ord, som om vintern det tätaste snöfall, ingen bland dödliga då med Ulysses förmått att sig mäta. 56 
 
 
 
 
 tredje sången 230 240 250 Aldrig vi väntade slikt, då hans hållning vi sågo i början.« Tredje gången, då Ajas han såg, henne frågade gubben : »Vem är den andre achaiern där går, så skön och så reslig ? Högt över alla hans huvud jag ser och hans väldiga skuldror.« Svarade Helena då, långslöjade, strålande kvinnan : »Det är den väldige Ajas, ett värn för achaiernas söner. Mitt emot honom Idomeneus syns bland Kretensernas skaror stående stolt som en gud, och kring honom Kretensernas furstar. Ofta han gästade förr hos den krigiske drott Menelaos hemma i huset hos oss, när han resande kom ifrån Kreta. Nu jag ock alla de övriga ser av de glättiga hjältar, vilka jag känner så väl och jag även vid namn kunde nämna. Tvenne hövdingar dock är jag icke i stånd till att varsna, hästbetvingaren Kastor och boxaren stark Polydeukes, köttsliga bröder till mig, ty av samma moder vi föddes. Följde de hären ej åt från det älskliga land Lakedaimon ? Eller de följde väl hit på de havbefarande skeppen, fastän de hålla sig nu från de stridande kämparne borta, skygga för alla de skymfliga ord och det hån, som mig drabbar.« Sade. Men bröderna famnades re’n av den alstrande jorden i Lakedaimons bygd, i det älskade fäderneslandet. Nu härolderna förde åstad genom staden till offret lammen tvenne och fröjdande vin, av landet ett alster, hällt på en getskinnslägel, och själv härolden Idaios bar den blänkande dryckesbåln och de gyllne pokaler. Fram till den gamle han steg, och talade manande orden : »Skynda, Laomedons son, ty dig bedja de yppersta alla, hästomtumlande troer och kopparklädde achaier, stiga på slätten ner för att sluta det helga fördraget. Ty Alexandros allen och den krigiske drott Menelaos skola nu kämpa om makan en strid med de väldiga spjuten. Den, som då segrare blir, må hon följa med skatterna alla ; slute de övriga vänskapsfördrag, och må troerna framgent 57 
 
 
 
 
 iliaden 260 270 280 bördiga Troja bebo, men achaierna vända till Argos och till Achaia igen, där kvinnorna äro så fagra.« Sade ; och gubben av rysning betogs, men befallde sitt följe hästarna genast att spänna för vagn, och de lydde med iver. Upp uti vagnen steg Priamos själv och drog tömmarna åt sig, och vid hans sida Antenor tog plats på den präktiga vagnen ; eldiga hästarna travade ut genom Skajiska porten. Men när de kommo till troerna fram och achaiernas söner, stego av vagnen de ner på den alluppammande jorden, trädde i mittelrummet så fram mellan härarna båda. Genast sig reste då upp härskarornas drott Agamemnon, även den sluge Ulysses stod upp, härolderna allting hämtade fram till den heliga eld, och i bålen de vinet sammangöto, och vatten blev hällt uppå kungarnes händer. Därpå Atriden med handen drog ut den dolken, han alltid hängande bar på sin länd invid svärdets väldiga skida, skar så av lammens huvuden hår ; härolderna sedan delade håren omkring till de främste achaier och troer. Högt bland dem alla nu bad Agamemnon med lyftade händer : »Store och prisade Zeus, Allfader, som härskar från Ida ! Helios, lysande Sol, du som allting skådar och hörer ! Även I Floder, du Jord och I mäktiga två, som därnere straffen bland döda envar, som i livet har svurit en mened ! Varen oss vittnen och hämnare I och på ederna vakten ! Om Alexandros förmår Menelaos att döda i striden, må han då Helena äga som sin jämte skatterna alla och vi achaier begiva oss hem på de seglande skeppen ; men därest honom i striden förgör Menelaos den ljuse, lämne då troerna Helena ut jämte skatterna alla och till argiverna gälde den bot, som kan skälig befinnas, vilken må tjäna tillika som mått för de kommande släkten. Men om ej Priamos själv och Priamos’ söner den boten vilja betala åt mig, sedan väl Alexandros är fallen, 58 
 
 
 
 
 tredje sången 290 300 310 320 svär jag, att vidare kriga jag skall för den vägrade plikten, dragande aldrig min väg härifrån, innan seger jag vunnit.« Sade och strupen på lammen skar av med den mordiska kopparn, och uppå jorden lade dem ner ; de i lemmarna skälvde, medan de miste sitt liv, sedan kopparen kraften förtagit. Därpå de alla sig vin uti bägarna öste av bålen, gjutande offer därav under bön till de evige gudar, och så talade mången därvid av achaier och troer : »Store och prisade Zeus och I andra odödlige gudar ! Vilka som först utav oss emot ederna kränka de andra, må deras hjärna så rinna på jord, som vinet nu rinner, deras och barnens jämväl, och må fiender hustrurna skända !« Bedjande talte de så, men Kronion ej lyddes till bönen. Tog nu till orda bland dem kung Priamos, Dardanos’ ättling : »Hören, I troer, ett ord och I benskenklädde achaier ! Hem jag fara nu vill till det vindomsusade Troja ; aldrig jag håller det ut att för ögonen skåda en tvekamp mellan min älskade son och den krigiske drott Menelaos. Zeus allena ju vet och de andra odödlige gudar, vilkendera av ödet bestämts att nu sluta i döden.« Sade den härlige drott och kastade lammen på vagnen, satte därefter på denna sig upp och drog tömmarna åt sig, och vid hans sida Antenor steg upp på den präktiga vagnen. Sålunda foro nu hem till Ilion bägge de gamle. Hektor, Priamos’ son, och den gudalike Ulysses stakade platsen för enviget ut och togo därefter lotter och skakade om i en kopparhjälm för att röna, vilkendera som först skulle kopparlansen få slunga. Folket till gudarne bad med i höjden lyftade händer, och så talade mången därvid av achaier och troer : »Store och prisade Zeus, Allfader, som härskar från Ida ! Vilkendera av dem, som förvållade krig mellan folken, 59 
 
 
 
 
 iliaden 330 340 350 låte du honom förgås och nedersjunka i Hades, men låt oss andra försonas i frid under heliga eder.« Sagt. Och med bortvänd blick den store och strålande Hektor skakade hjälmen, och lotten sprang ut med detsamma för Paris. Folket i leden tog plats, där envar flinkhovade spannet stående hade och lagda på jord sina prunkande vapen. Men uppå skuldrorna strax han den glänsande rustningen påtog, Paris, den strålande drott, skönlockiga Helenas make. Benen han omgav först med de vackra och blänkande skenor, dem han vid anklarna fäste ihop med spännen av silver ; därpå han bröstet sig gärdade om med ett skyddande harnesk, som av sin broder Lykaon han lånt, och det passande tilldrog, hängde om skuldrorna se’n det silvernaglade svärdet, smitt av koppar, och tog på sin arm den väldiga skölden, satte på kraftiga huvudet fast sin präktiga stridshjälm, smyckad med tagelbuske, som vilt nedsvajade ovan ; tog så sin väldiga lans, som passade honom i handen. Likaså rustade sig den krigiske drott Menelaos. Men då på var sin sida de så hade bägge sig väpnat, trädde i mittelrummet de fram mellan härarna båda, blickande fruktansvärt, och häpenhet fattade alla, hästbetvingande troer och benskenklädde achaier. Redan de stodo helt nära varann på den ringade platsen, skakande spjuten i hand och förbittrade vilt på varandra. Först Alexandros nu slungade av långskuggande lansen mot Menelaos och träffade då i den rundade skölden ; ej den av kopparen bräcktes likväl, utan spetsen på lansen kröktes mot skölden stark ; och därefter Atrid Menelaos höjde sin kopparlans, och han bad till den höge Kronion : »Zeus allsmäktige, unna mig hämnd på den mannen mig kränkte ; låt honom dö för min hand, den gudaliknande Paris, så att man ryser tillbaka ännu i de senaste släkten 60 
 
 
 
 
 tredje sången 360 370 380 för att förnärma en värd, som med huldhet gästen bemötte.« Sagt, och han svängde och slungade av långskuggande lansen mot Priamiden och träffade då i den rundade skölden. Tvärs genom blänkande skölden med ens gick lansen den tunga, borrade också sig in i hans konstarbetade harnesk och i hans livrock fläkte ett hål tätt inne vid livet, men med en böjning kvick vek han undan den rysliga döden. Genast Atriden drog ut sitt silvernaglade slagsvärd, svängde det högt och högg till uppå hjälmens bygel, men klingan sprang emot hjälmen itu och föll ur hans hand uti bitar. Då såg Atriden mot himmelen upp och klagande utbrast : »Evige Zeus, så förskräcklig som du är av gudarne ingen ! Nu jag mig kände så viss att på Paris få hämnas hans illdåd, och så går svärdet itu i min hand, och det slungade spjutet far utan verkan åstad från min arm, och han stupade icke.« Sade och rusade fram och grep tag uti busken på hjälmen, vände så Paris och drog honom hän mot achaiernas leder, medan den prunkande rem, som var spänd under hakan som hjälmband, snörde om halsen den mjälla så åt, att den mest honom strypte. Också han släpat nu dit honom visst till sin eviga ära, om Afrodite, den dottern av Zeus, ej det varsnat i tide : remmen hon sönderslet, som av slaktade oxen var kommen, och han fick hjälmen tom i sin seniga näve, Atriden ; och han då hjälmen på stund till de benskenklädde achaier slungade hän med ett kast, och hans kämpar den togo till vara. Åter han störtade fram med en brinnande längtan att Paris döda med lansen, men bort Afrodite då räddade denne lätt, som för gudar det är, och i tätaste töcken fördolde och honom förde tillbaks till det välluktfyllda gemaket. Själv hon att Helena hämta nu gick, och hon träffade henne uppe på tornets höjd ibland mängden av troiska kvinnor, tog då och ryckte så sakta ett tag i ambrosiska skruden 61 
 
 
 
 
 iliaden 390 400 410 och henne talade till och var lik den bedagade gumman, vilken den vackraste ull hade kardat och spunnit åt henne, medan i Sparta hon bodde ännu, och av henne var älskad ; henne nu alldeles lik, Afrodite till Helena talte : »Kom! Alexandros dig beder, att hem du nu strax ville komma. Där på den sköna och svarvade säng i gemaket han sitter, strålande fager i prunkande dräkt ; ej skulle man tänka, att han ur envig komme, nej förr, att han skulle till dansen, eller att nu från den glättiga dans han sig vilade litet.« Sade ; men hjärtat i Helenas bröst vid de orden vart upprört, och då hon varsnade nu på gudinnan den bländande halsen och hennes trånadsväckande barm och de glittrande ögon, greps hon av häpnad och skräck och svarade henne och sade : »Grymma, vi söker du än att med svikliga ord mig bedåra ? Säkert du vidare bort vill mig föra till en av de stora städer i Frygiens land eller sköna Maioniens rike, om även där någon gunstling du har bland dödliga männer. Därför att nu Menelaos i kamp Alexandros besegrat och vill till hemmet igen mig avskyvärdaste föra ; därför du alltså dig listade hit med ränker i hjärtat. Gå du till honom och sitt, och dig fjärma från gudarnes vägar, låt dina fötter ej vandra ditupp till den ljusa Olympen, men kring den dödlige pjunka alltjämt och pyssla med honom, tills han dig antingen tar till gemål eller också till piga. Jag, må du tro, går ej vidare dit för att bädda hans läger ; skamligt vore ju slikt ; jag av alla trojanskor då framgent skulle försmädas, och redan förut har jag sorger tillfyllest.« Vredgad svarade då Afrodite, den höga gudinnan : »Trotsiga, reta mig ej, att jag ej dig förkastar i vrede och blir dig lika så hätsk, som jag älskat dig över all måtta ; ty jag hos bägge de krigande folk, så achaier som troer, väcker då rasande hat, och du själv skall gå ömkligen under.« Så hon sade ; men Helena skalv, Zeusdottern den sköna, 62 
 
 
 
 
 tredje sången 420 430 440 höljde i glänsande doket sig in och tigande hemgick, oförmärkt för envar av trojanskorna, förd av gudinnan. Men då de så hade nått Alexandros’ präktiga boning, skyndade tärnorna strax att sig ägna åt sysslorna sina, medan i höga gemaket gick in den strålande kvinnan. Genast åt henne en stol den ljuvligt leende Kypris, själva gudinnan, bar fram och ställde den mitt emot Paris ; där slog sig Helena ner, den dottern av Zeus med egiden, vändande ögonen bort, och till maken begabbande talte : »Kom du nu hem från din kamp ? Hade bara du där fått din bane, fälld av den väldige man, som engång var min älskade make ! Tänk, vad du skrutit förut, att den krigiske drott Menelaos ginge ej upp mot dig själv i styrka och kraft och i spjutstrid ! Gå då och mana nu ut den krigiske drott Menelaos till att i envig kämpa på nytt ! Men jag råder för min del, att du nu slutar med slikt, och ej mer Menelaos den ljuse möter i envigeskamp för att göra en ände på kriget. Nej, var försiktig, ty eljest hans lans kunde bliva din bane !« Paris till orda då tog och svarade henne och sade : »Kvinna, hör upp att med sårande ord mig kränka i sinnet ! Nu Menelaos den segrande blev, han fick hjälp av Athene ; åter en annan gång blir det jag, vi ha gudar vi också. Kom nu och följ mig i bädd, låt i fröjd oss vila tillsammans ! Aldrig förut har min själ så betagits av kärlekens åtrå, icke ens då, när jag nyss Lakedaimons tjusande ängder lämnat och flydde med dig över hav på de seglande skeppen och fick på Kranaes ö uti kärlekslycka dig famna, som jag dig älskar nu och är gripen av ljuvaste åtrå.« Sade, och före till sängen han gick, och hon följde sin make, och de nu lade sig där i den präktigt snidade sängen. Men genom vimlet Atriden gick fram som ett glupande vilddjur, 63 
 
 
 
 
 iliaden 450 460 sökande jämt att få syn på den gudaliknande Paris. Ingen där mäktade dock ibland troer och vapenförvanter Paris att peka då ut för den krigiske drott Menelaos ; icke av vänskap de skulle fördolt, om han blott varit synlig, ty såsom döden själv han förhatlig var för dem alla. Tog då till orda bland dem härskarornas drott Agamemnon : »Hören mig, troer och dardanerfolk och vapenförvanter ! Segern ju tydligen vanns av den krigiske drott Menelaos : därför argiviska Helena själv jämte skatterna hennes lämnen åt oss och betalen den bot, som kan skälig befinnas, vilken må tjäna tillika som mått för de kommande släkten.« Så var Atridens ord, och achaierna ropade bifall. 
 
 
 
 
 FJÄRDE SÅNGEN Fördraget brytes. Agamemnons härmönstring 10 20 Men uti salen hos Zeus de evärdlige samman i rådslag sutto på golvet av guld, och i kretsen tjusande Hebe skänkte den glimmande nektarn omkring, och med gyllne pokaler drucko varandra de till och blickade neder på Troja. Kronossonen försökte då strax att den vördiga Hera reta med stickande ord, och med sidomening han talte : »Tvenne gudinnor det är, som beskydda alltjämt Menelaos, Hera, gudinnan av Argos, och Pallas av Alalkomenai, men de på avstånd sitta minsann och förnöja sig bara med att se på, medan hon däremot, den leende Kypris, svävar kring Paris jämt och värjer ifrån honom döden ; nu har hon också det gjort, då han väntade redan att stupa. Segern ju tillhör dock den krigiske drott Menelaos. Nu må betänkas av oss, vad slutet på detta skall bliva, antingen mordisk strid och förfärande örlig ånyo väcka vi må eller bringa nu frid åt de krigande folken. Skulle det sista befinnas nu kärt och behagligt för alla, må då kung Priamos’ fäste bebos genom kommande tider, och Menelaos må hem med argiviska Helena draga.« Sålunda Zeus ; men de knorrade då, Athene och Hera, sittande nära varann och mot troerna stämplande ofärd. Likväl Athene sig stilla förhöll och ingenting sade, fast mot sin fader hon fnös, av den vildaste vrede betagen ; men i sitt bröst kunde Hera sin harm ej rymma och utbröt : »Faslige Kronosson, vad var det för ord, som du sade ? Hur kan du vilja, att så jag förgäves mig skulle ha mödat, havande intet för svett och besvär, fast jag hästarna tröttkört 65 
 
 
 
 
 iliaden 30 40 50 60 för att få hären ihop emot Priamos själv och hans söner ? Gör det, men icke av alla bland oss må du vänta dig bifall.« Svarade då skysamlaren Zeus och var storligen harmsen : »Fasliga, vad har då Priamos själv eller Priamos’ söner gjort dig så rysligt emot, att du därför skall ävlas beständigt att få se Ilion störtat i grus, den förnämliga staden ? Du ja, du ville nog komma därin genom portar och långmur, sluka med hull och med hår både Priamos själv och hans söner och så varenda trojan ; kanske då bleve mättad din vrede. Gör, som du finner för gott ; ej må denna vår tvist i en framtid bli för oss bägge, för dig och för mig, ett ämne till tvedräkt. Nu till en annan sak, som jag beder dig lägga på hjärtat : därest en gång även jag får ett ivrigt begär att förstöra sådan en stad, som bebos av människor, vilka du älskar, sök då ej dämpa den vreden hos mig, utan lämna mig frihet, ty jag har själv nu gett efter för dig, fast med ledsnad i själen. Ty ibland städer på jord, där de dödliga människor bygga under den lysande sol och den stjärnesmyckade himmel, var av allt hjärta mig kärt det heliga Ilion städse, Priamos själv och Priamos’ folk, lanskunnige drottens ; aldrig fattades där på mitt altare rikliga offer varken av vin eller fett – den gärd, som vi gudar bekomma.« Honom svarade då stoltblickande vördiga Hera : »Gott, tre städer har jag, som jag älskar långt mer än de andra, Argos och Sparta det är och Mykene med gatorna långa : dessa förstör, när en gång de förhatliga bliva ditt hjärta ; dem skall jag aldrig försvara mot dig eller sådant förtycka. Ty om jag också det gör och vill icke dem låta förstöras, vinner jag intet därmed, ty du själv är ju starkare vida. Men då bör också för mig min möda ej göras om intet, ty jag är också en gudom, min ätt är densamma som din ätt, och den förnämaste dottern jag är av den listige Kronos, både för det att min börd är så hög, och för det att jag maka 66 
 
 
 
 
 fjärde sången 70 80 90 kallas till dig, som härskaren är bland odödlige alla. Dock, härutinnan vi vilja då nu för varandra ge efter, jag för dig, liksom du för mig, och då skola de andra gudar oss följa. Men skynda dig nu att Athene befalla, att hon begiver sig ner till härarnas krigiska vimmel för att försöka, om troerna ej kunna bliva de förste till att mot ed och fördrag de stolte achaierna kränka.« Sade ; och rådet blev lytt av gudars och människors fader, och med bevingade ord han vände sig strax till Athene : »Skynda dig genast till härarna ner, till achaier och troer, för att försöka, om troerna ej kunna bliva de förste till att mot ed och fördrag de stolte achaierna kränka !« Sagt ; och Athene, re’n ivrig förut, blev eggad av orden, och i en stormande fart från Olympens toppar hon nedsteg. Som när en stjärna blir sänd av sonen till listige Kronos för att ett varsel åt seglaren ge eller krigarelägret, och hon går strålande fram och skjuter otaliga gnistor : sådan att skåda, kom ilande ner emot jorden Athene mitt mellan härarna två, och de häpnade alla vid synen, hästomtumlande troer och benskenklädde achaier. Mången ibland dem talade så med en blick på sin granne : »Nu lär i sanning den mordiska strid och det vilda tumultet börja på nytt. Eller bringar väl frid åt de krigande folken Zeus, som den högste befallaren är över människors örlig ?« Sålunda mången talade där bland achaier och troer. Men uti manlig gestalt nu gudinnan bland troerna trädde, Antenoriden Laodokos lik, lansfrejdade hjälten, spanande runt omkring efter Pandaros, gudarnes like ; och hon den ädle och kraftige son till Lykaon omsider fann, där i mitten han stod av de sköldbeväpnade kämpars mäktiga leder, som följt honom åt från floden Aisepos ; trädde till honom då fram och talte bevingade orden : »Ville du lyda mitt råd, du förståndige son till Lykaon, 67 
 
 
 
 
 iliaden 100 110 120 sände du dristigt en ilande pil Menelaos i livet. Tack och berömmelse vunne du då hos samtliga troer, men bland dem alla dock mest hos den härlige drott Alexandros; främst utav honom förvisst du finge då lysande skänker, såge han Atreus’ son, den krigiske drott Menelaos, dräpt av din vingade pil nedläggas på rysliga bålet. Skjut nu, jag ber dig, en pil på den frejdade drott Menelaos ! Lova Apollo förut, ljusättade guden med bågen, hundra de skönaste förstlingslamm till ett lysande offer, när du är hemma igen i Zeleia, den heliga staden.« Sade Athene ; och han lät sig övertala, den dåren. Strax sin glättade båge han grep ; av en klättrande stenbocks horn var den gjord, den han själv hade fällt med en pil under bröstet, just som från fjället den kom; han den passade på från sitt bakhåll och uti bringan den sköt, så den välte på ryggen på klippan. Sexton handmått höga dess horn sig på huvudet reste ; bågen av dessa blev gjord av en hornarbetare skicklig, vilken den glättade väl och försåg med en gyllene bågring. Nu han den bände mot jord, medan strängen han spände på haken, lade så varligt den ner, och hans folk höll sköldarna framför, för att achaiernas söner ej förr skulle rusa till anfall, än Menelaos var fälld, den krigiske sonen av Atreus. Locket av kogret han tog och av vingade pilarne uttog en, som ej skjutits förut, och som gömde de svartaste plågor, lade på strängen i hast till rätta den stingande pilen och åt Apollo därvid, ljusättade guden med bågen, lovade hundrade förstlingslamm till ett lysande offer, när han var hemma igen i Zeleia, den heliga staden ; därpå han pilens kolv jämte oxtarmssträngen drog till sig, ända tills strängen var tätt vid hans bröst och järnet vid bågen. Men när han sålunda spänt den så hårt, att i ring den sig böjde, 68 
 
 
 
 
 fjärde sången 130 140 150 klingade bågen med darrande sträng, och den stingande pilen ilade lysten åstad mot sitt mål bort i vimlande mängden. Icke förglömde då dig, Menelaos, de salige gudar, minst av alla likväl Zeus’ bytesbringande dotter. Själv hon ställde sig för, att dig värna mot spetsiga pilen, och hon den fläktade undan ett grand, som när modern en fluga fläktar från barnet, som ligger så sött i sin blidaste slummer ; själv hon i stället den riktade dit, där med gyllene spännen gördeln var häktad ihop, och där pansaret var som fördubblat. Stingande pilen då träffade rappt i den häktade gördeln, genomborrade tvärt i sin fart den prunkande gördeln, borrade också sig väg genom konstarbetade brynjan och genom bältet, han bar för att huden skydda mot pilskott ; därav han skyddades mest, men den genomträngde ock detta, och med sin udd i hans yttersta hud den rispade hjälten ; genast då flödade fram mörkrödaste blod utur såret. Såsom när elfenben av maioniskan färgas med purpur eller av kariskan skönt till en betselprydnad för hästar, och det förvaras i kammaren se’n, och ädlingar många önskade föra det hem, men klenoden åt konungen gömmes att bli för spannet till ståt och för körande drotten till ära : så, Menelaos, på dig nu färgade bloden de vackert danade länder och ben och de sirliga anklarna nederst. Men av en rysning betogs härskarornas drott Agamemnon, när han ur broderns sår såg bloden flödande mörkröd ; ryste då även han själv, den krigiske drott Menelaos. Men när han hulling och snodd såg sittande utanför såret, vände tillbaka hans mod och fyllde hans manliga hjärta. Suckande talade då vitt härskande drott Agamemnon, hållande brodern i hand, och vännerna suckade runtom : »Älskade broder, så blev dig till död det fördraget jag avslöt, då jag dig ställde att ensam för oss mot troerna kämpa. Dessa nu sköto på dig och förtrampade ederna dyra. 69 
 
 
 
 
 iliaden 160 170 180 190 Icke förgäves likväl äro ederna, blodet av lammen, offren i omängt vin och de handslag, vilka vi trott på. Ty om Olympiern också ej strax ger åt detta fullbordan, sker det dock säkert en gång ; då skola för detta de plikta med sina huvuden dyrt och tillika med barn och gemåler. Ty jag det förutser i min själ, och mitt hjärta det känner : kommande varder en dag, då det heliga Ilion faller, Priamos själv och Priamos’ folk, lanskunnige drottens. Då skall Kroniden Zeus, där han tronar högt uti etern, skaka mot troerna själv den förgörande, hemska egiden, vredgad för detta försåt ; det skall ofelbarligen hända. Ack, men för mig blir den svåraste sorg, Menelaos, o broder, därest du skulle nu dö och hinna din skickelses ände. Komma jag skall då med blygd till det vattenfattiga Argos, ty på sitt fädernesland skola genast achaierna tänka, och som en segertrofé skall argiviska Helena lämnas kvar i trojanernas våld, och av dig skola multnande benen ligga i Trojas jord på din ofullbordade gärning. Mången skall säga då så av de övermodiga troer, trampande hånligt din grav, du frejdade drott Menelaos : ›Må Agamemnons vrede i allt hava likadan framgång, som då förgäves han seglade hit med achaiernas härsmakt och fick så föra tillbaks till den älskade fädernejorden skutorna tomma och lämna här kvar Menelaos den tappre !‹ Så skall av mången bli sagt ; måtte hellre då jorden mig sluka.« Men honom tröstande svarade då Menelaos den ljuse : »Lugna dig, broder, och skräm nu ej upp den achajiska hären ! Pilen ej tog, så att dödligt det är, ty den prunkande gördeln hejdade honom förut och det skörtet, jag bär därinunder, och så mitt bälte, vars plåt är av kopparsmederna hamrad.« Honom svarade då vitt härskande drott Agamemnon : »Måtte det vara så väl, Menelaos, dyraste broder ! Såret en läkare dock måste undersöka och balsam 70 
 
 
 
 
 fjärde sången 200 210 220 stryka däröver nu fort, som kan stilla den rysliga smärtan.« Sagt, och Talthybios strax han befallde, sin värdige härold : »Skynda, Talthybios, allt vad du kan, för att hjälten Machaon hämta oss hit, som är son till Asklepios, frejdade läkarn, att Menelaos se till, den krigiske sonen av Atreus, vilken en mästerlig skytt, någon Lykier visst eller troer, träffat med pilen till ära för sig, men till sorg för oss andra.« Sade ; och härolden lystrade till och befallningen lydde ; fort gick i hären han fram bland de kopparklädda achaier, spanande efter Machaon, och snart fick han sikte på hjälten, där han i mitten stod av de sköldbeväpnade kämpars mäktiga leder, som följt från det hästuppammande Trikka ; trädde till honom då fram och talte bevingade orden : »Skynda, Asklepios’ son ! Agamemnon beder dig komma att Menelaos se till, den krigiske sonen av Atreus, vilken en mästerlig skytt, någon Lykier visst eller troer, träffat med pilen till ära för sig, men till sorg för oss andra.« Sagt ; och i hjältens bröst vid de orden hjärtat vart upprört. Fort genom vimlet de skyndade hän längs achaiernas leder, men när de kommo så dit, där alltjämt Menelaos den ljuse blödande stod och kring honom en ring av de ypperste alla, trädde han genast i mitten då fram, den gudomlige hjälten, och drog så pilen ut ur den tätt åtsittande gördeln ; och uppå pilen sig krökte därvid dess hullingar skarpa ; prunkande gördeln han löste nu av jämte skörtet inunder, och så hans bälte, vars plåt var av kopparsmederna hamrad. Men då han såret besett, där den stingande pil hade träffat, blodet han utsög väl och på såret en lindrande balsam bredde, som skänkts åt hans fader en gång av den vänlige Cheiron. Medan de skötte nu om Menelaos, väldig i härskri, tågade lederna an av de sköldbeväpnade troer, och uti vapnen igen sig achaierna klädde med stridslust. 71 
 
 
 
 
 iliaden 230 240 250 Där Agamemnon du skulle ha sett, hur han icke var sömnig eller för fienden skygg eller obenägen att kämpa, utan med iver gick hän till den mannafrejdade striden. Hästarna lät han stå kvar med sin kopparskimrande stridsvagn ; frustande höllos de se’n bakom lederna kvar av hans körsven, hjälten Eurymedon, son av Peiraios’ son Ptolemaios. Honom befallde han strängt att dem hålla till hands, ifall trötthet grepe hans lemmar till slut, när han ordnande gick genom mängden ; därpå till fots han begav sig åstad genom kämparnes leder. Var han achaierna redo då såg bakom eldiga fålar, trädde han till dem och talade så och dem eggade kraftigt : »Hjältar av Argos, ej sparen i dag eder stormande styrka ! Ej skall den evige Zeus åt bedragare skänka sitt bistånd, nej, utan de, som ha först mot fördraget fientlighet övat, skola åt gamar få lämna till rov sina blomstrande lemmar, och deras älskade hustrur såväl som de jollrande barnen skola vi föra på skeppen ombord, sedan staden vi tagit.« Men om försagda han fann, som skydde för rysliga striden, då med bestraffande ord och i vrede han talte till dessa : »Skrävelhjältar och mesar, vad nu ? Mån I blygas, argiver ! Skolen I stå som bedövade nu, hjortkalvarna like, som när de mattat sig ut med att långt över markerna löpa, stanna med ens och ej ringaste kraft uti bringan förnimma ? Så ser jag eder bedövade stå och försagda för striden. Stån I och vänten uppå, att troerna skola sig närma ända till skeppen, som stånda på strand vid det skummiga havet, för att I måtten få se, om Kronions hand er beskyddar ?« Sålunda gick han befallande fram genom kämparnes leder, kom då till Kreterna ock på sin väg genom krigarevimlet, vilka sig väpnade just kring Idomeneus, krigiske drotten. Själv bland de främste Idomeneus stod lik en hotande vildgalt, medan Meriones talade mod till de eftersta leden. 72 
 
 
 
 
 fjärde sången 260 270 280 Dessa med glädje han såg, härskarornas drott Agamemnon, och han med vänliga ord till Idomeneus talade genast : »Dig, Idomeneus, högst bland achaier med hurtiga fålar skattar jag både i krig, och när andra bedrifter vi öva, och ej vid gillena minst, då argivernas ypperste drottar låta det glimmande konungavin uti bålarna blanda. Ty när de övriga då av achaiernas lockiga söner dricka det övliga mått, skall man se, att hos dig står pokalen alltid så fylld som hos mig, till att dricka, när lusten så bjuder. Därför i striden nu fram, sådan alltid du har dig bevisat !« Svarade honom då käckt Idomeneus, Kreternas konung : »Atreus’ son, var förvissad därom, att en hjälpare trogen skall jag dig vara, så sant jag en gång det bedyrat och lovat. Mana de andra nu på av achaiernas lockiga söner, så att vi komma till strids, då nu troerna brutit fördraget. Därför de också av jämmer och död skola snarligen drabbas, efter de voro de första att lömskt emot ederna bryta.« Sade, och Atreus’ son gick vidare, glad i sitt hjärta, och till Ajanterna kom på sin väg genom krigarevimlet, just som de gingo till strids, och ett moln dem följde av fotfolk. Som när från bergets höjd getherden blir varse en molnsky, som kommer drivande fram över hav för den susande västan, och där han ser den så fjärran ifrån, den är alldeles becksvart, där över djupet den går med en rasande storm i sitt sköte, och han med bävan den ser, och i grottan han driver in hjorden: likadan synen var av Ajanternas täta falanger, leden av hjältar, som rörde sig fram till den blodiga striden, hotande mörka och späckade tätt med spjut och med sköldar. Dessa med glädje han såg, vitt härskande drott Agamemnon, och med bevingade ord han ropade till dem och sade : »Hell er, Ajanter, I hövdingar två för argiver i pansar ! Eder det höves mig ej att med bjudande maningar egga ; själva I manen ju ivrigt ert folk till att manligen kämpa. 73 
 
 
 
 
 iliaden 290 300 310 Ack – du evige Zeus och Athene och Foibos Apollo ! – vore av sådant mod i sitt hjärta besjälade alla, då skulle hastigt kung Priamos’ stad vara sjunken i stoftet under vår segrande arm, som den toge och störtade neder.« Sagt, och han lämnade dem och gick vidare hän till de andra. Nestor han träffade nu, klarröstade talarn från Pylos, ställande lederna upp och eggande folket till striden, både Alastors och Chromios’ män och den kunglige Haimons och de som Pelagon följde och Bias, skarornas herde. Stridsvagnskämparne ställde han främst med hästar och vagnar, och bakom dem gav han plats åt den modiga mängden av fotfolk, såsom en slaktningens mur, och de fege han ställde i mitten, för att de mest motvillige ock skulle tvingas att fäkta. Stridsvagnskämparne främst han nu bjöd och befallde att noga hästarna hålla tillbaks och ej sammangyttras i vimlet : »Ingen må ävlas, i trots på sin manliga styrka och körkonst, ensam att kämpa mot troernas här eller framom de andra, vike ej heller tillbaks, ty sådant er endast försvagar. Men där en man från sin vagn blir i stånd att till fiendens räcka, stöte han till med sin lans, det är yppersta sättet i sanning. Sådan var fädernas sed, när de störtade städer och murar, sådant var hjärtat och modet på dem i det manliga bröstet.« Sådant var åldringens råd, som av gammalt förstod sig på kriget. Honom med glädje han såg, vitt härskande drott Agamemnon, och med bevingade ord han ropte till honom och sade : »Gubbe, ack vore så visst, som du modet behåller i bröstet, knäna dig lydiga än och din styrka densamma som fordom ! Nu är av åldern du tärd, som vi bliva det. Ack att en annan hade att bära på den och du själv vore en av de unga !« Honom svarade då vagnskämpen Gereniske Nestor : »Också jag själv ville gärna, Atrid, att densamma jag vore, som då jag fällde en gång Ereuthalion, lysande hjälten. 74 
 
 
 
 
 fjärde sången 320 330 340 350 Icke dock gudarne allt åt oss människor unna på en gång. Om jag den tiden var ung, så är nu jag av åldern besvärad. Dock vill jag än vara med för att stridsvagnskämparne elda både med ord och med råd, ty detta är åldringars ära. Men må med stingande spjuten gå fram de unga i hären, vilka ju senare föddes än jag och på krafterna lita.« Sade ; och Atreus’ son gick vidare, glad i sitt hjärta ; kom så till Peteos’ son, den för hästar berömde Menestheus, där han i mitten stod av de tappre athenarnes kämpar. Strax intill honom sin plats hade mångförslagne Ulysses med Kefallenernas män uti obetvingliga leder stående kring sig. Ej än deras folk hade hört något härskri, ty hos achaier såväl som hos hästomtumlande troer hade falangerna börjat helt nyss att sig röra till anfall, därför de tänkte få se någon annan achaiernas fyrkant rycka mot troerna fram, och att själva begynna då striden. Dessa han bannade då, vitt härskande drott Agamemnon, och med bevingade ord han ropade till dem och sade : »Son av Peteos du, av den gudastammande drotten, och du förslagnaste man, för illistighet vida beryktad ! Skolen I hålla er undan av skräck för att vänta på andra ? Eder i sanning det hövdes att nu bland de främste i spetsen hålla mot fienden stånd och gå fram i den hetaste striden, I som ju alltid främst hörsammen min bjudning till gille, var gång achaiernas folk för drotterna firar ett gille. Gärna I då er förplägen med stek och ur fyllda pokaler dricken det ljuvliga vinet med fröjd, så länge er lyster ; nu skullen gärna I se, om ock tio achajiska fylken ginge förut före eder till strids med de mordiska spjuten.« Bister i uppsyn svarade då den förslagne Ulysses : »Ha, vad var detta för ord, som halkade ut från din tandgård ? Vågar du kalla oss fega, Atrid ? Närhelst vi achaier mötas i rasande strid med de hästomtumlande troer, 75 
 
 
 
 
 iliaden 360 370 380 skall du få se, om du vill, och om sådant dig ligger om hjärtat, borta i troernas här bland dess främste Telemachos’ fader tumla med fienden om, och du pratar nu bara i vädret.« Leende svarade då vitt härskande drott Agamemnon, när han såg hjälten bli vred, och tog åter de yttrade orden : »Ädle Laertesson, du mångförslagne Ulysses ! Icke jag borde dig så utan skäl ha förmanat och tadlat, då jag ju minnes och vet, hur du är i ditt hjärta beständigt vänligen sinnad mot mig, ty i allting tänka vi lika. Framåt ! Om detta vi samsas väl se’n, ifall nyss ett förfluget ord jag har sagt, och må gudarne strax det försprida i vinden.« Sagt, och han lämnade dem och gick vidare hän till de andra; kom då till Tydeus’ son, den modige kung Diomedes, där han bak stampande hästarna stod på sin stadiga stridsvagn och vid hans sida sin plats hade Sthenelos, Kapaneus-sonen. Då for i bannor han ut, vitt härskande drott Agamemnon, och med bevingade ord till Tydiden ropte och sade : »Ha, du son av den tappre, den hästomtumlande Tydeus ! Säg, vi du rädes och spejar omkring för att slippa ur striden ? Ej hade Tydeus för sed att så där vilja sticka sig undan, utan han långt framom vännernas flock mot fienden sprängde. Så ha de sagt, som hans bragder ha sett, ty själv var jag aldrig med, så att honom jag såg ; men högt över alla han prisas. Hjälten ju lände en gång till Mykene, men icke med härnad, utan som gäst, Polyneikes var med, och de samlade krigsfolk, viljande draga i fält emot Thebes heliga murar, och de bevekligen bådo om hjälp av frejdade kämpar. De i Mykene då strax med benägenhet lyddes till bönen, dock omvände dem Zeus genom olycksbådande tecken. Sedan då hjältarne dragit sin väg och de hunno det ställe, där mellan vajande säv genom ängarna rinner Asopos, sände achaierna Tydeus åstad i beskickning ånyo hän till Kadmeiernas folk, och han gick och dem träffade talrikt 76 
 
 
 
 
 fjärde sången 390 400 410 samlade uti Eteokles’ hus, där de sutto till gilles. Icke ens då, fastän främmande själv, hästtumlaren Tydeus räddes det minsta, där ensam han var bland de många Kadmeier, utan till tävlingskamp han dem manade ut och i allting segrade lätt, ty en slik hjälparinna var honom Athene. Men Kadmeierna, gripna av harm, hästtyglande männen, ställde en väldig trupp i försåt, då han vände tillbaka, femtio krigare unge, och två voro hövdingar deras, Maion, av Haimon en son, de odödlige gudarnes like, och Polyfontes, Autofonos’ son, den berömlige krigarn. Tydeus dock även åt dessa där gav med försmädelse döden, alla han fällde, en enda av dem lät han slippa tillbaka, nämligen Haimon, den släppte han hem uppå gudarnes maning. Sådan Aitoliern Tydeus var, men den sonen, han födde, kan sig ej mäta med fadern i fält, men han talar ju bättre.« Sade ; men icke ett ord genmälte den starke Tydiden, vördande näpsten han fick av den vördnadsbjudande drotten. Men honom svarade då den frejdade Kapaneussonen : »Far ej med lögner, Atrid, då du vet, hur sanningen lyder ! Tala om fäderna ej ! Långt tapprare tro vi oss själva, ty det var vi, som till slut sjuportade Thebe dock togo, fast med en ringare makt emot starkare murar vi drogo, litande trygga på gudarnes vink och med hjälp av Kronion, sedan med övermod våra fäder förvållat sin ofärd ; därför du fäderna icke med oss må förlikna i ära.« Bister till honom talade då Diomedes den starke : »Käre, var bara du stilla och tyst, och förglöm ej min maning ! Jag ser då ingenting ont i att härarnas drott Agamemnon söker att egga till kamp de benskenklädde achaier. Hans den ovanskliga äran ju blir, om achaiernas söner lyckas att troerna slå och det heliga Ilion taga ; hans den förfärliga sorg däremot, om achaierna kuvas. Men det är tid, att vi själva gå fram i den stormande striden.« 77 
 
 
 
 
 iliaden 420 430 440 Sagt, och med vapnen han hoppade ned ifrån vagnen på marken ; kopparharnesket skramlade hemskt kring bröstet på hjälten under hans språng, ja den tappraste man skulle därvid ha bävat. Som när på svallande hav mot den stormomdånade stranden vältrar sig våg på våg, framjagade alla av västan ; ute på djupet i början var våg sig lyfter med skumhjälm, snart hon mot stranden sig bryter med larm och sitt bugnande huvud skakar mot klinten högt och den översprutar med saltskum : så i falang på falang den danaiska hären sig rörde oavlåtligen framåt till slag ; var hövding de sina ropte befallningar till, men de andra marscherade tysta, som om de icke haft stämma i bröst i den väldiga hären ; tigande gingo de, aktande blott på kommandot, och alla klädda i prunkande vapenskrud, och det blänkte av leden. Troerna åter, de voro som får, som i rikemans fålla stånda i tusendetal, medan mjölken den vita blir mjölkad, ideligt bräkande högt, när de stämmorna höra av lammen : sådant var larmet som ljöd över hela den troiska hären ; ej hos dem alla var likadant rop eller språket detsamma, utan av blandade tungor det var ibland folken så många. Dem uppeggade Ares, och Pallas Athene de andra ; bävan och skräck voro med och den hejdlöst rasande tvedräkt, vilken är syster och vän till den mannamördande Ares ; liten i början hon är, då hon rustar sig till, men hon sedan räcker till himlen med huvudet upp, fast hon skrider på jorden; hon var i mitten där med även nu och dem hetsade bägge, och genom krigarevimlet gick fram för att stönandet öka. När då till samma plats på sin frammarsch härarna hunno, satte de sköld mot sköld och lans mot lans, och sin styrka prövade kopparpansrade män, och sköldarnas bucklor stötte ihop med varann, och förfärligt var krigarelarmet. 78 
 
 
 
 
 fjärde sången 450 460 470 480 Nu om vartannat där ljöd både jubel och jämmer i striden, alltsom man stod eller föll, och på marken flödade bloden. Såsom när, svällda av tö och av regn, två floder för bergen störta i dälden sig ner och blanda sitt forsande vatten, flutna ur sjöar och klämda nu in i den trängande klyftan ; dånet i fjärran då hörs till den vallande herden på bergen : så var tumultet och larmet av dem, när de drabbade samman. Först Antilochos fällde en man, som bland troernas främste fäktade alltid med mod, Thalysios’ son Echepolos. Uppå hans tagelsmyckade hjälm han träffade bygeln, stöten i pannan gick in, så att tvärs genom benet sig trängde kopparens stingande udd, och av natt omhöljdes hans ögon, och som ett torn han störtade kull i den häftiga striden. Genast den fallne i fötterna greps av drott Elefenor, hjälten Chalkodons son, de stolte Abanternas hövding ; ivrigt han drog honom bort undan spjuten och ville på stunden taga hans rustning utav, men försöket ej varade länge, ty då den ädle Agenor fick se, hur han släpade liket, stack han sin kopparlans i hans sida, som inne vid skölden lämnades bar, då han böjde sig ner, och med domnade lemmar föll han och miste sitt liv ; men över hans lik en förfärlig strid av achaier och troer det blev, ty de likasom vargar störtade lös på varann, och man emot man det nu gällde. Där blev av Ajas, Telamons son, Simoeisios dödad, blomstrande svennen, Anthemions son, som föddes av modern, när ifrån Ida en gång i de hulda föräldrarnas följe gången till Simois’ stränder hon var för att hjordarna skåda ; därför hans namn Simoeisios blev, men han fostrarelönen aldrig fick hulda föräldrarna ge, ty så kort blev hans levnad, då han för lansen nu segnade ner, som fördes av Ajas. Medan i spetsen han stred, fick han stöten till höger i bröstet strax under vårtan, och ut gick kopparspetsade lansen tvärs genom skuldran, och fallen han låg uti stoftet som poppeln, 79 
 
 
 
 
 iliaden 490 500 510 vilken står reslig och skön i en sänka på fuktiga ängen, glänsande slät på sin stam och med grönskande grenar i toppen, tills vagnmakaren hugger den ner med det blänkande järnet för att en hjulring böja därav till en blivande praktvagn, och den förvissnad ligger där se’n uppå stranden av floden : sådan Anthemions son Simoeisios var, som av Ajas kläddes nu rustningen av. Men på Ajas i vimlet sitt kastspjut slungade Antifos, Priamos’ son med den prunkande brynjan. Spjutet for Ajas förbi, men i ljumsken det träffade Leukos, en av Ulysses’ män, då han släpade undan den fallne ; ned över liket han föll och ur armarna släppte den döde. Men vid kamratens fall blev Ulysses förbittrad i själen och från de främste steg fram i sin blänkande rustning av koppar, trädde mot fienden nära och sköt med det glimmande spjutet, sedan han skådat sig om, och troerna veko tillbaka undan hans kast, dock slungade ej han sitt vapen förgäves, utan Demokoon föll, som var Priamos’ son med en frilla och från Abydos nu länd, där han skötte hans eldiga hästar ; honom Ulysses, betagen av harm för den dödade vännen, spjutet i tinningen drev, så att kopparudden i andra tinningen trängde sig ut, och av natt omhöljdes hans ögon, tungt han i marken föll, och i fallet skramlade vapnen. Strax förkämparne veko tillbaks och den strålande Hektor, stort blev argivernas skrik, och de släpade undan de fallne, därpå de bröto långt vidare fram. Men Apollo det harmsen såg ifrån Pergamos höjd och till troerna ropade väldigt : »Hästomtumlande troer, framåt, och ur fältet ej viken alls för argiverna ! Lemmar av sten eller järn ha de icke, så att de tåla ett skår av den sönderflängande kopparn. Icke är heller Achilles nu med på achaiernas sida, lockiga Thetis’ son ; han vid skeppen ruvar på vreden.« Så ljöd den väldiges rop ifrån staden ; achaierna åter eggade dottern av Zeus, den prisade Tritogeneia, 80 
 
 
 
 
 fjärde sången 520 530 540 skridande fram genom vimlet, varhelst hon dem vika förmärkte. Där av sitt öde blev snärjd Amarynkeussonen Dioreus ; ty med en kantig sten, så stor som kan hållas i handen, träffad i högra ankeln han blev av thrakernas hövding, Peiroos, Imbrasos’ son, som var dragen från Ainos i kriget. Senorna bägge och benen jämväl den förskräckliga stenen splittrade sönder i grund, och i stoftet föll han på ryggen, sträckande armarna ut efter hjälp mot kamraterna kära, kippande hårt efter andan, men fram sprang densamme, som kastat, Peiroos, då med sin lans och i naveln den stack, och ur såret tarmarna runno på jord, och av natt omhöljdes hans ögon. Thoas Aitoliern fort sprang mot Peiroos fram och i bröstet stötte vid vårtan sin lans, och i lungan fastnade kopparn ; strax till den fallne steg Thoas då fram och den väldiga lansen ryckte ur bröstet på honom och drog sitt eggade slagsvärd, gav honom mitt över buken ett hugg och förgjorde hans anda. Rustningen tog han dock ej, ty med lansarna långa i handen ställde sig thrakerna kring med sin hårknut ovan på hjässan, och hur stor och hur väldig han var och hur modig till sinnes, dessa dock kastade hjälten tillbaks, och han vacklande bortvek. Sålunda lågo där jämte varann utsträckta i stoftet, kopparklädde Epeiernas drott och thrakernas hövding, medan omkring dem stupade ock av de menige många. Ej skulle någon nu mer hava funnit att tadla på striden, om han där kommit och själv utan sår av ett svärd eller kastspjut ryckts genom vimlet åstad, ledsagad av Pallas Athene, hållen av henne i hand och beskyddad mot flygande vapnen. Ty på den dagen en mängd av de bålda achaier och troer lågo framstupa i stoftet på jord och jämte varandra. 
 
 
 
 
 FEMTE SÅNGEN Diomedes’ hjältebragder 10 20 Där blev nu Tydeus’ son Diomedes av Pallas Athene rustad med styrka och mod, att han måtte bland alla argiver glänsa som yppersta man och förvärva ett strålande rykte. Lysa hon lät från hans hjälm och hans sköld en osläckelig flamma, liknande stjärnan i glans, som i höstliga nätterna strålar klarast av alla och badat sig nyss i Okeanos’ flöde : sådan var elden, som brinna hon lät från hans huvud och skuldror ; därpå i mitten hon drev honom in, där vimlet var tätast. Dares bland troerna hette en man, förmögen och frejdad, som var Hefaistos’ präst ; två söner han hade i hären, bägge förfarna i all slags kamp, Idaios och Fegeus. Dessa ur lederna stormade fram Diomedes till mötes, samman på vagn, medan själv till fots han stridde från marken. När de nu ilande fram hade hunnit varandra helt nära, först av Fegeus då slungades av långskuggande lansen, dock hans uddiga lans flög Tydiden tätt över vänstra skuldran och träffade ej, och därefter den starke Tydiden slungade sin, och förgäves ej flög honom lansen ur handen ; mitt uti bröstet på Fegeus den tog, och han föll ifrån vagnen. Sprang då Idaios flyende ner från den prydliga vagnsstoln utan att våga sig fram att försvara sin stupade broder ; säkert ej heller han själv skulle svarta förgörelsen undgått, om ej Hefaistos i natt honom höljt och ryckt undan och räddat, för att hans åldrige präst ej måtte bli alldeles tröstlös. Hästarna strax därifrån drev sonen av modige Tydeus och dem åt svennerna gav att dem föra till holkade skeppen. 82 
 
 
 
 
 femte sången 30 40 50 Trojas behjärtade män, när av Dares’ söner den ene flykta de sågo och liggande död invid vagnen den andre, skakades djupt i sin själ. Dock nu strålögda Athene fattade hetsige Ares vid hand och talte och sade : »Ares, du blodige Ares, som män och som murar föröder ! Skola achaier och troer vi ej låta ensamma kämpa, vilka det bliva nu må, som Zeus Allfader ger seger, gående själva vår väg för att slippa Olympierns vrede ?« Sagt, och hon förde ur slaktningen ut den hetsige Ares och på Skamandros’ stupande brädd lät hon guden sig sätta. Nu måste troerna fly, och envar av danaernas furstar fällde sin man, och först härskarornas drott Agamemnon stötte från vagnen Odios ned, Halizonernas hövding. Han var den förste, som vände sitt spann, men Atriden i ryggen rände sin lans mellan skuldrorna in och ut genom bröstet : tungt han i marken föll, och i fallet skramlade vapnen. Därnäst Idomeneus dräpte en son till maioniern Boros, Faistos, som kommen var ifrån Tarnes bördiga ängder. Just som han skulle bestiga sin vagn, då fick han i högra skuldran det väldiga spjut, som Idomeneus slungade säkert ; neder av vagnen han föll, och av hemskaste mörker han höljdes; drogo av honom då rustningen strax Idomeneus’ svenner. Nu med en stöt av sin spetsiga lans Menelaos Atriden fällde Skamandrios, Strofios’ son, den frejdade jägarn. Jakten förstod han i grund, ty av Artemis själv han fått lära säkert att träffa allt vilt, som i skogarna lever på bergen. Dock honom hjälpte ej nu pilälskande Artemis’ ynnest eller de fjärrskott alla, som förr hans berömmelse skapat, ty nu med kraft Menelaos Atrid, lansfrejdade hjälten, stötte i ryggen på honom sitt spjut, då han flydde för honom, rakt mellan axlarna in och rände det ut genom bröstet, och han på ansiktet föll, och i fallet skramlade vapnen. Men för Meriones Fereklos föll, vars fader var Tekton, 83 
 
 
 
 
 iliaden 60 70 80 90 Harmons son. Han med händighet stor kunde alla slags konstverk dana, ty älskad han var över måttan av Pallas Athene ; han var det också, som byggt jämngående skeppen åt Paris, olycksskeppen, som blevo till men för trojanerna alla och honom själv jämväl, ty han visste ej gudarnes rådslut. Honom Meriones nu, då han honom förföljande upphann, rände till höger i sätet sitt spjut, så att tvärs genom kroppen trängde sig spetsen ut genom blåsan inunder hans blygdben ; jämrande sjönk han på knä, och av dödens mörker betäcktes. Meges nu döden gav åt Pedaios, en son av Antenor. Väl var ej äkta hans börd, men den sköna Theano bland egna barn honom fostrade ömt för att täckas sin älskade make. Fyleus’ frejdade son honom jagade efter och nådde och i hans nackgrop borrade in den spetsiga lansen, och genom tänderna stöten gick ut och skar tungan igenom, så att i kyliga kopparn han bet, när han föll uti stoftet. Men av Euaimons son Eurypylos fälldes Hypsenor. Honom den höge Dolopion fött, som var floden Skamandros’ heliga offerpräst och bland folket som gudarne vördad. Honom Euaimons son Eurypylos, lysande hjälten, rusade efter, då flykten han tog, och ett vinande svärdshugg gav uti skuldran så vasst, att den kraftiga armen det avhögg ; blodig föll armen på dammande slätt, och på krigarens ögon lade sig dödens skymmande natt och skickelsen järnhård. Sådana bragder de övade där i den rasande striden ; men om Tydiden du kunde ej sagt, på vad sida han stridde, om han till troernas här eller också achaiernas hörde. Ty över slätten han störtade fram som en svällande vårflod, som i sitt häftiga lopp genom alla fördämningar bryter ; varken förhindras hans fart av de mäktiga dammarnas bålverk eller av stängsel, man byggt för att skydda de blomstrande hagar; oförväntat han kommer, då Zeus låter skurarna smattra, 84 
 
 
 
 
 femte sången 100 110 120 läggande öde en mängd av vad idoga svenner planterat : så av den starke Tydid blevo troernas täta falanger sopade bort, och de höllo ej stånd, fastän många de voro. Men när då honom fick se den frejdade son av Lykaon rusa på slätten fram och falangerna vältra framför sig, strax emot Tydeus’ son han spände sin krokiga båge och på den stormande sköt, och på högerskuldran i välvda harneskplåten det tog, och igenom for stingande pilen, så att den baktill stack ut, och av blod vart pansaret sölat. Ljudligen ropade då den frejdade son av Lykaon : »Hästomtumlande troer, framåt, I behjärtade kämpar ! Sårad är fiendens ypperste man, och ej länge, det tror jag, härdar han ut med min kraftiga pil, så sant som Apollo, sonen av Zeus, det var, som från Lykien drev mig i kriget.« Så han jublade. Dock av hans pil var Tydiden ej kuvad, utan han drog sig tillbaks och till vagnen och hästarna trädde, medan han talade så till Sthenelos, Kapaneussonen : »Skynda dig, käraste Kapaneusson, och stig ned ifrån vagnen för att nu draga ur skuldran på mig den stingande pilen !« Sade, och Sthenelos genast sprang ned ifrån vagnen på marken, trädde intill och drog ut ur hans skuldra den vingade pilen ; bloden då sprutade fram igenom hans flätade brynja. Bedjande talade då Diomedes, väldig i härskri : »Hör mig, du aldrig betvungna, du dotter av Zeus med egiden ! Om i förgörande striden du förr både mig och min fader hult har beskärmat, så var nu i dag mig bevågen, Athene ! Giv mig att komma med spjutet till livs och förgöra den mannen, vilken mig sårade först, och som jublar så stolt i den tanken, att jag ej länge numer skall skåda det strålande solljus !« Bedjande talte han så och vart hörd av Pallas Athene. 85 
 
 
 
 
 iliaden 130 140 150 Lättare gjorde hon varje hans lem, både fötter och armar och till hans sida steg fram och talte bevingade orden : »Nu, Diomedes, gå dristligen fram att mot troerna kämpa, ty jag i bröstet dig lagt det oförfärade modet, vilket din fader besjälade jämt, sköldsvingaren Tydeus, och från ditt öga jag töcknet förspritt, som förut var i vägen, så att du tydligt kan skönja envar, både gudar och mänskor. Därför, ifall det nu kommer en gud och dig frestar till tvekamp, akta dig väl för att giva dig då emot en av de andra evige gudar i strid, men om dottern av Zeus, Afrodite, blandar i striden sig in, så må henne du stinga med lansen.« Talade så och försvann strålögda gudinnan Athene. Åter Tydiden sig störtade in bland de främste i striden. Brann han tillförene redan av lust att mot troerna kämpa, nu var hans mod tre gånger så stort, och han var som ett lejon, vilket av herden, som ulliga får har att vakta på landet, sårats, men icke till döds, när det överhoppade stängslet ; vildare endast det blir, och han fåren ej längre försvarar, utan i stallet flyr in, och de övergivna i skrämseln rusa omkring, men de ligga där snart i en hög på varandra ; ilsket det hoppar då ut från den högt omgärdade fållan : så for bland troerna rasande in den starke Tydiden. Nu han Astynoos dödade brått och drotten Hypeiron ; kopparlansen i bröstet han stack på den ene vid vårtan och med sitt väldiga svärd på den andre högg av invid skuldran nyckelbenet, så skuldran blev skild ifrån halsen och ryggen. Dem lät han ligga och jagade strax Polyidos och Abas, bägge Eurydamas’ söner, den drömuttydande gubbens ; endast åt dem han ej drömmarna tytt, när de drogo i kriget, utan de segnade bägge nu ner för den starke Tydiden. Xanthos och Thoon förföljde han se’n, två söner till Fainops, blomstrande unge, men fadern var själv av ålderdom avtärd och hade sedan ej fött någon son, som hans gods kunde ärva. 86 
 
 
 
 
 femte sången 160 170 180 Dessa han övervann och dem bägge berövade livet, lämnande fadern blott saknaden kvar och den gruvliga sorgen, efter han aldrig mer fick dem levande åter från kriget, utan av sidoförvanter hans gods blev slutligen skiftat. Nu han Echemmon och Chromios hann, som bägge på en vagn sökte ur striden att fly, den Dardaniske Priamos’ söner. Och som ett lejon på korna far lös och med tänderna nacken bräcker på kviga och tjur, där de beta i löviga snåren : likadan Tydeus’ son dem bägge från vagnen med våldsmakt stötte nu rasande ner och därefter dem rustningen avdrog ; hästarna gav han sitt folk i förvar att dem föra till skeppen. Honom Aeneas då såg, hur han härjade krigarnes leder ; och han sig skyndade hän genom striden och lansarnas vimmel, spanande runtomkring efter Pandaros, gudarnes like, och han den ädle och kraftige son till Lykaon omsider fann och till honom steg fram och talade sedan och sade : »Pandaros, var är din båge och var dina vingade pilar ? Var är ditt rykte ? Ty ingen hos oss är din like på båge, ingen törs heller i Lykiens land sig berömma som bättre. Lyft dina händer till Zeus och skicka en pil på den mannen, vem han må vara, som rasar så svårt och så gruvliga skador troerna vållat och redan förgjort av de tappre så många. Bara det ej är en gud, som på troerna blivit förtörnad över ett offer, man glömt ; ty häftig är gudarnes vrede.« Honom svarade då den frejdade son av Lykaon : »Son av Anchises, du drott ibland kopparpansrade troer ! Tydeus’ krigiske son jag tycker han alldeles liknar ; skölden jag känner igen och hjälmen med byglarna fyra, ävenså hästarnas par, men kanhända han dock är en gudom. Men om en dödlig han är, som jag tror, och den djärve Tydiden, ej utan hjälp av en gud han rasar så där ; vid hans sida står med en döljande sky över skuldrorna en av de högste, 87 
 
 
 
 
 iliaden 190 200 210 vilken ock värjde utav ifrån honom den vingade pilen. Ty jag har sänt honom redan en pil och jag råkte på honom högerskuldran, och udden gick tvärs genom kupiga plåten ; jag var så viss om att då honom nedersända till Hades och honom fällde dock ej ; en gud måtte vara mig gramse. Nu har jag heller ej hästar och vagn, som jag kunde bestiga, fastän en elva vagnar väl stå hos Lykaon därhemma, vackra och nya och färdiga just och med höljande täcken skyddade väl och vid varje av dem ett par hästar i ordning, vilka med spelt och med ljusare korn bli fodrade rikligt. Ja, mig Lykaon förmanade visst, den åldrige hjälten, mycket i präktiga salen den dag, då jag gav mig å färde, och han mig rådde att jämt bakom hästarna stå på min stridsvagn, när jag bland troerna förde befäl i de häftiga strider. Honom jag lydde dock ej, fast i sanning det varit långt bättre, ty jag för hästarna ömmade blott, om de skulle få svälta under belägringens tid, de som vant sig att äta så grundligt. Därför jag lät dem bli kvar, och till fots jag till Ilion lände, litande tryggt på min båge, som dock skulle föga mig båta. Redan jag skickat min pil emot tvenne de yppersta drottar, Tydeus’ son och Atriden, och båda jag träffat och bloden lockat ur hullet fram, men jag eggat dem blott desto mera. Ja, i en olyckstimme det var som jag krokiga bågen lyfte av spiken den dag, då jag gick att till härliga Troja kämparna föra åstad för att Hektor göra till viljes. Men om jag kommer till hemmet tillbaks och mitt öga får skåda fädernejorden igen och mitt höga palats och min maka, då skola fiendemän få mig huvudet hugga av halsen, om jag ej bryter itu och kastar i flammande elden denna min båge på stund, som till ingen nytta mig följer.« Honom då mälte till svar den troiske drotten Aeneas : »Tala nu icke så där ! Men det annorlunda ej bliver, 88 
 
 
 
 
 femte sången 220 230 240 250 innan vi bägge med hästar och vagn mot den mannen gemensamt rycka till kamp och försöka en dust i vår krigarerustning. Därför, välan, stig upp på min vagn, och jag lovar, att sedan skall du på troiska hästar få se, som förstå att på slätten spränga förföljande fram och att lika så flinkt fly tillbaka, och som oss ävenväl skola frälsa till staden, om åter Zeus vill förläna beröm åt Tydeus’ son Diomedes. Alltså tag piskan du i din hand och de glänsande tyglar, så skall jag ställa mig själv vid din sida på vagnen och kämpa ; eller ock möt honom du, så skall jag för hästarna svara.« Honom svarade då den frejdade son av Lykaon : »Sköt du om tyglarna själv och hästarna dina, Aeneas ! Flinkare skola de draga din vagn med sin vanliga körsven, därest vi åter bli tvungna att fly för sonen av Tydeus. Eljest de bliva av skräck bångstyriga kanske och vägra att ur tumultet oss föra, när ej de förnimma din stämma, och om den modige Tydeus’ son då stormar emot oss, dödar han kanske oss två och för bort starkhovade spannet. Därför du själv skall nu köra din vagn och hästarna dina, jag däremot med mitt stingande spjut skall möta hans anfall.« Sedan de så hade talat, bestego de prunkande vagnen, styrande ivrigt åstad mot Tydiden de eldiga hästar. Då fick dem Sthenelos se, den lysande Kapaneussonen, och med bevingade ord han talade strax till Tydiden : »Tydeus’ son Diomedes, du vän, som jag älskar av hjärtat ! Där två kämpar jag ser framsprängande mot dig till anfall, oemotståndliga män, den ene en mästerlig bågskytt, Pandaros, han som berömma sig kan av sin fader Lykaon, och jämte honom Aeneas, och han från den stolte Anchises yves att stamma och äger till mor Afrodite, gudinnan. Fort, låt på vagnen oss vika tillbaks, och storma, jag ber dig, ej bland de främste så där, om du icke vill livet förlora.« 89 
 
 
 
 
 iliaden 260 270 280 Bister i uppsyn svarade då Diomedes den starka : »Tala blott aldrig om flykt, ty jag tänker dig icke att lyda ! Icke är sådan jag född, att i striden jag önskar att vika eller mig gömma för spjut ; ännu är min styrka densamma. Icke jag gitter att stiga på vagn, utan så, som jag står här, vill jag dem möta ; Athene mig ej tillstäder att bäva. Ej skola båda minsann av det eldiga spannet tillbaka föras från mötet med oss, om också den ene sig räddar. Nu till en annan sak, som jag beder dig lägga på hjärtat : skulle den äran åt mig av den rådslagsrika Athene givas att döda dem bägge, låt då våra eldiga hästar bliva här stående kvar, med tömmarna bundna vid karmen ; glöm ej att skynda dig strax till Aeneas’ hästar och dessa driva från troerna bort till de benskenklädde achaier. Ty från de hästar de stamma, som Zeus vittskådaren skänkte Tros till ett vederlag för hans son Ganymedes, och därför finnes ej make till dem under morgonrodnan och solen. Avel av dessa sig stal härskarornas hövding Anchises, som sina ston lät betäckas av dem mot Laomedons vetskap ; sex de ädlaste fålar därav honom föddes i gården, fyra av dem han behöll, som vid krubban växte sig stora, men dessa tvenne han gav åt den väldige hjälten Aeneas. Finge vi dem i vårt våld, vi oss mycken berömmelse vunne.« Sålunda föllo de ord, som de skiftade där med varandra. Hastigt de andra sig närmade re’n med det eldiga spannet, och till Tydiden skrek den lysande son av Lykaon : »Tappre och oförfärade son till den härlige Tydeus ! Icke du dödades nyss av den stingande pilen, jag sände ; nu vill jag fresta en gång att dig träffa i stället med lansen.« Sagt, och han svängde och skickade av långskuggande lansen, och Diomedes’ sköld han råkte, och tvärs genom skölden kopparudden flög hän och stannade först vid hans brynja. Ljudligen ropade då den lysande son av Lykaon : 90 
 
 
 
 
 femte sången 290 300 310 »Tvärs genom livet jag träffade dig, och ej länge, det tror jag, härdar du ut, men åt mig du en härlig berömmelse skaffat.« Oförfärad gav honom till svar den starka Tydiden : »Nej, du sköt miste och träffade ej, men jag tänker för eder löper det icke utav, förrn den ene åtminstone stupat och har fått mätta med blod sköldbärande krigaren Ares.« Sagt, och han slungade lansen åstad, och Athene den styrde in genom näsan vid ögat och tvärs genom tänderna vita, så att dess härdiga malm skar tungan igenom vid roten, under det spetsen for ut och blev sittande under hans haka. Neder av vagnen han föll, och i fallet skrällde den sköna, glänsande rustning han bar, och det eldiga spannet åt sidan skyggade häftigt, och själv han förlorade kraften och livet. Sprang då Aeneas ned med sin sköld och den väldiga lansen, ängslig att Pandaros’ lik av achaierna bort skulle släpas, och kring den fallne han gick som ett lejon i trotsande styrka, sträckande ut framför honom sin lans och den rundade skölden, färdig att döda envar, som försökte den stupade nalkas, skriande fruktansvärt ; men Tydiden grep tag i en fältsten, stor, så att tvenne männer den ej skulle mäktat att lyfta, slika som män äro nu, men lätt han svängde den ensam. Denna han slungade hårt på Aeneas i höften, där låret ledar mot höftens ben, på det ställe, som kallas för skålen ; krossad blev skålen, och slitna itu blevo senorna bägge, kantiga stenen rev huden utav, och den sårade hjälten dignade neder på knä och med seniga handen mot jorden stödde sig än, medan svartaste natt betäckte hans ögon. Där skulle nu ha förgåtts härskarornas hövding Aeneas, om han ej varsnats i tid av dottern till Zeus, Afrodite, modern, som honom en gång hade avlat med herden Anchises. Genast kring älskade sonen hon slog sina bländande armar och framför honom en flik av sin strålande slöja höll utbredd att honom skydda mot sår, så att ej av danaerna någon 91 
 
 
 
 
 iliaden 320 330 340 skulle nu jaga sitt spjut i hans bröst och livet förgöra. Därpå sin älskade son hon begynte att bära ur striden. Ej hade Kapaneus’ son låtit falla ur minnet det uppdrag, som honom givit helt nyss Diomedes, väldig i härskri, utan tillbaka han höll sina egna stampande hästar undan från stridens brus, med tömmarna bundna vid karmen, sprang till Aeneas’ vagn och hans fagermaniga hästar drev ifrån troerna bort till de benskenklädde achaier och åt Deipylos gav i förvar, den vän honom kärast bland jämnåriga var, ty i allting tänkte de lika. Denne till skeppen dem förde, men själv sprang hjälten tillbaka, steg på sin egen vagn och grep fatt i de glänsande tömmar och efter Tydeus’ son med de stampande hästarna ivrigt jagade fram ; men denne då just med den mordiska kopparn Kypris förföljde ; han såg det var en av de svaga gudinnor, ej av de starka, som råda med makt i de dödligas härnad, varken Athene själv eller stadshärjarinnan Enyo. Och då han, rusande hän genom vimlet, nådde gudinnan, sträckte sig fram för att giva en stöt den starke Tydiden och med ett ansprång träffade då med den stingande lansen spensliga handen, och udden på stund upprispade hullet tvärs genom himmelska skruden hon bar, som chariterna virkat, överst vid leden ; då rann av gudinnan ambrosiska blodet, saften, som flyter så ren i de saliga gudarnas ådror ; ej ha de glödande vin till sin dryck eller bröd till sin föda, därför de hava ej människoblod, men odödliga kallas. Strax med ett jämrande skri hon släppte då sonen ur famnen, men han på armarna togs och blev räddad av Foibos Apollo uti en blånande sky, för att ej av danaerna någon skulle nu jaga sitt spjut i hans bröst och livet förgöra. Ljudligen ropade då till gudinnan den starke Tydiden : »Dotter av Zeus, vik bort ur kriget och mördande kampen ! Är det kanhända ej nog, att du vekliga kvinnor bedårar ? 92 
 
 
 
 
 femte sången 350 360 370 380 Blandar du också i kriget dig in – ja då tror jag förvisso, att du skall komma att fasa för krig, om du blott hör det nämnas.« Sagt ; men hon vacklade bort, av den gruvliga smärtan förvirrad. Henne då förde ur stridens tumult vindfotade Iris, medan hon våndades svårt och den dejliga huden blev blodad. Snart hon den hetsige Ares då fann, som till vänster om striden sittande var, med hästar och lans bredvid i en molnsky. Dignande neder på knä, hon tiggde sin älskade broder ivrigt med bedjande ord om hans gyllenbetslade hästar : »Älskade broder, o skaffa mig bort och mig hästarna låna, att jag må komma igen till Olympen, där gudarna dväljas ! Gruvligt jag pinas av såret, jag fått av den dödlige mannen, Tydeus’ son, som väl också med Zeus vore färdig att kämpa.« Sagt, och av Ares hon fick hans gyllenbetslade hästar, och hon på vagnen steg upp, bedrövad av innersta hjärta ; Iris hos henne tog plats och tömmarna lade i handen, piskan mot hästarna ven, och i flygande fart gick det undan. Hastigt de lände till gudarnas hem på det branta Olympos ; hästarna ställdes då in av den vindsnabbt ilande Iris, sedan hon spänt dem ifrån, och fingo sitt himmelska foder. Men Afrodite sig kastade ner i sin moder Diones sköte, och modern slog kärligt sin famn om den älskade dottern, smekande ömt hennes kind, och talte till henne och sade : »Älskade barn, vem har gjort dig det här av de himmelske gudar utan besinning, som hade du gjort något ont inför alla ?« Henne svarade då den ljuvligt leende Kypris : »Tydeus’ övermodige son Diomedes mig sårat, ty jag försökte att själv ur den larmande striden Aeneas bära, min älskade son, som den käraste är mig av alla. Striden ej rasar nu blott emellan achaier och troer, utan mot själva de evige re’n danaerna kämpa.« 93 
 
 
 
 
 iliaden 390 400 410 Henne svarade då den höga gudinnan Dione : »Tålamod, älskade barn ! Håll ut, fast du är så bedrövad ! Redan ju många av oss, som hava vårt hem i Olympen, lidit av människor våld, när vi lagade kval åt varandra. Lida fick Ares svårt, den gång Efialtes och Otos, konung Aloeus’ kraftiga barn, honom bundo med fjättrar och i ett kopparvalv han låg fängslad i månader tretton. Där skulle också förgåtts den fejdomättlige Ares, hade hans styvmor ej, den tjusande Eeriboia, saken åt Hermes förtrott ; han befriade hemligen Ares, vilken försmäktade re’n, ty han svåra av bojorna pintes. Lida fick Hera jämväl, då Amfitryons kraftige telning skickade henne en dag trespetsiga pilen i högra bröstet ; då hade ock hon olidliga plågor att utstå. Lida fick Hades jämväl, den vidunderligt store, av pilen, när honom samme förfärlige son till Zeus med egiden mitt ibland skuggorna sköt i hans port och åt plågorna prisgav. Då gick han upp till Kronions palats på den höga Olympen, sorgsen i håg och av plågorna kvald, ty den vingade pilen hade i kraftiga skuldran sig satt och förvållade pina. Lindrande balsam Paieon då strök över såret på honom, så att han kom sig igen, ty icke förgänglig han föddes. Ack den förfärlige, dristige man, som ej skydde för illdåd, utan med pilen förvållade kval åt olympiska gudar ! Nu strålögda Athene mot dig Diomedes har hetsat, och han besinnade ej i sin dårskap, sonen av Tydeus, att den som ger sig med gudar i strid, han lever ej länge, aldrig han kommer tillbaks ifrån krigets blodiga skiften, aldrig hans barn skola mer vid hans knän framjollra sitt ›pappa‹. Därför Tydiden nu vakte sig väl, hur stark han må vara, att ej en annan mer kraftig än du honom möter i striden ; eljest Adrastos’ barn, den förståndiga Aigialeia, snart med förtvivlade skrik skall ur sömnen väcka sitt husfolk, 94 
 
 
 
 
 femte sången 420 430 440 medan hon sörjer sin ungdomsgemål, den bäste achaiern, dygdiga kvinnan, som blivit förmäld med den starke Tydiden.« Sade, och såret hon torkade av med händerna båda ; läktes då handen och stillade sig de förskräckliga smärtor. Därvid nu stodo och skådade på Athene och Hera, och med försmädliga ord de begynte att egga Kronion ; först tog till orda av dem strålögda gudinnan Athene : »Månne du vredgas på mig, fader Zeus, för vad nu jag vill säga? Säkert har Kypris igen velat en av achaiskorna locka med sig till troerna hän, dem hon nu så förfasligen älskar, och då hon klappat och smekt denna fagerslöjade kvinnan, har hon väl rispat sin spensliga hand på det gyllene spännet.« Sade ; men stilla då log både gudars och människors fader, kallade till sig och talade så till den gyllene Kypris : »Icke åt dig, mitt barn, blev det givet att syssla med kriget, utan befatta dig du med de tjusande bröllopsbestyren och låt Athene besörja det där och den hurtige Ares.« Sålunda föllo de ord, som de skiftade där med varandra. Men mot Aeneas sprang fram Diomedes, väldig i härskri, fastän han såg, hur sin hand över honom höll själve Apollo ; dock ej för väldige guden en gång han skydde ; så lysten var han att taga Aeneas’ liv och hans präktiga rustning. Trenne gånger han rusade fram i sin iver att döda, trenne gånger hans blänkande sköld av Apollo blev bortstött, men när den fjärde han stormade an, så stark som en gudom, ropade fruktansvärt fjärrskjutande guden Apollo : »Tag dig till vara, Tydid ! Vik bort och fördrista dig icke att dig med gudarne mäta, ty ej ha odödlige gudar ätt gemensam med människors barn, som vandra på jorden.« Så var hans ord, och Tydiden då vek något litet tillbaka, skygg för att reta mot sig fjärrskjutande guden Apollo. Fjärran ur stridens larm Apollo då förde Aeneas upp på Pergamos’ heliga höjd, där han ägde ett tempel. 95 
 
 
 
 
 iliaden 450 460 470 Där han av Leto på stund och av Artemis, bågens gudinna, läktes i templets innersta rum och fick åter sin styrka, medan en bild blev skapt av Apollo med silvernebågen, som var Aeneas lik, och som hade en likadan rustning, och kring den bilden troernas män och de bålde achaier tjurhudssköldarna höggo itu på varandra kring brösten, både de stora och rundade skönt och de lätta av råhud. Foibos Apollo då talade så till den hetsige Ares : »Ares, du blodige Ares, som män och som murar föröder ! Skulle du icke nu blanda dig in och förjaga ur striden denne Tydid, som väl också med Zeus vore färdig att kämpa ? Först emot Kypris han for och sårade handen vid leden, därpå han rusade an mot mig själv, så stark som en gudom.« Sade och satte därefter sig ner uppå Pergamos’ tinnar, medan den mordiske Ares skred in för att troerna egga, Akamas lik till gestalt, som var thrakernas hurtige hövding. Ares nu manande skrek till Priamos’ kungliga söner : »Priamos’ söner, I barn av den gudastammande drotten ! Skolen I låta än längre ert folk av achaierna dödas ? Månne tills striden når fram till själva den präktiga porten ? Fallen ligger nu han, som vi aktade lika med Hektor, hjälten Aeneas, en son av den ädelsinte Anchises. Fram för att rädda vår ädle kamrat ur den brusande striden !« Sade och livade hjärta och mod på varenda ibland dem. Även Sarpedon då talade strängt till gudomlige Hektor : »Hektor, var är väl det manliga mod, som du hade tillförne ? Lät du ej en gång förstå, att du själv utan trupper och hjälpfolk skulle försvara er stad tillsammans med svågrar och bröder ? Ingen av dessa jag nu är i stånd till att se eller varsna, ty de sig hålla tillbaks såsom hundarna runtom ett lejon. Vi däremot, vi kämpa, som blott äro vapenförvanter. Själv är jag kommen ju fjärran ifrån för att göra er bistånd, ända från Lykiens bygd, som ligger kring virvlande Xanthos. 96 
 
 
 
 
 femte sången 480 490 500 510 Där har jag lämnat mitt älskade viv och sonen den späde jämte en rikedom slik, att var fattig den önskade äga. Jag mina Lykier eggar ändå, och jag brinner av iver att få gå lös på min man, fast här jag har ingenting sådant som av achaierna bort kunde bäras och drivas som byte. Själv står du overksam, och du gitter ej heller de andra mana att hålla mot fienden stånd och gemålerna skydda. Akta, se till, att I ej som i nätets fångande maskor snärjens och bliven till byte och rov för fiendemännen, vilka då skola förstöra i hast er ståtliga kungsstad. Detta du skulle betänka minsann både dagar och nätter, bedja du skulle var drott bland de frejdade vapenförvanter stånda nu fast, och du borde dig själv från beskyllningen fria.« Sålunda talte Sarpedon ; hans tal skar Hektor i hjärtat ; strax i sin rustning han hoppade ned ifrån vagnen på marken, svängde de stingande spjut och skyndade fram genom hären, manande alla till kamp, och väckte förfärliga striden. Fylkena svängde då om och bjödo achaierna spetsen ; sluten och tät stod argivernas här och dem väntade orädd. Såsom när agnarna flyga för vind på den signade logen, allt under skovlarnas kast, när den ljusa gudinnan Demeter skiljer vid häftigt blåsande vind ifrån agnarna säden, golvet då vitnar av agnarnas hop : så vitnade upptill alla achaier av dammet, som där överallt ibland leden stampades upp emot himmelens valv av hästarnas hovar, när de i hären igen ryckte in, sedan kuskarne vänt dem. Häftigt de gingo varandra till livs, men den stormande Ares höljde i mörker drabbningen in för att troerna hjälpa och gick omkring överallt för att göra vad Foibos Apollo, guden med gyllene svärd, honom bett, att nämligen modet väcka hos troernas män, när han märkte, att Pallas Athene hade begivit sig bort, som alltid danaerna bistod. Foibos Apollo nu själv ur sitt lysande tempel Aeneas 97 
 
 
 
 
 iliaden 520 530 540 förde och lade in mod i bröstet på skarornas herde, och bland de sina Aeneas steg fram, och de fröjdades alla, när honom komma de sågo vid liv och helbrägda tillbaka och med sitt härliga mod, men ingen där gjorde en fråga ; kampen det tillät ej, som av guden med silverbågen väcktes och Ares jämväl och den hejdlöst rasande Eris. Men av Ajanterna två och Ulysses och kung Diomedes mantes danaernas kämpar till strid, och de re’n av sig själva fruktade varken för troernas makt eller stormande anfall, utan de stodo, som skyarna stå, dem sonen av Kronos hopar kring bergens topp, när luften är alldeles stilla ; icke de röra sig alls, så länge som väldiga nordan sover och övriga vindar jämväl, som de skuggiga molnen eljest förskingra så brått, när de blåsa med vinande ilar : sådan danaernas här utan vacklan troerna bidde. Och genom leden Atriden gick fram och förmanade ivrigt : »Vänner, o varen nu män och fatten behjärtade sinnen, söke i striden sig hedra en var i kamraternas ögon ! Älskar sin ära ett folk, då frälsas långt flere än falla ; däremot flyende män ha förspillt både ära och räddning.« Sagt, och han kastade hurtigt sin lans, och han en av de främste fällde, Deikoon, Pergasos’ son, som var hjälten Aeneas’ vapenkamrat, och den troerna högt såsom Priamos’ söner aktade, därför att flinkt bland de främste han kämpade alltid. Honom träffade nu med sin lans Agamemnon i skölden, skölden för stöten ej höll, utan kopparen rände igenom och genom gördeln gick och fastnade nederst i buken. Tungt han i marken föll, och i fallet skramlade vapnen. Men för Aeneas nu två av danaernas ypperste föllo, som av Diokles fötts och Orsilochos hette och Krethon. Fadern boende var uti Fere, den ståtliga staden, rik uppå gods, och han ledde sin ätt ifrån floden Alfeios, vilken så mäktig och bred genom pyliska ängderna flyter. 98 
 
 
 
 
 femte sången 550 560 570 Denne till härskande drott över många Orsilochos födde, fader Orsilochos blev till den ädelsinte Diokles, och av Diokles därnäst Orsilochos föddes och Krethon, tvillingbröder, beprövade väl i alla slags strider. Dessa i blomman av ynglingaår på de beckade skeppen följde argivernas här till det hästuppammande Troja för att där kräva ut hämnd åt Atriderna två, Agamemnon och Menelaos ; dock nu för dem bägge där slocknade livet. Likasom lejon två, som, fostrade uppe bland bergen under sin moders vård i skogens djupaste gömslen, gånga sig sedan på rov efter oxarnas hjordar och fåren, härjande boskapsfållorna djärvt, tills de äntligen själva döden få ljuta för människohand av de spetsiga spjuten : sådana voro de två, som ljöto sin död för Aeneas’ händer och stupade lågo på jord som resliga tallar. Men när dem falla han såg, Menelaos den tappre blev upprörd och från de främste steg fram i sin blänkande rustning av koppar, skakande spjutet i hand, och till mod honom eggade Ares uti det hopp, att han nu för Aeneas’ hand skulle falla. Då fick på konungen syn Antilochos, sonen av Nestor, och från de främste steg fram, ty han räddes, att skarornas herde skulle där finna sin död och förspilla dem all deras möda. Redan höllo de nu sina armar och stingande spjuten riktade fram mot varann och brunno av iver att kämpa ; dock Antilochos ställde sig tätt invid konungens sida. Då höll Aeneas ej stånd, fast en hurtig krigare eljest, när han såg hjältar två honom väntande sida vid sida. Dessa nu släpade brödernas lik till achajiska hären, lämnade där i förvar uti vännernas händer de arme, vände så själva tillbaks och stridde på nytt bland de främste. Först de Pylaimenes fällde, en man att vid Ares förlikna, drotten, som förde till strid Paflagonernas modiga sköldmän. Honom, som kämpande stod, lansfrejdade drott Menelaos 99 
 
 
 
 
 iliaden 580 590 600 610 genomstack med sin lans, sedan nyckelbenet han råkat, och med en sten drev Antilochos till hans hurtige körsven Mydon, Atymnios’ son, då han vände de stampande hästar ; armbågsleden han träffade hårt, och de elfenbensprydda tömmarna föllo ur händerna ner uppå marken i stoftet. Fram Antilochos sprang och stötte sitt svärd i hans tinning, och med en rosslande suck ur den välarbetade vagnen huvudstupa i sanden han föll på hjässa och skuldror ; sålunda länge han stod – ty djup var sanden, han föll i – innan hans sparkande hästar till jord honom sträckte i stoftet, när dem med piskan Antilochos drev till achaiernas läger. Men ibland lederna Hektor dem såg, och han stormade mot dem under ett skallande skri, och trojanernas starka falanger följde och fördes till strids av den höga Enyo och Ares. Hon var beväpnad med stridens tumult, som rasar så skamlöst, Ares med väldiga lansen, som vilt han i händerna svängde, och han gick före Hektor ibland och ibland gick han efter. Men när han guden fick se, då ryste den starke Tydiden. Såsom när vandraren långt är hunnen på slätten, men rådvill hejdar sig tvärt vid en flod, som forsande löper mot havet, då han blir varse dess skummande brus, och han ryggar tillbaka: så Diomedes ryggade tvärt och till kämparne talte : »Vänner, men varför beundra vi så den gudomlige Hektor både som ypperste lans och som oförskräcktaste kämpe ? Alltid är någon av gudarne med, som mot död honom värjer, nu är ju Ares med vid hans sida i människoskepnad. Alltså nu viken tillbaks, dock alltid med ögonen vända bakåt mot troerna ! Låtom oss ej mot de evige kämpa !« Så han talte ; men troerna nu voro komna helt nära. Hektor då lade där ner Anchialos strax och Menesthes, två krigskunnige män, som stodo tillsammans på vagnen. Men när dem falla han såg, Telamoniern Ajas blev upprörd 100 
 
 
 
 
 femte sången 620 630 640 och steg mot fienden fram och slungade blänkande spjutet, träffande Selagos’ son Amfios, som bodde i Paisos, rik på åkrar och gods, men nu var förd av sitt öde dit som vapenförvant åt Priamos själv och hans söner. Honom i gördeln träffade nu Telamoniern Ajas, nederst i buken blev sittande fast långskuggande lansen, tungt han i marken damp, och fram sprang den strålande Ajas för att ta rustningen av, men en skur av blänkande, skarpa lansar från troerna kom, och hans sköld uppfångade många ; dock med sin häl på den döde han steg och lansen av koppar ryckte ur såret ut, men förmådde hans präktiga rustning icke att draga från skuldrorna av för de flygande spjuten. Därtill han fruktade ock för den ring av behjärtade troer, vilka med spjuten sig ställde till värn, både många och tappra ; och hur stor och hur stark han än var och hur modig till sinnes, dessa dock kastade hjälten tillbaks, och han vacklande bortvek. Sådana bragder de övade där i den blodiga striden. Nu blev Herakles’ son Tlepolemos, reslige hjälten, eggad av mäktiga ödet till kamp mot den bålde Sarpedon. Och när de stormande an hade hunnit varandra helt nära, talade först av dem Tlepolemos så till den andre : »Säg, vad som tvungit dig hit, Sarpedon, du Lykierhövding, dig, okrigiske man, för att här blott gömma dig undan ? Ljugit ha alla, som kalla dig son av Zeus med egiden, ty du i sanning står vida tillbaks för de härliga hjältar, som nedstammande voro från Zeus uti fädernas tider. Men vilken man däremot lär ej väldige Herakles varit, han, som ej bäva förstod, min lejonmodige fader ! Hit han lände en gång för att hämta Laomedons hästar, sex voro alla hans skepp, och ringa var även hans manskap, Ilion ändå han tog och lade där gatorna öde. Du däremot är en feg, och ditt folk är en döende skara. Ingalunda lär du, som jag tror, kunna troerna värja, 101 
 
 
 
 
 iliaden 650 660 670 kommen från Lykien hit, om du också är aldrig så kraftig ; ty du skall stupa för mig och gå in genom porten i Hades.« Honom svarade då Sarpedon, Lykierdrotten : »Ja, din fader förvisst förhärjade heliga Troja ; det var Laomedons skull, som betedde sig liksom en dåre ; endast med hånliga ord han för hjälpen lönade hjälten och på de hästar bedrog, som han farit så långt för att hämta. Men för dig själv jag förkunnar, att död och förgörelsens mörker här skall dig drabba från mig; för min lans skall du stupa och ära skänka åt mig och din själ åt den hästomtumlande Hades.« Så var Sarpedons svar. Men Tlepolemos höjde sitt askspjut, och ifrån bägge på samma gång långskaftade spjuten flögo ur handen åstad, och Sarpedon mitt uppå halsen träffade då, och hans rysliga lans gick ända igenom, så att förgörelsens natt omhöljde Tlepolemos’ ögon ; dock med sitt väldiga spjut hade också Tlepolemos träffat fiendens vänstra lår, och lysten flög udden igenom, skrapande pipan i låret ; dock än av sin fader han frälstes. Raska kamraterna strax den bålde Sarpedon ur striden buro då bort, och han plågades svårt av att lansen den långa släpade efter, ty ingen det var, som i brådskan ihågkom eller betänkte att lansen av ask honom draga ur låret och honom hjälpa på fötter ; så stor var de räddandes iver. Och uppå motsatt håll de benskenklädde achaier buro Tlepolemos bort. Det varsnade konung Ulysses, hjälten av djärvaste mod, och hans hjärta blev stormande upprört, och han begrundade strax och övervägde i sinnet, antingen sonen av dundraren Zeus förfölja han skulle eller ock döda av Lykiens här så många han kunde. Dock åt den tappre Ulysses ju ej var av ödet förunnat kraftige sonen av Zeus att förgöra med vässade kopparn ; därför nu vände Athene hans mod emot lykiska hären, och han där Koiranos först och Alastor och Chromios fällde, 102 
 
 
 
 
 femte sången 680 690 700 710 Prytanis, Halios se’n och Alkandros och även Noëmon. Och han väl flere där skulle ha fällt av de lykiske kämpar, om han ej fort blivit sedd av Hektor med fladdrande hjälmplym. Fram från de främste han steg i sin blänkande rustning av koppar alla argiver till skräck, men glad åt hans frälsande ankomst blev då Sarpedon, sonen av Zeus, och han klagande ropte : »Låt mig, o Priamos’ son, ej här som danaernas byte liggande bli, utan kom mig till hjälp, och må sedan mig livet lämna i staden hos er, då jag ser, att jag skulle ju aldrig lända till fädernejorden igen för att där vid min hemkomst hälsas med fröjd av min jollrande pilt och min älskade maka.« Sade, men svar ej fick av Hektor med fladdrande hjälmplym, utan han ilade hastigt förbi i sin iver att genast driva argivernas kämpar tillbaks och att många förgöra. Lade då vännerna ner den gudalike Sarpedon under den lummiga ek, som var helgad åt Zeus med egiden, och nu drog äntligen ut ur hans lår det väldiga askspjut Pelagon, krigaren stark, Sarpedons älskade stridsbror. Därvid han svimmade av, och på ögonen lade sig mörker ; sansen dock vände tillbaks, och den runtom fläktande nordan livade hjälten igen, som var färdig att giva upp andan. Dock ej av Ares själv och den kopparpansrade Hektor läto argiverna jaga sig ner till de beckade skeppen, heller ej trängde de fram, utan drogo sig stadigt tillbaka, när de förnummo, att Ares var med på trojanernas sida. Vem var den förste väl där, och vem var den siste de fällde, Hektor, Priamos’ son, och den kopparpansrade Ares ? Teuthras, gudarne lik, och Orestes, berömd för sin körkonst, hjälten Oinomaos se’n och aitoliske krigaren Trechos, Helenos, Oinops’ son, och Oresbios, grann i sin gördel. Tätt vid Kefisis’ sjö han boende var uti Hyle, mäkta begiven på gods, och kring honom hade sitt hemvist andra boioter i mängd i den rika och bördiga nejden. 103 
 
 
 
 
 iliaden 720 730 740 Men när dem båda fick se den liljearmade Hera, hur de förgjorde argivernas folk i den häftiga striden, strax med bevingade ord hon talade så till Athene : »Obetvingliga, ack, du dotter av Zeus med egiden ! Intet betyda det skall, att vi lovat en gång Menelaos vända som segrare hem ifrån Ilions grusade murar, om vi nu låta så där den fördärvlige Ares få rasa. Kom, det är tid att vi själva gå med i den stormande striden !« Sade. Då lydde på stund strålögda gudinnan Athene. Själv gick att spänna för vagn sina gyllenbetslade hästar Hera, den höga gudinnan, som fötts av väldige Kronos. Hebe de rundade hjul med kopparekrarna åtta satte på axeln av järn på vardera sidan av vagnen ; lötarna äro av guld och ovanskliga, ytterst kring randen sluta sig kopparskenorna tätt, ett under att skåda, men utav silver äro de två kringvälvande hjulnav. Flätad av remmar av silver och guld är stolen på vagnen och uppå vardera sidan försedd med en stödjande ledstång. Tistelstången av silver sköt fram, och på ändan av denna band hon det strålande oket av guld, och på detta hon hängde prunkande selar av guld ; och Hera de eldiga hästar förde i oket själv och var lysten på drabbning och härskri. Men under tiden Athene, den dottern av Zeus med egiden, lät i sin faders palats den smidiga skruden till golvet glida, som själv hon med händerna vävt uti skiftande färger. Därpå hon passade runt om sin barm Skysamlarens brynja, och sina vapen tog för den tåreförvållande striden, hängde på skuldrorna först den tofsbehängda egiden, gruvlig att skåda, ty runtom dess rand är den bleka förfäran och på dess skiva förbittring och mod och den rysliga striden samt det gorgoniska huvudet ock av det gräsliga odjur med sin förlamande skräck, Kronions förfärliga under. Satte på huvudet hjälmen av guld, tvåbyglad med fyra 104 
 
 
 
 
 femte sången 750 760 770 bucklor och prydd av en strid mellan tappre från hundrade städer. Därpå hon strålande vagnen besteg och i handen tog lansen, tung och stadig och lång, med vilken hon kuvar i striden hjältarnes fylken, när vredgad hon är, den väldiges dotter. Hera med piskan då satte i fart sina hästar på stunden ; självmant knarrade himmelens port, den horerna vakta, dessa som hava sig himmelen vid och Olympen betrodda, både att öppna den hopade skyn och att stänga den åter ; där med hästarna körde de ut under vinande piskslag. Nu de Kronion träffade på, som från gudarne avskild satt på den översta topp bland Olympos’ hundrade åsar. Där sina hästar höll in den liljearmade Hera och tog till orda och frågade Zeus, den höge Kroniden : »Vredgas du icke på Ares, o Zeus, för hans fräcka bedrifter, sådan en mängd som han dräpt av achaiernas tappraste männer utan försyn eller skick och till smärta för mig, medan Kypris fröjdar sig stilla däråt och Apollo med bågen av silver. Själva de hetsat den galningen fram, som vet aldrig det rätta. Månne du harmas på mig, Fader Zeus, ifall jag nu Ares överfaller med skymfliga slag och förjagar ur striden ?« Svarade då skysamlaren Zeus och sade till henne : »Gott, sänd mot honom åstad den segersälla Athene ! Ingen är van och förstår att som hon honom gruvligen plåga.« Sagt, och hon lydde hans råd, den liljearmade Hera. Piskan mot hästarna ven, och villiga flögo de framåt mitt mellan jorden åstad och den stjärnesmyckade himlen. Lika så långt som en man med sitt öga kan se utåt rymden över det blånande hav, när högt på en klippa han sitter, lika så långt är ett språng av gudarnes frustande hästar. Men då till Troja de länt och till bägge de rinnande floder, just där sig gjuta ihop Skamandros’ och Simois’ flöden, då höll hon hästarna in, den liljearmade Hera, 105 
 
 
 
 
 iliaden 780 790 800 spände dem genast ifrån och höljde dem in i en molnsky ; himmelska örter åt dem lät Simois spira till foder. Därpå gudinnorna två med en gång lik bävande duvors skyndade fram med ett ivrigt begär att argiverna hjälpa. Men då de dit hade länt, där de fleste och ypperste hjältar stodo kring Tydeus’ son, den hästomtumlande drotten, slutna tillsamman tätt och glupande lejonen like eller ock vildsvinsgaltar i mod, som ej låter sig kuva, då stod hon ropande stilla, den liljearmade Hera, varande Stentor lik, den tappre med dånande malmröst, han som ropade lika så högt som femtio andra : »Blygens, argiviske män, I fagerdanade mesar ! Medan den ädle Achilles ännu gick med er i striden, aldrig sig troerna dristade då att ur Skajiska porten träda på fältet ut, ty de räddes hans väldiga glaven ; nu däremot invid skeppen de slåss långt borta från staden.« Sade och livade sinne och mod hos varenda ibland dem. Men till Tydiden sprang hän strålögda gudinnan Athene, och vid hans hästar och vagn hon träffade kunglige hjälten, kylande såret utav, som Pandaros’ pil honom givit. Ty han var plågad av svetten, som rann under breda gehänget, däri han skölden bar, och det klämde och mattade armen. Remmen han lättade just och strök av sig det mörknade blodet, när uti hästarnas ok gudinnan grep fatt med de orden : »Föga sin fader den sonen är lik, som föddes av Tydeus. Tydeus var liten förvisso till växt, men en ypperlig hjälte. Till och med då, när av mig han förmaningar fått att ej strida eller att glänsa med dåd, när han, skild från de andra achaier, gick i beskickning till Thebe åstad till de många Kadmeier och jag befallt honom hålla sig lugn i palatset vid gillet, dock av sitt trotsiga mod han förleddes att efter sin vana mana till tävlingskamp deras ynglingar ut och i allting segrade lätt, ty en slik hjälparinna jag var honom städse. 106 
 
 
 
 
 femte sången 810 820 830 Även dig själv står i sanning jag bi och beskyddar mot fara och utav hjärtat dig manar att käckt emot troerna strida ; dock du är antingen bliven nu trött av den stormiga striden eller är gripen av fegaste skräck, men då är du ej heller ättling av Tydeus själv, den modige sonen till Oineus.« Henne svarade då Diomedes, kraftige hjälten : »Väl jag dig känner igen, du dotter av Zeus med egiden, och jag vill svara dig fritt, o gudinna, och intet fördölja. Varken jag känner förlamande skräck eller alls någon trötthet, men jag befallningen kommer ihåg, som du själv har mig givit, ty du mig bjöd, att jag ej med de andra odödlige gudar skulle mig giva i strid, men om dottern av Zeus, Afrodite, komme i striden, ge henne ett styng med den vässade lansen. Därför jag själv nu mig drager tillbaks och gett också befallning, att sig de andra argiverna hit skola tränga tillsammans, ty jag förmärker, att Ares är den, som nu råder i striden.« Honom svarade då strålögda gudinnan Athene : »Tydeus’ son Diomedes, du vän, som jag älskar av hjärtat ! Frukta du varken för Ares nu mer eller vem det må vara bland de odödlige gudar, en slik hjälparinna jag är dig. Framåt ! och tätt inpå Ares nu först dina stampande hästar styr och stöt till och hav ingen försyn för den hetsige Ares, galningen, skapad till ont, denne vankelmodige sälle, vilken för mig och för Hera helt nyss lät förljuda sin avsikt att emot troerna lyfta sin lans och argiverna hjälpa, men som nu kämpar i troernas led och förgäter de andra.« Sade och nödgade Sthenelos ned ifrån vagnen på marken, dragande honom med handen tillbaks, och han genast då nedsprang. Ivrig gudinnan på vagnen steg upp hos den bålde Tydiden ; väldigt knakade då under tyngden axeln av bokträ, när en så väldig gudinna han bar och en ypperlig hjälte. 107 
 
 
 
 
 iliaden 840 850 860 870 Piskan och tömmarna tog i sin hand strålögda Athene, och emot Ares nu främst hon styrde de stampande hästar. Denne drog rustningen just av Perifas, reslige kämpen, som var Ochesios’ son och Aitolernas ypperste kämpe ; honom nu Ares plundrade just ; men Athene sitt huvud täckte med Hades’ hjälm för att icke bli synlig för Ares. Men då den mordiske Ares fick syn på den ädle Tydiden, lät han den reslige Perifas strax där liggande bliva uppå den plats, där han nyss honom fällt och berövat hans anda, och framrusade rakt mot Tydiden, som kom på sin stridsvagn. Och när de stormande an hade hunnit varandra helt nära, sträckte sig Ares först över oket och hästarnas tyglar fram med sin kopparlans i sin iver att döda Tydiden ; lansen i handen dock fångades upp av gudinnan Athene, styrdes från vagnen utav och på sidan for bort utan verkan. Riktade sedan i hast Diomedes, väldig i härskri, kopparlansen till stöt, och den trycktes med kraft av Athene nederst i gudens liv, på det ställe, där gördeln var åtspänd ; där honom hjälten stack, så att dejliga huden blev uppflängd, drog så tillbaka sin lans. Men den kopparblänkande Ares gav då ifrån sig ett skrik som av niotusende kämpar eller av tiotusende visst, när de drabba tillsammans. Darrande stodo de alla av skräck, så achaier som troer, då så förfärligt han skrek, den på strid omättlige Ares. Sådan som mörknade luften ser ut under ruvande skyar, när efter tryckande kvalm är en vinande storm uti antåg, så för Tydiden såg ut den kopparpansrade Ares, då han i skyar svept for till väders mot himmelen vida. Ilande kom han till gudarnes hem på det branta Olympos, satte hos Zeus Kronion sig ner med förbittring i själen, visade honom det himmelska blod, som rann utur såret, och med bevingade ord han klagande talte och sade : »Zeus, Allfader, förtörnas du ej över sådana våldsdåd ? 108 
 
 
 
 
 femte sången 880 890 900 Alltid vi hava de bittraste kval ju att lida, vi gudar, genom varandras förvållan, närhelst vi de dödlige hjälpa. Alla vi klaga på dig, ty den galna, fördärvliga flickan föddes av dig, hon som aldrig hör upp med att stämpla på illdåd. Alla de övriga gudar, så många som bo i Olympen, lyda ju dig, och envar är dig underdånig i allting ; henne blott gitter du varken med ord eller gärning bestraffa, utan är släpphänt, därför att själv du den skadliga födde. Nu har hon Tydeus’ son Diomedes, trotsige hjälten, eggat att storma i vilt raseri mot odödlige gudar. Först emot Kypris han for och sårade handen vid leden, därpå han rusade an mot mig själv, så stark som en gudom. Fötterna snabba dock hjälpte mig bort, ty eljest jag länge skulle där liggande blivit i kval bland de rysliga liken eller, om också vid liv, dock varit av såren nu maktlös.« Bister i blick skysamlaren Zeus honom svarte och sade : »Sitt ej och ynka dig här, du vankelmodige sälle ! Du mig förhatligast är av Olympens samtlige gudar, aldrig är annat ditt nöje än kiv och strider och blodbad. Du är din moder lik med det styva, obändiga sinnet, Hera, den knappast jag själv är i stånd att betvinga med maktspråk ; också jag tänker, att detta ditt kval av henne är tillställt. Dock ej längre fördraga jag kan, att du pinas av smärtor, ty du är ändå min son, och åt mig din moder dig födde. Men om till fader en annan du haft ibland gudar, din sälle, låge du längesen fjättrad mer djupt, än Titanerna ligga.« Talade så och Paieon nu bjöd att sig vårda om såret. Lindrande balsam Paieon då strök över såret på Ares, så att han kom sig igen, ty icke förgänglig han föddes. Lika så hastigt som fikonasaft får mjölken den vita, flytande nyss, till att löpna och brått sig vid blandningen ysta, lika så hastigt gick såret ihop på den hetsige Ares. 109 
 
 
 
 
 iliaden Hebe gav honom ett bad och i prunkande dräkt honom klädde, och hos Kroniden Zeus han satte sig, stolt av sin höghet. Även gudinnorna vände nu hem till Olympierns boning, Hera, gudinnan av Argos, och Pallas av Alalkomenai, sedan de mordiske Ares förmått att från slaktandet vila. 
 
 
 
 
 SJÄTTE SÅNGEN Hektors och Andromaches möte 10 20 Ensamma blevo i kampens tumult nu achaier och troer ; häftigt sig av och an över slätten vältrade striden, medan på livet de gingo varann med de vässade spjuten mellan den böljande Simois’ ström och den virvlande Xanthos. Telamons Ajas den förste nu var, den achaiernas skyddsmur, som åt kamraterna skaffade ljus, då han troernas fylking sprängde och ypperste mannen stack ner ibland thrakernas kämpar, Akamas, tapper och reslig till växt, en son av Eussoros. Uppå hans tagelyviga hjälm han träffade bygeln ; stöten i pannan gick in, så att tvärs genom benet sig trängde kopparens stingande udd, och av natt omhöljdes hans ögon. Teuthras’ son Axylos därnäst för den starke Tydiden stupade, dragen i fält från sitt hem i det vackra Arisbe ; rik på ägodelar han var och av människor älskad, ty han tog gästmilt alla emot, där han bodde vid vägen. Ingen av dessa dock fanns där att nu honom värna mot döden, stigande fram till hans skydd, utan livet nu mistade bägge för Diomedes’ lans, han själv och Kalesios, svennen, vilken där körde hans spann, och tillsammans de sjönko till Hades. Hjälten Euryalos först Ofeltios dräpte och Dresos, grep så Aisepos och Pedasos an, som av sköna najaden Abarbárea föddes en gång åt Bukolion hjälten. Själv var Bukolion son till Laomedon, lysande drotten, äldst av alla hans barn, men i hemlighet född av sin moder. När han med fåren gick vall, med najaden han plägade älskog, därav hon havande vart och tvillingsönerna födde. 111 
 
 
 
 
 iliaden 30 40 50 Nu dock Mekisteus’ son ur brödernas härliga lemmar rövade krafter och liv och av skuldrorna drog deras rustning. Men den behjärtade drott Polypoites Astyalos fällde, och för Ulysses’ lans Pidytes, en man från Perkote, segnade döende ner, och för Teukros föll Aretaon. Och med sin blänkande lans Antilochos, sonen av Nestor, dräpte Ableros, och Elatos föll för Atrid Agamemnon. Borta i Pedasos’ bergiga stad vid Satnioeis’ sköna stränder han hade sitt hem. Och Leïtos Fylakos nedstack under hans flykt, och Eurypylos’ lans gav Melanthios döden. Drott Menelaos därnäst tog Adrastos levande fången, därför att dennes hästar i sken blevo skrämda på slätten och i en myrikagren sig snärjde och bröto på vagnen tistelstången utav och rusade sedan mot staden, såsom de övriga hästarna ock, som förvildats av skrämsel. Själv ifrån vagnen han tumlade ned och tätt invid hjulet huvudstupa på ansiktet föll. Då stod vid hans sida, hållande lyftad sin väldiga lans, Menelaos Atriden. Famnen Adrastos då slog om hans knän och bad om förskoning : »Skona mitt liv, o Atrid, tag en fullgod lösen i stället ! Rik är min fader, han äger en mängd av klenoder i huset både av silver och guld och av järn i de skönaste smiden. Därav min fader betala dig skall en omätelig lösen, om han förnimmer mig vara vid liv vid achajiska skeppen.« Så han sade ; hans ord Menelaos’ hjärta bevekte, och han stod just i beråd att den fångne åt tjänaren lämna att honom föra till skeppen åstad ; då kom Agamemnon springande till honom fram och ropade häftigt och sade : »Käraste bror Menelaos, vad nu ? Skall du ömma för dessa ? Har då det bästa, mån tro, dig vederfarits i huset just av troer ? Nej, ingen av dem må förgörelsen undgå, ingen vår hämnande arm, nej icke den minste, som ofödd 112 
 
 
 
 
 sjätte sången 60 70 80 90 bäres i modrens liv, nej icke ens han, utan alla blive från Ilion rotade bort utan grav eller minne !« Sade, och sinnet han stämde då om på sin bror Menelaos med sitt förståndiga råd, och denne nu hjälten Adrastos stötte med handen ifrån sig, och strax honom drott Agamemnon rände i livet sitt spjut. På ryggen han föll, och Atriden satte sin häl på hans bröst och ur såret ryckte sitt askspjut. Men till achaierna ljöd ifrån Nestor en skallande maning : »Vänner, danaiske män, krigsgudens behjärtade svenner ! Ingen av eder fördröje sig nu med att rustningar taga för att till skeppen få komma igen med det rikaste bytet ! Nej, må vi fienden döda nu blott, så kunnen I sedan makligen taga i tu med att plundra de fallne på slätten.« Sade och livade sinne och mod hos varenda ibland dem. Där skulle troerna återigen av de tappre achaier låtit sig jaga till Ilion in, av sin feghet betvungna, hade ej Helenos, Priamos’ son, bland siare ypperst, kommit nu skyndande fram till Aeneas och Hektor och talat : »Hören, Aeneas och Hektor, ty främst uppå eder ju vilar troers och lykiers sak, ty de ypperste alltid I ären, vare sig strida det gäller med kraft eller också att råda : hållen här äntligen stånd och skynden omkring för att folket hejda, förrn porten de nå och i kvinnornas armar sig kasta flyende återigen, till en gamman för fiendehären. Men när I sålunda talat in mod hos falangerna alla, skola vi andra, förblivande här, mot danaerna kämpa, om vi ock lida det värsta betryck, ty nöden oss tvingar ; Hektor, men du skall till staden gå in och därefter ett uppdrag giva din moder och min. Hon skall stadens förnämaste fruar samla till templet, som byggts uppå höjden åt Pallas Athene ; och när med nyckeln hon dörren låst upp till det heliga huset, skall hon där sedan gå in och den största och vackraste slöja, som hon förvarar i hemmet och mest utav alla värderar, 113 
 
 
 
 
 iliaden 100 110 120 lägga i skötet ner på den fagerhåriga Pallas och henne lova jämväl, att hon tolv ettåriga kvigor, ännu ej tamda, skall offra, om blott sig gudinnan förbarmar över vår stad, över troernas viv och de jollrande barnen, om ifrån heliga Ilion blott hon vill hålla Tydiden, rasande kämpen, som fyller med skräck sina fiender alla, som är den starkaste, tror jag förvisst, av achaiernas kämpar. Aldrig vi bävade så för Achilles, den väldige drotten, den en gudinna dock säges ha fött ; nej, men denne Tydiden rasar förskräckligt, och ingen i kraft kan sig mäta med honom.« Sålunda talade han, och hans råd hörsammade Hektor. Strax i sin rustning han hoppade ned ifrån vagnen på marken, svängde de stingande spjut och skyndade fram genom hären, manande alla till kamp, och väckte förfärliga striden. Fylkena svängde då om och bjödo achaierna spetsen ; dessa då veko tillbaks och slutade upp med att döda, troende nu, att en gud ifrån stjärnesmyckade himlen stigit till troerna frälsande ner, då så modigt de vände. Hektor till troerna ropade då med en skallande stämma : »Trojas behjärtade män och I frejdade vapenförvanter ! Vänner, o varen nu män och minnens att värja er kraftigt, medan jag själv går till Ilion in och de gamle i rådet och våra älskade hustrur jämväl förmanar att böner sända till gudarne upp och att lova dem festhekatomber.« Sagt, och han skyndade bort, den hjälmomstrålade Hektor. Både mot nacken och hälarna slog svartfärgade lädret, som på hans väldiga sköld var den yttersta randen kring bucklan. Glaukos, Hippolochos’ son, och Tydeus’ son Diomedes möttes i härarnas mellanrum med en brinnande stridslust. När de då stormande an hade hunnit varandra helt nära, talade först av dem Diomedes, väldig i härskri : »Vem ibland dödlige män är väl du, behjärtade kämpe ? Ty jag har aldrig förut i den mannafrejdande striden 114 
 
 
 
 
 sjätte sången 130 140 150 någonsin sett dig, och nu däremot är du långt framom alla med ett förunderligt mod, då du min långskuggande glaven bidar, som mötes allen av de olycksaligas söner. Men om du en av de evige är och, från himmelen kommen, ej vill en dödlig som jag mot de himmelske gudarne kämpa. Icke Lykurgos ju ens, den kraftige sonen av Dryas, länge fick leva, som gav sig i strid med odödlige gudar, han som bacchanternas hop kring den svärmande gud Dionysos skrämde i Nysas heliga nejd, så att alla på en gång kastade vinlövstavarna bort, av den grymme Lykurgos slagna med kreatursgisslet, och själv Dionysos i skrämseln dök i det böljande hav, där Thetis tog i sitt sköte upp den förskrämde, som bävade starkt för hans hotande tillrop. Vrede mot mannen betog de lycksaligt levande gudar, blind honom gjorde Kronion, och ej blev han länge i livet, sedan förhatlig han vart för odödlige gudarne alla. Därför vill heller ej jag mot de salige gudarne strida. Men om en dödlig du är, som av markens frukter sig livnär, nalkas då bara, att snärjas dess förr i förgörelsens snara !« Honom Hippolochos’ lysande son då svarte och sade : »Tydeus’ modige son, vi frågar du efter min härkomst ? Likasom löven i skog, så äro ock människosläkten ; löven de sållas av vinden på jord, men andra i stället skjuter den återgrönskande skog, när våren är inne : så står ett människosläkte i växt, och ett annat försvinner. Men om du ändå vill höra därom, skall jag gärna det säga, att även du måtte känna min ätt, som är känd av så många. Efyra heter en stad i det hästuppammande Argos, Sisyfos bodde i den, som den slugaste var ibland mänskor, Sisyfos, Aiolos’ son, som blev fader till väldige Glaukos ; Glaukos blev fader därnäst till Bellerofon, frejdade hjälten. Fägring de evige denne beskärt och en strålande mandom, men honom Proitos var gramse i sinn’ och betänkt på hans ofärd, 115 
 
 
 
 
 iliaden 160 170 180 190 och ifrån Argos han hjälten drev bort, då hans makt var ju vida större än dennes, som tvingats av Zeus under konungens spira. Saken var denna, att Proitos’ gemål, den sköna Anteia, glödde av älskogslust till den strålande unge, men kunde icke förföra Bellerofon dock, rättsinnige hjälten. Kvinnan då trädde till konungen hän och ljugande talte : ›Proitos, bered dig att dö, eller också Bellerofon döda, som ville tvinga till älskog med sig din tuktiga maka !‹ Sade, men drotten av vrede betogs, när han sådant fick höra ; döda han ville dock icke sin gäst, ty hans hjärta det skydde, men honom sände till Lykien hän med försåtliga runor, vilka han skrev mot Bellerofons liv på ett plån, som han hopvek, och som Bellerofon till sitt fördärv skulle lämna hans svärfar. Sålunda gick han till Lykien, trygg under gudarnes ledning ; och då han lände till Lykien fram och den rinnande Xanthos, blev som en hedrad gäst han av Lykiens konung förplägad nio dagar å rad, och av oxar slaktades nio ; men när på tionde dagen gick upp den rosiga Eos, äskade drotten besked och begärde att skrivelsen läsa, vilken Bellerofon hade fört med från Proitos, hans svärson. När han då fått i sin hand de fördärvliga runor från mågen, bjöd han Bellerofon först att förgöra den vilda Chimaira. Ej var av människors ätt, men av gudarne kommet det odjur, framtill ett lejon och baktill en orm och på mitten en vildget, flåsande ut en förtärande eld ur det hiskliga gapet. Henne han dödade dock i förlitan på gudarnes tecken. Därpå en kamp han bestod mot Solymernas frejdade kämpar ; aldrig en hårdare strid han mot människor haft, som han sade ; och för det tredje han slog Amazonernas manliga horder. När han så vandrade hem, hade kungen ånyo för honom gillrat en snara, han hade valt ut från sitt rike de bästa kämpar och lagt i försåt, men de kommo ej åter till hemmet, alla de stupade där för Bellerofon, frejdade hjälten. 116 
 
 
 
 
 sjätte sången 200 210 220 Men när då kungen förstod, att den tappre var gudarnes ättling, höll han Bellerofon kvar och förmälde med honom sin dotter och honom hälften beskärde av all sin konungsliga heder ; därtill den yppersta jord tilldelades honom av folket, vacker och bördig på frukter och säd, till att äga och bruka. Arvingar trenne hans viv åt den bålde Bellerofon födde, först Isandros, Hippolochos se’n och så Laodameia. Laodameia blev famnad av Zeus, den vise Kronion, moder hon blev till Sarpedon, den gudaliknande kämpen. Men då Bellerofon ock blev förhatlig för samtlige gudar, strövade ensam han kring på den öde Aleiska slätten, frätande hjärtat i sorg, undvikande människors stigar. Dräpt blev Isandros, hans son, av den fejdomättlige Ares, medan han stridde som bäst mot Solymernas frejdade kämpar och guldstrålande Artemis sköt i sin vrede hans dotter. Mig har Hippolochos fött, och från honom jag säger mig stamma, och han till Ilion sände mig hän och förmanade ivrigt alltid att vara bland hjältarne främst och fördunkla dem alla för att ej bringa åt fäderna skam, som de vida förnämste voro i Efyras stad och i hela Lykiens rike. Nu har du hört, av vad släkte och blod som jag yves att stamma.« Sagt. Men av glädje betogs Diomedes, väldig i härskri ; neder han stötte sin lans i den alluppammande jorden, därpå med vänliga ord han talte till krigaredrotten : »Så är du alltså till mig från fädernas tider en gästvän ; ty hos kung Oineus en gång Bellerofon, frejdade hjälten, gästade uti hans borg och hölls kvar till den tjugonde dagen. Präktiga gästvänskänker jämväl åt varandra de gåvo : Oineus gav honom en gördel till skänks, som lyste av purpur, medan en gyllene dubbelpokal var Bellerofons gåva ; den är nu min och fick hemma bli kvar, när jag skulle i kriget. Tydeus, min fader, jag minnas ej kan, ty helt späd jag av honom 117 
 
 
 
 
 iliaden 230 240 250 lämnades kvar, då achaiernas här invid Thebe förgjordes. Därför är alltså nu jag uti Argos din redlige gästvän och uti Lykien åter du min, när ert land jag besöker. Låt oss då även i vimlet se till att ej råkas med spjuten ! Nog finns av troer att döda för mig och av hjälpare deras, när mig en gud så beskär och på ilande fot jag dem hinner, nog av achaier att fälla för dig, så många du mäktar. Men låt oss byta nu rustningar strax, så att alla omkring oss måtte förstå, att vi räkna varann såsom fädernevänner.« Sålunda talte de två och sprungo av vagnarna neder, togo varandra i hand och bekräftade vänskapsförbundet ; och av Kroniden Zeus blev nu Glaukos berövad förståndet, då han där bytte sin rustning av guld mot Tydidens av koppar ; hundrade oxar den ena var värd och den andra blott nio. Dock när Hektor kom fram till Skajiska porten och eken strax kringlupen han vart av troernas hustrur och döttrar, som ville fråga om söner och män och om fränder och bröder ; och han förmanade dem, så många som kommo, att böner sända till gudarne upp ; men av jämmer bidades många. Men när han lände så fram till Priamos’ härliga kungsgård, vilken var smyckad skönt med strålande pelargångar – femtio sköna gemak på den ena sidan därinne voro vid muren byggda i rad och av glänsande marmor ; Priamos’ söner i dem hos de hulda gemålerna sovo ; och åt hans döttrar jämväl voro tolv högloftade kamrar byggda där mitt emot, uppå andra sidan av gården inne vid muren i rad och alla av glänsande marmor ; Priamos’ mågar i dem hos de hulda gemålerna sovo – honom då mötte hans moder så huld och mot alla så givmild, följande unga Laodike hem, sin skönaste dotter ; ömt hon tryckte hans hand och talte till honom och sade : »Barn, varför kommer du hit och har lämnat den häftiga striden ? 118 
 
 
 
 
 sjätte sången 260 270 280 Hårt oss då tränga förvisst dessa gruvliga män av Achaia, kämpande runtom vår stad, och hit av ditt hjärta du drivits för att från borgen lyfta till Zeus dina bedjande händer. Vänta nu dock, tills en bägare vin jag kan hinna dig hämta, för att du först må åt evige Zeus och de övrige gudar gjuta ett offer och sedan dig själv förfriska av drycken. Vinet ju har en förunderlig makt att den tröttade stärka, såsom du själv nu är trött av att alla de dina försvara.« Reslige Hektor i glimmande hjälm henne svarte och sade : »Bringa mig, vördade moder, ej nu av det ljuvliga vinet, för att jag ej må bli slapp och förglömma det krigiska modet. Och jag ej vågar att offra åt Zeus av det glödande vinet, innan jag händerna tvått, ty med blod och smuts får ej nedstänkt vara den man, som skall offra till Zeus, svartskyade dundrarn. Men gå i templet du upp till den segersälla Athene, tagande rökelse med och av alla matronorna åtföljd. Där skall du bära då fram den största och vackraste slöja som du förvarar i hemmet och mest utav alla värderar, denna i skötet lägg ner på den fagerhåriga Pallas och henne lova jämväl, att du tolv ettåriga kvigor, ännu ej tamda, skall offra, om blott sig gudinnan förbarmar över vår stad, över troernas viv och de jollrande barnen, om ifrån heliga Ilion blott hon vill hålla Tydiden, ryslige kämpen, som fyller med skräck sina fiender alla. Alltså i templet gå upp till den segersälla Athene. Själv går till Paris jag hän att till striden igen honom kalla, om han mig giver gehör. Ack ville sig jorden på stället öppna för honom, som blott till fördärv av Olympiern skaptes både för troernas folk och för Priamos själv och hans söner. Finge jag honom blott se uti Hades’ boningar nedgå, skulle jag känna befriad min själ från ett gruvligt bekymmer.« Sade ; och modern gick in och åt tärnorna gav sin befallning ; dessa nu gingo åstad att matronorna samla i staden, 119 
 
 
 
 
 iliaden 290 300 310 320 under det drottningen själv i den doftande kammaren nedsteg, där hon de brokiga slöjorna gömt, som av kvinnor i Sidon hade med skicklighet vävts, och dem gudaliknande Paris bragt från Sidonien med, då han seglade hem över havet, förande Helena med sig, den ädelättade drottning. En av dessa nu Hekabe tog till en skänk åt Athene, den som de skönaste färgerna bar och var även den största ; underst av alla den låg, och den spridde en glans som en stjärna. Därpå till templet hon gick och var följd av matronornas skara. Men när de lände så fram till Athenes tempel på höjden, fagerkindad Theano för dem då öppnade dörren, Kisseus’ dotter, förmäld med den lysande hjälten Antenor och av trojanerna satt till prästinna hos Pallas Athene. Alla med klagande rop till Athene nu händerna lyfte ; fagerkindad Theano då tog den glänsande slöjan, lade i skötet den ner på den fagerhåriga Pallas, och under löften bad till den höge Olympierns dotter : »Du som beskärmar vår stad, o Athene, höga gudinna ! Sönderbryt Diomedes’ spjut och låt själv honom falla uti sitt blod framstupa på jord framför Skajiska porten ! Offra vi skola i templet då tolv ettåriga kvigor, ännu ej tamda, åt dig, om du blott dig förbarmar, gudinna, över vår stad, över troernas viv och de jollrande barnen.« Bedjande talte hon så, men Athene förvägrade bönen. Medan nu dessa där höjde sin bön till Olympierns dotter, Hektor var gången åstad till det sköna palatset, som Paris själv hade byggt sig med hjälp av de mästare, som på den tiden skickligast voro i troernas land uti konsten att bygga ; dessa ett kvinnogemak honom byggt och en sal och en förgård uppe på höjden, ej långt från Priamos’ boning och Hektors. Där Zeusälsklingen Hektor gick in och i handen höll lansen ; elva alnar den mätte i längd, och i ändan på skaftet glimmade kopparen vass, och omkring den löpte en guldring. 120 
 
 
 
 
 sjätte sången 330 340 350 Paris i kvinnogemaket han fann i bestyr med sin rustning, fejande harnesk och sköld och synande krokiga bågen, medan i kvinnornas krets den argiviska Helena satt där, undervisande själv sina tärnor i härliga slöjder. När honom Hektor fick se, bröt han ut i försmädliga bannor : »Faslige, ej var det vackert av dig att så där bli förtörnad. Tänk på, hur folket förgås kring staden och resliga muren, stridande käckt. Och för din skull det är som den larmande härnad brinner kring Troja. Du själv skulle visst ej tveka att banna vem av de andra som skydde tillbaks för den gruvliga striden. Upp då att kämpa, förrn staden går upp i förhärjande lågor !« Honom svarade då den gudaliknande Paris : »Hektor, du efter förskyllan mig näpst och ej över förskyllan. Hör då ett ord, som jag säga dig vill, och lägg det på hjärtat ! Icke så mycket av harm eller agg mot troernas söner satt jag i kammaren här, men allenast åt sorgen mig hängav. Dock, min hustru har nyss med vänliga ord så bevekligt manat till striden mig upp, och för egen del jag nu också tycker, att detta är bäst. Bland de dödlige växlar ju segern. Därför vänta nu här, så tager jag rustningen på mig, eller gå före, så kommer jag strax, och jag hinner nog upp dig.« Sade, men svar ej fick av Hektor i fladdrande hjälmplym. Dock, nu med vänliga ord tilltalade Helena denne : »Hektor, du svåger till mig, splitstiftande, rysliga kvinna ! Ack att på själva den dag, då min moder mig födde till världen, kommit en stormande virvelvind och mig gripit och bortfört högt på ett fjäll att förgås eller ut i det svallande havet, så att mig vågen sköljt ner, innan detta bedrövliga timat ! Men då det onda nu skickades så av de evige gudar, ack att jag vore åtminstone viv till en tapprare make, som hade känsla för skam och för mänskors otaliga hånsord ! Denne, han äger ej stadighet alls, och han aldrig i livet 121 
 
 
 
 
 iliaden 360 370 380 kommer det heller att få, och en gång lär han följderna skörda. Men stig nu äntligen fram och sitt ned här på stolen och vila, älskade svåger, ty du är ju den, som fått mesta bekymren lida för Paris’ brott och för mig, den äreförgätna. Oss tillskickade Zeus en försmädelse sådan, att framgent kommer en visa att sjungas om oss intill senaste släkten.« Reslige Hektor i glimmande hjälm henne svarte och sade : »Helena, ej kan din vänliga bön förmå mig att sitta. Redan jag längtar tillbaka ditut för att troerna värna, vilka nu sakna mig svårt, när jag icke är hos dem i striden. Mana i stället din man, och må även han skynda sig självmant, så att han hinner mig upp, medan än jag är inne i staden. Ty jag vill också därhemma gå in för att träffa dem alla, folket i huset, min jollrande pilt och min älskade maka. Ej kan jag veta, om åter till dem jag skall komma tillbaka, eller om gudarna låta mig re’n för achaierna stupa.« Sagt, och han skyndade bort, den hjälmomstrålade Hektor. Framme han var inom kort vid sin välinrättade boning ; dock han i salen ej fann vitarmad Andromache inne, utan hon nu med sin pilt och den fagerslöjade tärnan uppe på tornet stod under klagan och ängsliga tårar. Men då ej Hektor därinne fick syn på sin härliga maka, gick han till tröskeln av kvinnornas rum och till tärnorna talte : »Svaren och sägen mig noga besked, I tjänande tärnor ! Vart är ur huset sin väg vitarmad Andromache gången ? Månne till svägerskor hän eller fagerslöjade fränkor eller i templet upp till Athene, dit troernas kvinnor samlats att blidka med bön den fruktansvärda gudinnan ?« Honom svarade då den beskäftiga fataburskvinnan : »Hektor, lyda jag vill din befallning och sanningen säga. Ej hon till svägerskor gick eller fagerslöjade fränkor eller i templet upp till Athene, dit troernas kvinnor samlats att blidka med bön den fruktansvärda gudinnan, 122 
 
 
 
 
 sjätte sången 390 400 410 utan till Ilions väldiga torn gick hon hän, då hon hörde, att på de våra gick nöd och achaierna segrande voro. Som om hon varit ifrån sig, hon då till den resliga stadsmur skyndade häftigt, och amman är med för att bära den lille.« Detta hon mälde till svar, och ur huset skyndade Hektor samma vägen tillbaks och de ståtliga gatorna utför. Just som han hunnen då var igenom den präktiga staden fram till den Skajiska porten, där ut gick vägen till fältet, kom Andromache själv, den hemgiftsrika gemålen, springande honom emot, den ädle Eetions dotter, konung Eetions, vilken sitt hem i det Plakiska Thebe hade vid Plakos’ skogiga berg och Kilikerna styrde, och som sin älskade dotter förmält med den strålande Hektor. Hon till hans möte nu kom, och en tärna var med, som i famnen hade den lille, så lekande glad i sin barnsliga oskuld, Hektors älskade pilt, som en tindrande stjärna så fager ; han var av Hektor Skamandrios nämnd, men Astyanax honom kallade folket, ty Ilions värn var Hektor allena. Fadern där leende stod och på sonen såg under tystnad, trädde då tätt till hans sida Andromache, gjutande tårar, fattade ömt hans hand och började tala och sade : »Älskade man, dig dödar ditt mod, och du ömkar dig icke över ditt jollrande barn eller mig, som snart skall din änka vara, jag arma, ty snart achaierna skola dig döda, stormande samfällt an. Men för mig, om jag skulle dig mista, vore det bättre att gömmas i jord, ty ej mera i livet finnes en hugnad för mig, sedan du har hunnit ditt öde, utan blott jämmer och ve, och jag äger ej fader och moder. Ack, ty min fader föll för den strålande hjälten Achilles, vilken Kilikernas blomstrande stad, högportade Thebe, ödelade i grund och min fader Eetion fällde ; dock tog han rustningen ej honom av, ty hans hjärta det skydde, utan han hjälten förbrände på bål med hans lysande vapen 123 
 
 
 
 
 iliaden 420 430 440 450 och honom reste en hög, och de heliga nymfer från berget plantade almar omkring, de döttrar av Zeus med egiden. Även de bröderna sju, som jag hade i fädernehuset, ack, på en enda dag ner till Hades gingo de alla, sedan dem alla förgjort snabbfotade hjälten Achilles, när de med oxarna gingo i vall och med fåren de vita. Ja, och min moder, som drottningen var vid det skogiga Plakos, sedan han henne fört hit jämte ägodelarna alla, gav han igen henne fri, då han fått en omätelig lösen, men i sin faders borg blev hon dödad av Artemis’ pilar. Hektor, i dig likväl jag fader och huldaste moder äger och broder jämväl och i dig min blomstrande make. Hav då förbarmande nu och stanna häruppe på tornet ; gör ej din gosse till faderlös och din hustru till änka ! Ställ dina krigare upp invid fikonträdet, där staden lättåtkomligast är, och där muren sig låter bestiga. Där ha ju redan gjorts trenne försök av de yppersta hjältar under befäl av Ajanterna två och den starke Tydiden och av Atridernas par och Idomeneus, frejdade hjälten, vare sig nu, att ett siareord lät dem stället få veta, eller de manades dit av sitt eget dristiga sinne.« Reslige Hektor i glimmande hjälm henne svarte och sade : »Hustru, i sanning ock mig allt detta bekymrar, men gruvligt skall jag för troernas folk och dess mantelsläpande kvinnor skämmas, ifall som en feg jag skall hålla mig undan från kriget. Ej är det heller min lust, ty jag lärde att jämt bland de tappre finnas i striden och svinga min lans ibland troernas främste, mån om mitt eget beröm och min faders lysande rykte. Väl jag det förutser i min själ, och mitt hjärta det känner : kommande varder en dag, då det heliga Ilion faller, Priamos själv och Priamos’ folk, lansfrejdade drottens. Dock jag ej gruvar mig så för trojanernas stundande ofärd eller för Hekabes ens eller Priamos’, härskande drottens, 124 
 
 
 
 
 sjätte sången 460 470 480 eller för älskade brödernas lott, som så många och ädle skola då stupa för fiendemän och ligga i stoftet, som jag mig ängslar för dig, att en kopparpansrad achaier släpar dig gråtande bort och frihetens dag dig berövar och uti Argos du väva då skall åt en främmande husfru och från Messeis’ källa åt dem eller ock Hypereias bära hem vatten, ej villig förvisst, men av hårdaste nödtvång. Mången skall säga då så, när han ser dina rinnande tårar : ›Hon var med Hektor förmäld, som den tappraste hjälten av alla var uti troernas här, när de stridde kring Ilions murar.‹ Så blir av mången väl sagt, och för dig skall smärtan förnyas, djupt skall du sakna då den, som dig mäktade skydda för träldom. O må jag stupa förut och mig högen förborga i jorden, innan din jämmer jag hör, då i fångenskapen du släpas !« Sade och fram mot sin son sig sträckte den strålande Hektor. Pilten likväl med ett skrik mot den fagergördlade ammans sköte sig böjde tillbaks, förfärad vid synen av fadern, bävande både för kopparens glans och för busken av tagel, vilken så hotande nicka han såg uppå spetsen av hjälmen. Hjärtligen måste då le hans fader och vördade moder. Genast av huvudet hjälmen han tog, den strålande Hektor, ställde på jorden den ner – och det skimrade av den på gruset –, kysste sin älskade son och på händerna gungade pilten, medan han bedjande talte till Zeus och de övrige gudar : »Given att denne min son, o Zeus och I övrige gudar, bliver en hjälte som jag och bland troerna storligen frejdad, lika så modig och stark och en Ilions mäktige konung ! Ja må det heta en gång : ›han är tapprare långt än sin fader‹, när ifrån kriget han kommer igen med blodiga byten tagna av dödade fiendemän, och hans moder sig gläder !« Sålunda bad han och lade sin son i den älskade makans armar, och hon tog den lille emot i den doftande famnen, 125 
 
 
 
 
 iliaden 490 500 510 medan i tårar hon log. Det såg hennes make med vemod, smekte då ömt hennes kind och talade åter och sade : »Älskade hustru, var icke så djupt i ditt hjärta bedrövad ! Ingen ju ändå mot ödets beslut skall mig störta till Hades ; skickelsen åter har ingen, jag tror, bland människor undgått, vare sig hög eller låg, sedan född han blivit till världen. Men gå tillbaka nu hem och dig ägna åt sysslorna dina, vävens och sländans id, och befall tjänarinnornas skara göra sin gärning med flit, men för striden må männerna sörja, främst bland alla dock jag av de män, som i Ilion föddes.« Sade och upp ifrån marken igen tog strålande Hektor tagelsvajande hjälmen, och hem gick hans älskade maka, vändande ofta sig om och gjutande ymniga tårar. Framme hon var inom kort vid den mannaförgörande Hektors väluppbyggda palats, och hon träffade inne i huset tjänande tärnornas hop och till jämmer rörde dem alla. Och i hans hus, fast han än var vid liv, de nu Hektor begräto, ty de sig väntade ej, att han mer skulle komma ur striden levande hem från achaiernas våld och förfärliga händer. Paris ej länge sig hade fördröjt i sin ståtliga boning, utan så snart han sig klätt i sin kopparskimrande rustning, skyndade sedan han hän genom staden på ilande fötter. Som när en hingst uppå stall, som vid krubban förplägats med havre, sliter sin grimma itu och med stampande hovar på slätten löper åstad, där han badade jämt i den rinnande floden, och är så stolt och bär huvudet högt, medan glänsande manen fladdrar kring bogarna ner, och han, yvande sig av sin skönhet, bäres av fötterna ilande hän till det vanliga betet : så ifrån Pergamos’ höjd nedskyndade Priamossonen, och i sin blänkande rustning han sken, och han var såsom solen, strålande munter och lätt på sin fot. Och hastigt han upphann Hektor, sin härlige broder, som just skulle vända tillbaka 126 
 
 
 
 
 sjätte sången 520 från den plats, där han nyss hade träffat sin älskade maka. Talade honom då till den gudaliknande Paris : »Käre, nu har jag helt visst i din brådska försenat dig mycket, efter jag dröjde och kom ej så fort, som du bad mig att göra.« Honom svarade då den hjälmomstrålade Hektor : »Bäste, dig ingen av dödlige män, som med billighet dömer, månde förakta i krigiska värv, ty du fäktar med mandom ; men du tar saken för lätt, och du saknar den riktiga viljan ; därför jag gräma mig får i min själ, när jag hör dig försmädas ofta av troernas män, som för dig måste lida så mycket. Dock, låt oss nu gå åstad, och om detta vi samsas väl sedan, om oss förunnas av Zeus att åt himmelens evige gudar frihetsbägaren ägna en gång med glädje i salen, sedan vi jagat achaierna bort från det heliga Troja.« 
 
 
 
 
 SJUNDE SÅNGEN Envig mellan Hektor och Ajas. De fallnas begravning 10 20 Sade och skyndade ut genom porten den strålande Hektor, och Alexandros, hans broder, gick med, och bägge i hjärtat hade en brinnande lust till att komma i striden och kämpa. Som när omsider en gud åt de ivrigt längtande sjömän sänder en gynnande vind, sedan länge med glättade åror djupet de plöjt med besvär, och i lemmarna domnat av trötthet : sålunda bröderna kommo till fröjd för de väntande troer. Paris Menesthios fällde nu strax, som var kommen från Arne och var till kung Areïthoos son, klubbsvingaren starke, som honom fött med sitt viv, stoltblickande Fylomedusa ; Hektor sitt vässade spjut under kopparranden av hjälmen stack i Eïoneus’ hals och livet i lemmarna släckte ; Glaukos, Hippolochos’ son, de lykiske krigarnes hövding, stötte på Dexias’ son Ifinoos lansen i skuldran just som han hoppade upp på sin vagn i det vilda tumultet ; döende föll han av vagnen till jord och blev liggande livlös. Men när dem varsnade nu strålögda gudinnan Athene, hur de förgjorde argivernas män i den blodiga striden, genast i stormande fart från Olympens toppar hon nedsteg hän till det heliga Troja, men fort henne mötte Apollo, som det från Pergamos såg, och som önskade troerna seger. Dessa gudomliga två nu mötte varandra vid eken ; drotten Apollo, sonen av Zeus, var den förste, som talte : »Dotter av väldige Zeus, av vad orsak är du från Olympen kommen nu åter i ilande fart och besjälad av iver ? Månne att skiftande segern igen åt danaerna skänka ? Aldrig för troerna ömma du vill, då fördärvet dem hotar. Men vill du lyda mitt råd, och det torde nog vara det bästa, 128 
 
 
 
 
 sjunde sången 30 40 50 60 låt oss då göra ett slut för i dag på den rasande striden ; senare kunna de kämpa igen, tills achaierna målet vinna med Ilions stad, då hos eder, gudinnor, i hjärtat detta beslutet är fast att den frejdade staden förstöra.« Honom svarade då strålögda gudinnan Athene : »Gott, fjärrskjutande gud, och jag själv har nog tänkt på detsamma ; därför jag kom från Olympen hit ner till achaier och troer. Säg då, hur tänker du göra ett slut på den brinnande striden ?« Drotten Apollo, sonen av Zeus, henne svarte och sade : »Låtom oss Hektor nu egga, den hästbetvingaren starke, så att han alldeles ensam går fram och achaiernas kämpar manar till mördande envigeskamp, ifall någon det vågar. Häpnande skola väl då de benskenklädde achaier låta en envigeskämpe gå fram mot gudomlige Hektor.« Sagt, och hon lydde hans råd, strålögda gudinnan Athene. Helenos, Priamos’ älskade son, då förnam i sitt sinne detta beslut, som där togs av de sammanrådande gudar ; genast han trädde till Hektor då fram och talte till honom : »Hektor, du Priamos’ son, vid Zeus att förlikna i klokhet ! Ville du lyda mitt råd, och jag är ju din köttslige broder, bjud då, att troernas män och achaierna alla sig sätta, mana därefter du ut av achaierna den, som är tapprast, till att dig möta, man emot man, i ett mördande envig. Ej vill din skickelse än, att du stupar och hinner ditt öde, ty så hörde jag nyss de evärdlige gudarne säga.« Sade ; och Hektor gladde sig högt vid att höra de orden, trädde i mitten fram och hejdade troernas leder, hållande mitt om sin lans, och de alla då satte sig neder. Och Agamemnon achaiernas män lät sig sätta desslikes. Och nu förbytta i hast till två långvingade gripar satte Athene sig ner och Apollo med bågen av silver högt i den resliga ek, som var helgad åt Zeus med egiden, 129 
 
 
 
 
 iliaden 70 80 90 glada åt synen av krigarnes led, som där sutto så täta, liksom en skog av blixtrande spjut och hjälmar och sköldar. Som när för västanvind går en krusning vitt över havet, då han blåst nyligen upp, och det svartnar på väldiga djupet, sålunda lederna radade sig av achaier och troer vitt över slätten. I härarnas mitt nu talade Hektor : »Lyssnen, I troer, till mig, och I benskenklädde achaier, att jag må säga er det, som hjärtat mig bjuder att tala. Ederna fingo uppfyllelse ej av den höge Kronion, utan i vrede mot oss vill han kriget förlänga för båda, till dess antingen I sköntornade Troja förstören eller ock själva av oss bliven nederlagda vid skeppen. Dock, bland eder ju finns vad Achaia har ypperst av hjältar. Vilken av dessa, som känner nu lust att mig möta i envig, träde ur hären han fram för att kämpa mot frejdade Hektor ! Och jag har detta förslag, och oss båda må Zeus vara vittne : dödar i striden han mig med det långa och vässade spjutet, må han då rustningen draga mig av och den bära till skeppen, men till mitt hem skall han sända mitt lik, att på flammande bålet brännas jag måtte som död av troer och troiska kvinnor. Men om han faller för mig, och Apollo förunnar mig heder, då skall hans rustning jag bringa som rov till det heliga Troja och där hänga den upp uti templet hos Foibos Apollo, men honom själv däremot skall jag sända till toftade skeppen, att honom jorda de må, achaiernas lockiga söner, samt uppkasta åt honom en hög vid bred Hellespontos. Då skall det sägas av seglaren så intill senaste tider, när över blånande djupet han far på det toftade skeppet : ›Under den högen, där står, där vilar en kämpe från fordom, vilken på bragdernas bana blev fälld av den strålande Hektor.‹ Så skall av mången bli sagt, och mitt rykte skall aldrig förklinga.« Sade ; men stumma de sutto envar i den djupaste tystnad, 130 
 
 
 
 
 sjunde sången 100 110 120 rädda att enviget taga emot, men ock skamsna att avslå, tills Menelaos omsider stod upp och tog ordet ibland dem, talande hånligt dem till och suckande djupt ur sitt hjärta : »Ve storskrytare, ve, I achaiskor och icke achaier ! Detta skall bliva förvisso en skymf, som är värre än värsta, om ej en enda går fram av danaerna nu emot Hektor. Måtten I bliva till vatten och jord, så många I ären, där så försagda I sitten envar och så äreförgätna ! Då skall mot denne jag väpna mig själv ; och de trådar, som segern länka, de hållas i hand av odödlige gudar däruppe.« Så han sade och axlade strax sin härliga rustning. Där skulle nu, Menelaos, för dig det ljuvliga livet ändats av Hektors hand, ty den starkare var han ju mycket, hade ej, springande upp, de achajiske drottar dig hejdat och dig Atriden själv, vitthärskande drott Agamemnon, fattat i högra handen och så dig förmanat och bedit : »Från dina sinnen du är, Menelaos, och icke dig anstår sådan en galenskap, utan lugna dig, fastän så upprörd ! Ävlas nu ej att dig giva i kamp med en starkare hjälte, Hektor, Priamos’ son, för vilken ock andra ju bäva ! Ja, ty Achilles själv, som dig överglänser ju vida, ryser att möta hans spjut i den mannafrejdade striden. Utan gå du nu åstad och sätt dig bland vännernas skara, och emot honom achaiernas män skola sända en annan. Fastän han orädd är och får aldrig sin mättnad av striden, tänker jag ändå han snart skall bli glad att få sitta och vila, därest han slipper tillbaks från den vilda och mördande kampen.« Sade, och sinnet han stämde då om på sin bror Menelaos med sitt förståndiga råd, och han lydde, och strax från hans skuldror togo med glädje hans tjänare av hans blänkande rustning. Men bland argiverna Nestor stod upp och höjde sin stämma : 131 
 
 
 
 
 iliaden 130 140 150 »Ack, att så jämmerlig sorg över hela Achaia skall komma ! Högt månde Peleus nu klaga förvisst, den åldrige hjälten, frejdade talaren, vis i sitt råd, Myrmidonernas konung, vilken en gång i sitt hus med en innerlig glädje mig frågte, efter vad ätt och vad börd som envar av argiverna hade. Får han nu höra om dem, att de alla sig gömma för Hektor, lyfter han händerna visst till de evige gudar och beder, att hans själ må ur lemmarna fly och försjunka i Hades. Ack, du evige Zeus och Athene och Foibos Apollo ! Vore blott ännu jag ung, som jag var, då den pyliska hären stridde vid Keladons forsande ström mot Arkadiens spjutmän tätt invid Feias murar, ej långt från Iardanos’ flöde ! Främst bland dem Ereuthalion stod, den gudarnes like, klädd i den rustning, som förr Areïthoos, mäktige härskarn, drott Areïthoos, ägt, han som jämt klubbsvingaren nämndes både av samtliga män och av fagergördlade kvinnor, därför att aldrig med båge han stred eller väldiga lansen, utan med klubba av järn slog alltid falangerna neder. Denne blev fälld av Lykurgos med svek och icke med styrka uti en hålväg trång, där hans klubba av järn mot fördärvet ej kunde värja hans liv, ty Lykurgos kom honom i förväg, rände sitt spjut i hans liv, så att fallen han låg uppå ryggen, och tog hans rustning, en skänk av den kopparväpnade Ares ; denna därefter beständigt han bar uti härnadens tummel. Men då Lykurgos var själv bliven gammal och grå uti hallen, gav han sin älskade sven Ereuthalion hela sin rustning. Väpnad i denna han manade ut våra ypperste kämpar ; men de betogos av skälvande skräck, och sig vågade ingen ; mig däremot mitt dristiga mod med sin vanliga djärvhet drev till att pröva en dust, fast den yngste jag var av dem alla. Alltså med honom jag stred, och Athene beskärde mig seger : denne den starkaste visst och den längste av kämpar jag fällde, ja, där han låg, han vidunderlig var så till längden som bredden. 132 
 
 
 
 
 sjunde sången 160 170 180 Vore blott ännu jag ung och min styrka densamma som fordom, genast då funne sin man den store och strålande Hektor. Men ibland eder, de ypperste män ifrån hela Achaia, finns ej en enda, som brinner av lust att gå fram emot Hektor.« Så den gamle med harm. Då reste sig nio inalles. Långt före alla sprang upp härskarornas drott Agamemnon och Diomedes därnäst, den väldige sonen av Tydeus ; därpå Ajanterna två, iklädda den stormande kraften ; näst efter dessa Idomeneus kom och Idomeneus’ stridsbror, hjälten Meriones, väldig och stark som den mordiske krigsgud; fram steg Eurypylos ock, Euaimons lysande telning ; slutligen Thoas, Andraimons son, och den ädle Ulysses : dessa nu ville envar gå i kamp mot den strålande Hektor. Tog då till orda igen vagnskämpen Gereniske Nestor : »Kasten nu samtliga lott om vem ock skall den lycklige bliva! Ty till en hugnad bliva han skall för achaiernas söner, och han skall bliva jämväl för sitt eget hjärta till hugnad, därest han slipper tillbaks från den vilda och mördande kampen.« Så var hans ord, och på var sin lott de nu satte sitt märke och i Atrid Agamemnons hjälm dem kastade sedan. Folket till gudarne bad med högt upplyftade händer, och så talade mången därvid och såg upp emot himlen : »Zeus Allfader, må Ajas den få eller också Tydiden eller ock konungen själv över gulduppfyllda Mykene !« Sade ; och lotterna skakades om av Gereniske Nestor, och utur hjälmen den lotten sprang ut, som de önskade själva, Ajas’ lott ; en härold den bar ifrån vänster åt höger runtom i kretsen och visade fram för achaiernas drottar. Ingen den kände igen, och på huvudet skakade alla. Men då han slutligen kom på sin rund uti kretsen till honom, vilken den märkt och i hjälmen lagt ner, den strålande Ajas, denne sin hand höll fram, och härolden gav honom lotten, och han sitt märke då kände igen och gladdes i hjärtat, 133 
 
 
 
 
 iliaden 190 200 210 220 kastade lotten för fötterna ner uppå jorden och ropte : »Vänner, lotten är min, och jag själv i mitt hjärta mig gläder, ty jag förväntar mig visst att besegra den lysande Hektor. Men under tiden och medan jag själv ikläder mig vapnen, bedjen I alla till Zeus, allsvåldige sonen av Kronos, dock för er själva helt tyst, så att troerna icke det höra, eller med ljudelig röst, ty vi rädas ju ändå för ingen. Ingen, hur gärna han vill, skall mig driva tillbaks mot min vilja varken med våld eller konst, ty till stympare icke jag heller buren och fostrad blev uppå Salamis’ ö, vill jag hoppas.« Sagt. Och de bådo till Zeus, allsvåldige sonen av Kronos, och så talade mången därvid och såg upp emot himlen : »Store och prisade Zeus, Allfader, som härskar från Ida ! Segern åt Ajas giv och att vinna ett strålande rykte, men om du Hektor älskar jämväl och dig vårdar om honom, unna då likadan kraft och likadan ära åt bägge !« Sade. Och Ajas väpnade sig i den blixtrande kopparn, men när han sålunda hade sig klätt uti samtliga vapnen, skyndade sedan lik Ares han fram, den vidunderligt store, sådan han gångar till slaktningen hän, då de dödlige strida, hetsade samman av Zeus i sin sinnesfrätande tvedräkt ; sådan var Ajas, achaiernas värn, i sin väldiga storlek ; leende bistert hans ansikte var, och på marken hans fötter togo ofantliga steg, och han svängde den väldiga lansen. Och med sin åsyn väckte han fröjd hos argiverna alla, men på varenda trojan av förskräckelse lemmarna skälvde, ja, uppå Hektor själv då klappade häftigt hans hjärta ; dock för honom omöjligt det var att nu låta sig skrämma eller bland folket fly in, då han själv hade manat till envig. Ajas allt närmare kom; som ett torn bar han skölden framför sig, kopparskölden med hudarna sju, av Tychios hopsatt, vilken i Hyle var född och bland läderarbetare ypperst ; denne av kraftiga tjurarnas hud i den skimrande skölden 134 
 
 
 
 
 sjunde sången 230 240 250 lagt sju lag på varann och av koppar det åttonde påsmitt. Hållande denna för bröstet gick fram Telamoniern Ajas, tills framför Hektor han stod ; då talte han hotande orden : »Hektor, nu lärer du man emot man få det klarligen röna, hurusom ypperste hjältar det ock bland danaerna finnes, fast ej Achilles är här, som slår fienden ner som ett lejon. Stilla han ligger nu kvar vid de havbefarande skeppen uti sin gruvliga harm mot männernas drott Agamemnon ; men bland oss andra det finnes väl män, som ej sky att dig möta, ja, och många ändå. Så begynn den blodiga kampen !« Reslige Hektor i glimmande hjälm honom svarte och sade : »Ajas, du Telamons son, Zeusättade krigarehövding ! Tänk ej, att mig du kan skrämma så lätt som en liten och hjälplös eller en kvinna, som ej har förstånd på de krigiska värven ! Jag, må du veta, är skicklig och van till att strida och döda ; skicklig jag är att min torrlädersköld så till vänster som höger svänga behändigt och lätt, och det kallar jag vara en sköldman ; skicklig att styra mitt spann in i vimlet av kämpande vagnar ; skicklig att tråda på stället en dans inför mordiske Ares. Dock på en sådan som dig vill jag icke försåtligen kasta, spejande på dig i smyg, utan öppet försöka att träffa.« Sagt, och han svängde och skickade av långskuggande lansen rakt mot Ajas och träffade då sjuhudade skölden uppå dess kopparplåt, som var yttersta, åttonde lagret. Sex av hudarna sju skar den härdiga kopparn igenom, men i den sjunde blev sittande fast. Och därefter i sin tur sände gudomlige Ajas åstad långskuggande lansen mot Priamiden och träffade då i den rundade skölden. Tvärs genom blänkande skölden med ens gick lansen den tunga, borrade också sig in i hans konstarbetade harnesk och i hans livrock fläkte ett hål tätt inne vid livet, men med en böjning vig kom han undan den rysliga döden. Bägge på en gång ryckte då ut sina väldiga lansar 135 
 
 
 
 
 iliaden 260 270 280 och mot varandra nu stormade an liksom glupande lejon eller som vildsvin två av en obetvingelig styrka. Priamossonen då stötte sin lans i mitten av skölden, denna ej bräcktes likväl, utan kopparudden sig krökte ; Ajas desslikes sprang an med en stöt, och tvärs genom skölden trängde hans väldiga lans och kom stormande Hektor att vackla, rispade också hans hals, så att mörk framsipprade bloden. Men han gav ändå ej tappt, den hjälmomstrålade Hektor, utan tillbaka han steg och med seniga näven en fältsten grep, som på slätten låg väldig och svart och med skrovliga kanter ; denna mot Ajas’ sköld, sjuhudade, väldiga vapnet, mitt uppå bucklan han vrok, så att runtom kopparen skrällde. Nu dock lyftade Ajas en sten, som var ännu långt större, svängde och slungade den med all sin omätliga styrka ; skölden han plattade till med det kvarnstensliknande blocket och kom att vackla sin fiendes knän, och han föll uppå ryggen, kastad med skölden omkull, men han restes på stund av Apollo. Nu de med huggande svärd skulle farit varandra på livet, hade ej häroldsmän, som från Zeus och från människor buda, en ifrån troernas här och en från achaierna framträtt, bägge förståndige män ; det Talthybios var och Idaios. Stavarna sträckte de fram mellan båda, och därpå Idaios höjde sin stämma till ord, den välförståndige härold : »Hållen ej vidare på med att kämpa och strida, I söner ! Båda I älskade ären av Zeus, som bland skyarna tronar, båda de yppersta kämpar jämväl, som vi alla ju veta. Natten är inne nu strax, och det höves att lyda dess maning.« Honom svarade Telamons son, den väldige Ajas : »Bjuden då Hektor främst att säga det ordet, Idaios, ty det var han, som till kamp utmanade alla de bäste. Göre han början, och gärna jag själv skall då också er lyda.« Reslige Hektor i glimmande hjälm honom svarte och sade : 136 
 
 
 
 
 sjunde sången 290 300 310 »Ajas, så visst som en gud dig reslighet skänkte och styrka jämte förstånd och den främste du är av achaier i spjutstrid, låtom oss göra nu slut för i dag på den häftiga kampen ! Senare kunna vi strida igen, till dess att en gudom skiljer oss slutligen åt och ger segern åt endera hären. Natten är inne nu strax, och det höves att lyda dess maning. Du må nu hälsas med fröjd av achaierna alla vid skeppen, men i all synnerhet dock av de fränder och vänner, du äger ; själv skall jag komma till fröjd i den ståtliga Priamosstaden både för Ilions män och dess mantelsläpande kvinnor, som till tacksägelsebön skola samlas i gudarnes tempel. Men låt oss giva förut åt varandra nu lysande skänker, att det må heta om oss i achaiernas land och i Troja : ›Hårt de kämpade visst med ett flammande hat i sitt sinne, dock, när striden var slut, de försonade skildes som vänner.‹« Sagt, och åt Ajas han gav sitt silvernaglade slagsvärd både med skidan därtill och den välutsnidade svärdsrem ; Ajas åt honom sitt bälte då gav, som lyste av purpur. Därpå de skildes, och Ajas gick hän till achajiska hären, Hektor till troernas larmande hop, och dessa sig gladde, när honom komma de sågo vid liv och helbrägda tillbaka, lyckligen sluppen från Telamons son och hans farliga händer, och honom förde till staden och knappt kunde tro på hans frälsning ; under det Ajas, följd av de benskenklädde achaier, tågade segerglad till den mäktige drott Agamemnon. Sedan de kommit i tältet då in hos den ädle Atriden, gjorde ett gille för dem härskarornas drott Agamemnon, offrande genast en femårstjur åt den höge Kronion. Djuret de slaktade, flådde det fort och det höggo i stycken, skuro så lämpliga skivor därav och dem stucko på spetten, stekte dem omsorgsfullt och drogo dem åter av spetten. Men när omsider de slutat sitt stök och maten var färdig, 137 
 
 
 
 
 iliaden 320 330 340 350 åto de, njutande alla med lust av det rikliga målet ; och Agamemnon Atrid, vitt härskande hjälten, åt Ajas gav då för heders skull utav tjuren hela dess ryggrad. Men när de stillat hade sin lust till att äta och dricka, började åldringen först av dem alla att väva ett rådslag, Nestor, vars råd hade ofta förut som det bästa sig visat ; denne besinningsfull tog till orda ibland dem och talte : »Ädle Atrid och I ypperste män ifrån hela Achaia ! Många ju stupat i dag av achaiernas lockiga söner, och deras mörknade blod kring Skamandros’ dejliga flöde är utav Ares spillt och själarna gångna till Hades. Därför, när morgonen gryr, låt achaierna vila från striden, och må vi samla oss då och på vagnar med oxar och mulor frakta de stupade hit och därefter ej långt ifrån skeppen bränna dem alla på bål för att benen på sistone föra hem till de fallnes barn, då vi vända till fäderneslandet. Låt en gemensam hög åt dem alla oss resa på slätten runt omkring bålet och bygga i hast och i sträcka med högen resliga torn till ett skyddande värn för oss själva och skeppen. Och uti tornen vi sätta så in tättslutande portar, för att där genomfart måtte vara för hästar och vagnar. Slutligen skola vi gräva en grav tätt utanför tornen, djup, så att hindra den kan överallt både vagnar och fotfolk, för att ej modiga troernas makt må oss plötsligt bestorma.« Sagt ; och den gamles förslag blev gillat av samtliga drottar. Även trojanerna höllo nu råd invid Priamos’ slottsport uppe på Ilions borg under gruvlig förvirring och oro. Först tog Antenor till orda bland dem, förståndige hjälten : »Lyssnen, I troer och dardanerfolk och I vapenförvanter, att jag må säga er det, som hjärtat mig bjuder att tala ! Låtom oss Helena själv jämte alla de skatter, hon medfört, lämna på stund åt Atriderna ut, ty med kränkning av eden föra numera vi krig, och av sådant är lyckosam utgång 138 
 
 
 
 
 sjunde sången 360 370 380 aldrig att hoppas för oss ; nej må hellre vi göra nu detta.« Så han talte och satte sig ner, men i kretsen sig reste Paris, den strålande drott, skönlockiga Helenas make, och med bevingade ord han svarade honom och talte : »Ej är du längre, Antenor, min vän, som till detta kan råda ; eljest ett annat och bättre förslag du nog vetat att finna ; men om du verkligen sådana ord har talat på allvar, ja, då ha gudarne själva försann dig berövat förståndet. Nu vill jag tala, jag ock, till de hästomtumlande troer. Rent ut säger jag nej. Från min hustru jag aldrig skall avstå ; alla de skatterna dock, som jag förde till hemmet från Argos, dem vill jag lämna igen och lägga därtill av mitt eget.« Sade och satte sig ner. Men Priamos själv ibland folket reste sig, Dardanos’ ättling, i råd de evärdliges like. Denne besinningsfull tog till orda ibland dem och talte : »Lyssnen, I troer och dardanerfolk och I vapenförvanter, att jag må säga er det, som hjärtat mig bjuder att tala ! Gången i staden nu hän till er aftonvard såsom vanligt, glömmen ej sedan er vakt, utan hållen er vakna varenda ! Men när det gryr, må Idaios gå hän till de holkade skeppen, att för Atriderna två, Menelaos och drott Agamemnon, mäla vad Paris har sagt, för vars skull sig härnaden yppat. Göre han också det kloka förslag, att de ville så länge vila från larmande kamp, tills vi hunnit att bränna de döda. Senare kunna vi kämpa igen, till dess att en gudom skiljer oss slutligen åt och ger seger åt endera hären.« Sagt, och de lyssnade till och befallningen villiga lydde. Aftonvarden blev äten nu strax i var krigareskara. Men när det grydde, Idaios gick hän till de holkade skeppen, och han danaerna fann, krigsgudens behjärtade svenner, vid Agamemnons skepp bakom akterstäven i rådslag. Trädde i mitten då härolden fram och talade ljudligt : »Ädle Atrid och I yppersta män ifrån hela Achaia ! 139 
 
 
 
 
 iliaden 390 400 410 Priamos sände mig hit och de övrige troiske drottar, för att jag skulle för er, om det synes er kärt och behagligt, mäla vad Paris har sagt, för vars skull sig härnaden yppat. Alla de skatter, som Paris en gång på de holkade skeppen förde till Troja – o hade han blott dessförinnan gått under ! – dem vill han lämna igen och lägga därtill av sitt eget. Men Menelaos’ ungdomsgemål åt den frejdade drotten vägrar han lämna igen, fastän troerna yrka det ivrigt. Även befalldes mig göra förslag, att I villen så länge vila från larmande kamp, tills vi hunnit att bränna de döda. Senare kunna vi kämpa igen, till dess att en gudom skiljer oss slutligen åt och ger seger åt endera hären.« Så han talte, men tigande blott de sutto där alla. Äntligen höjde sin röst Diomedes, väldig i härskri : »Låt Alexandros behålla sitt gods och behålla desslikes Helena själv, ty det spädaste barn kan ju tydligen skönja, att i förgörelsens nät äro troerna fångade redan.« Sålunda talade han, och achaierna jublade bifall till Diomedes’ ord, den hästomtumlande hjältens ; och till Idaios då talade så deras drott Agamemnon : »Där kan du höra nu själv, vad achaierna mena, Idaios, och hur de ge dig besked, och detsamma är även min vilja. Vad om de döda du sagt – jag har intet emot, att de brännas. Ej är det övligt och rätt att med nidskhet gömma de döda, utan så snart som livet har flytt, skall man unna dem bålet. Vare mig vittne nu Zeus, tordönande maken till Hera !« Sade och lyftade upp sin spira mot samtliga gudar ; och Idaios tillbaka då gick till det heliga Troja. Där i församlingen än de dardaniske männer och troer sutto tillhopa och väntade på, att Idaios från skeppen skulle nu komma tillbaks; och han kom och steg fram uti mitten och dem förkunnade svar. Då skyndade alla med iver dels att de stupade hämta och dels efter bränsle till skogen. 140 
 
 
 
 
 sjunde sången 420 430 440 450 Också argiverna skyndade hän från de toftade skeppen dels att de stupade hämta och dels efter bränsle till skogen. Nyss hade solen gått upp i sin glans ur Okeanos’ djupa, sakta rinnande ström och sköt sina strålar på jorden, då med varandra de möttes i frid bland de döda på fältet. Vanskligt det blev dem att känna isär från varandra de fallne, men de med vatten då tvättade av det stelnade blodet och uppå vagnarna lyfte dem upp under brännande tårar. Priamos bjöd dem att sluta sin gråt, och hans folk under tystnad staplade liken på bålet i hög med bedrövade hjärtan, och när de alla förbränt, de till heliga Ilion gingo. Sammalunda jämväl de benskenklädde achaier staplade liken på bålet i hög med bedrövade hjärtan, och när de alla förbränt, till de toftade skeppen de gingo. Dock, innan Eos gått upp, medan ännu var skymmande mörker, samlades utvalt folk av achaierna runt omkring bålet. Nu en gemensam hög åt de fallne de reste på slätten runt omkring bålet och byggde i hast och i sträcka med högen resliga torn till ett skyddande värn för sig själva och skeppen. Och uti tornen de satte så in tättslutande portar för att där genomfart måtte vara för hästar och vagnar. Slutligen grävde de ock tätt utanför tornen en vallgrav, djup och väldig och bred, och slogo ner pålar inom den. Sålunda sysslade där de lockiga män av Achaia. Hos blixtslungaren Zeus under tiden gudarne sutto häpnande över det mäktiga verk, som achaierna byggde. Tog då till orda bland dem jordskakaren, starke Poseidon : »Finns det väl längre, o Zeus, någon man på oändliga jorden, som åt odödlige gudar betror sina tankar och planer ? Ser du ej denna förmätenhet ny av achaiernas söner, huru för skeppen de byggt sig en mur och så utanför muren dragit en grav, fast åt gudarne ej hekatomber de offrat ? 141 
 
 
 
 
 iliaden 460 470 480 Frejdat blir verket så långt, som morgonrodnaden skiner, och man skall glömma den mur, som av mig och Foibos Apollo byggdes åt konung Laomedon förr kring staden med möda.« Svarade då skysamlaren Zeus och var storligen misslynt : »Ha ! jordskakare, väldige gud, vad var det du sade ? Väl kunde slikt någon ann av de evige gudarne frukta, vilken är mycket för mindre än du till styrka och armar ; du däremot skall prisas så långt, som dagningen skiner. Märk nu, hur göra du skall : när de lockiga män av Achaia segla på skeppen tillbaks till den älskade fädernejorden, muren då sönderbryt och i havet skölj alldeles neder, och låt så kusten den långa igen betäckas av sanden, så att achaiernas väldiga mur utan spår må försvinna.« Sålunda föllo de ord, som de skiftade där med varandra. Solen sänkte sig ner, och achaiernas verk var nu färdigt. Runtom i tälten de slaktade nöt och sig lagade kvällsvard. Skepp ifrån Lemnos, som fraktade vin, hade landat nu många, skickade samtliga dit av Euneos, en son av Iason och av Hypsipyle född åt den mäktige drotten Iason. Men åt Atriderna två, Menelaos och drott Agamemnon, hade han tusen mått vin sänt särskilt med till föräring. Nu ifrån skeppen de köpte sig vin, achaiernas söner, några för blänkande järn och andra för strålande koppar, andra för hudar av nöt och andra för levande oxar, andra för slavar jämväl, och de höllo en lysande måltid. Natten igenom nu där de lockige män av Achaia sutto till gilles med fröjd, men i staden trojaner och hjälpfolk. Natten igenom den mäktige Zeus dem bebådade ofärd, åskande fasansfullt, och den bleka förskräckelsen grep dem. Vin av bägarna göto de ut uppå jorden, och ingen vågade dricka, förrn offer han bragt åt den höge Kronion. Därpå de gingo till ro och njöto hugsvalande sömnen. 
 
 
 
 
 ÅTTONDE SÅNGEN Den avbrutna striden 10 20 Vitt över jorden sitt sken spred saffranslöjade Eos, och nu av ljungeldslekaren Zeus hölls gudaförsamling uppå den översta topp bland Olympos’ hundrade åsar. Själv till orda han tog, och gudarne lyssnade alla : »Lyssnen, I samtliga gudar, till mig och I alla gudinnor, att jag må säga er det, som hjärtat mig bjuder att tala ! Ingen av eder, det vare sig gud eller vare gudinna, söke att korsa min plan, utan given den alla ert bifall, så att dess fortare verket för mig måtte bringas till ände. Men den jag märker ha lust att sig skilja från övriga gudar för att ge antingen troerna hjälp eller danaerhären, den skall av blixten bli piskad med skam till Olympen tillbaka eller bli gripen av mig och störtad i Tartaros’ mörker, nederst i svindlande djup, där det underjordiska häktet ligger med stadiga portar av järn och med tröskel av koppar, lika så djupt under Hades, som himlen är högt över jorden. Då skall han lära, hur väldig jag är emot samtlige gudar. Eller försöken, I gudar, en gång för att varsna det alla ; hängen från himmelen ned en kedja med gyllene länkar, gripen så fatt däruti både gudar och alla gudinnor : aldrig I mäkten ändå att från himmelen draga till jorden Zeus, eder överste drott, hur mycket I också er möden. Men om jag själv däremot bleve sinnad att draga på allvar, droge er alla jag upp tillika med jorden och havet, och kring Olympos’ översta topp skulle kedjan jag binda, så att i blånande rymd all världen hängande bleve. Så är jag starkare långt än båd’ gudar och människosläkte.« Sålunda talade Zeus, och de alla förstummade sutto, 143 
 
 
 
 
 iliaden 30 40 50 60 häpnande över hans ord, ty han väldigt och hotande talat. Äntligen svarade dock strålögda gudinnan Athene : »O Kronion, vår fader, du högste bland härskare alla ! Oss är tillfullo ju känd din obetvingliga styrka ; men det gör ändå oss ont om de tappre danaiska kämpar, som skola alltså förgås till råga på allt vad de lidit. Dock vi dig lyda förstås och från kriget nu hålla oss borta, men vi ett gagneligt råd vilja ännu argiverna giva så att de måtte ej alla förgås för din mäktiga vrede.« Leende milt, skysamlaren Zeus henne svarte och sade : »Trösta dig, Tritogeneia, mitt barn ! Det var icke på allvar som jag nu talade så, och mot dig blir jag alltid bevågen.« Sagt, och han spände för vagn sina kopparhovade hästar, snabba som vinden i lopp och med svallande, gyllene manar ; klädde sig själv i ett harnesk av guld och i handen tog piskan, skönarbetad av guld, och satte sig upp på sin vagnstol. Piskan mot hästarne ven och villiga flögo de framåt mitt mellan jorden åstad och den stjärnesmyckade himlen. Snart till Ida han kom, källvattnade villebrådshemmet, där han på Gargaron ägde en lund och ett ångande altar. Där sina hästar höll in Allfader för gudar och mänskor, spände dem bägge ifrån och höljde dem in i en molnsky ; själv uppå toppen han satte sig ner i sin strålande ära, blickande neder på troernas stad och achajiska skeppen. Åto då frukosten just de lockige män av Achaia runtom i tälten i hast och därefter sig klädde i vapen. Även sig troerna väpnade nu överallt uti staden ; färre de voro, men brunno av lust att gå ändå i striden, drivna av tvingande nöd, för att kämpa för barn och för hustrur. Porten på gavel slogs upp, och fort utströmmade hären, kämpar till fots och på vagn, och väldigt var krigarelarmet. När då till samma plats på sin frammarsch härarna hunno, satte de sköld mot sköld och lans mot lans, och sin styrka 144 
 
 
 
 
 åttonde sången 70 80 90 prövade kopparpansrade män, och de kupiga sköldar stötte ihop med varann, och förfärligt var krigarelarmet. Nu om vartannat där ljöd både jubel och jämmer i striden, alltsom man stod eller föll, och på marken flödade bloden. Medan det morgon var och den heliga dagen i tillväxt föllo på vardera sidan en mängd för de träffande spjuten, men när på mitten av himmelen stod den strålande solen, då tog sin gyllene våg Allfader och lyfte i handen, lade i skålarna ner av den hemska förgörelsens lotter en för trojanernas folk och en för achaiernas söner, tog så om mitten och vägde : då sjönk achaiernas dödslott, så att den stannade först mot den näringsalstrande jorden, medan trojanernas höjde sig upp mot himmelen vida. Själv med en tordönsskräll ifrån Ida han flammande blixten slungade mitt i achaiernas här, och de blevo vid synen slagna av häpnad envar, och den bleka förskräckelsen grep dem. Där höll varken Idomeneus stånd eller drott Agamemnon eller Ajanterna två, krigsgudens behjärtade svenner ; endast Gereniske Nestor höll stånd, achaiernas fader, tvungen att dröja där kvar för sin häst, som den strålande Paris, fagerlockiga Helenas man, hade träffat med pilen just högst uppe i hjässan, där manen på hästarna börjar ovanpå huvudskålen – ett sår så ytterligt farligt. Hästen sig reste av smärta, då djupt gick udden i hjärnan, och omkring pilen sig vältrade vilt och förvirrade spannet. Medan nu gubben sprang fram och med svärdet linorna avhögg, att honom skilja ifrån, kom Hektors eldiga krigsspann rännande fram i de flyendes fjät med sin dristige körsven, Hektor själv, och den gamle väl där skulle livet förlorat, om han ej varsnats i tid av Tydiden, väldig i härskri. Denne med skallande röst till Ulysses manande ropte : »Ädle Laertesson, du mångförslagne Ulysses ! Vänder du fienden ryggen och flyr som de fege i hopen ? 145 
 
 
 
 
 iliaden 100 110 120 Akta, att ej under flykten en lans dig fastnar i ryggen ! Stanna, så skola vi åldringens liv mot den vilde försvara !« Sagt ; men han lyddes ej till, mångprövade konung Ulysses utan han ilade bara förbi till achaiernas härskepp. Då, fastän ensam han var, sprang Tydiden fram bland de främste och sig hos Neleussonen i hast framför hästarna ställde och med bevingade ord till åldringen talte och sade : »Gubbe, de pressa i sanning dig hårt, de kämpande unge, medan din egen kraft är ju bruten och åldern dig trycker ; svag är visst också din sven och sena på fot dina hästar. Därför, välan, stig upp på min vagn, och jag lovar, att sedan skall du på troiska hästar få se, som förstå att på slätten spränga förföljande fram och att lika så flinkt fly tillbaka, och som jag nyligen tog från Aeneas, den ryslige kämpen. Dina må svennerna taga om hand, men vi själva med mina fara nu rakt mot troerna fram, så att Hektor må röna, att även jag har i handen ett spjut, som mot fienden rasar.« Sagt ; och då lydde hans råd vagnskämpen Gereniske Nestor. Nestors hästar nu togos om hand av de hurtiga svenner, Sthenelos, krigaren käck, och Eurymedon, manlige kämpen, men Diomedes’ vagn däremot bestego de själva. Nestor i händerna strax tog de vackra och glänsande tömmar, piskan mot hästarna ven, och hastigt de nalkades Hektor. Rakt emot dem han kom, och Tydiden nu slungade lansen, miste han kastade dock och i stället råkte hans körsven, hjälten Eniopeus, son av den oförvägne Thebaios ; denne, som tömmarna höll, blev träffad i bröstet vid vårtan, neder av vagnen han föll, och de eldiga hästarna bakåt skyggade häftigt, och själv han förlorade andan och livet. Sorgen på Hektors sinne föll tung för hans dödade körsven ; denne han dock lät där liggande bli, fast bedrövad för vännen, medan han sökte att finna en man, som var flink till att köra. Länge ej saknade spannet en kusk, ty han träffade plötsligt 146 
 
 
 
 
 åttonde sången 130 140 150 160 Ifitos’ dristige son Archeptolemos ; honom han genast lät då bestiga sin vagn och gav tömmarna uti hans händer. Nu var förgörelsen nära, och allt skulle varit förlorat, och de till Ilion skulle fösts in liksom fåren i fållan, om de ej varsnats i tid av gudars och människors fader. Strax med en tordönsskräll han slungade flammande blixten ; strålen i jorden slog ner framför spannet, som drog Diomedes, blossande höjde en låga sig upp som av brinnande svavel, hästarna bägge sig hukade ner under oket av rädsla. Nestor ur händerna gledo med ens de prunkande tömmar, och till Tydiden han talade så, i sitt hjärta förfärad : »Tydeus’ son, vänd om för att fly med de stampande hästar ! Eller kan icke du se, att Zeus vill ej unna dig seger ? Segeräran idag vill Kronion förläna åt Hektor ; åter en annan gång blir den vår, om det honom behagar. Icke en dödlig det finns, som kan rubba vad Zeus har beslutat, vore han aldrig så käck ; långt starkare är ju Kronion.« Honom svarade då Diomedes, väldig i härskri : »Ja, du har alldeles rätt uti allt vad du sade, o gamle ; men det är ändå en sak, som mig storligen ängslar och plågar. Hektor skall säga en dag, när han talar på troernas stämma : ›Jag har Tydiden skrämt, så att undan han flydde till skeppen.‹ Så skall han skryta en gång, och må hellre då jorden mig sluka!« Honom svarade då vagnskämpen Gereniske Nestor : »Hur kan du tala så där, du son av den modige Tydeus ? Skulle ock Hektor en dag dig kalla för feg och för kraftlös, ingen skall ändå det tro av troer och Dardanossöner, ingen skall heller det tro av de modiga troernas hustrur, vilka sett stupa i stoftet för dig sina blomstrande makar.« Så han sade och vände på flykt deras stampande hästar hän genom vimlet igen, medan Hektor och troerna efter sände av stingande spjuten en skur under skallande härskri. Högt till Tydiden nu skrek den store och strålande Hektor : 147 
 
 
 
 
 iliaden 170 180 190 »Ha, Tydid ! Fast achaierna förr framför andra dig hedrat både med högbänksplats och med stek och med fulla pokaler, skola de håna dig nu, då du visat dig vara en kvinna. Bort, räddhågade mö ! Mig jagar du icke på flykten ; ej skall du sätta din fot på vår mur eller föra på skeppen troernas kvinnor bort. Nej förr skall jag giva dig döden.« Så han ropade högt, och Tydiden betänkte sig rådvill, om han ej borde nu vända sitt spann och mot fienden kämpa. Trenne gånger han tänkte därpå i sitt hjärta och sinne, trenne gånger dock Zeus med en tordönsskräll ifrån Ida bådade seger åt troernas här i den växlande striden. Hektor till troerna ropade då med en skallande stämma : »Trojas och Lykiens män och dardaniske handgemängs- kämpar ! Vänner, o varen nu män och fäkten med stormande styrka ! Klart jag förstår i min själ, att Kronion, huld och bevågen, seger och ära bebådade mig, men danaerna jämmer. Ack dessa dårar, som nyss med besvär den där vallen sig byggde, svag och föraktlig och icke i stånd till att hejda vårt anfall ; ty över graven, de grävt, våra hästar ju lätt skola springa. Men när jag väl är framme en gång vid de holkade skeppen, glömmen, I vänner, då ej att sörja för flammande eldbloss, så att jag flottan kan sätta i brand och argiverna själva döda vid skeppen, då skrämda de bli av den bolmande röken.« Sagt, och med ljudelig röst han till hästarna manande ropte : »Hejsan, Gulingen min och du Svarten och Brunte och Vitfot ! Låten nu se, att I lönen den vård, som Andromache alltid eder så rikligen skänkt, den höge Eetions dotter ! Eder hon först utav alla försåg med det ljuvliga vetet och med en blandning av vin till att dricka, när lusten er påkom, ja, innan bägarn hon räckte mig själv, sin blomstrande make. Sätten då efter dem nu med besked, så att taga vi måtte Nestors lysande sköld, vars rykte går ända till himlen, 148 
 
 
 
 
 åttonde sången 200 210 220 ty den skall vara av guld, både byglar och hela dess skiva ; och så av skuldrorna se’n på den hurtige kung Diomedes pansaret underskönt, som smiddes av själve Hefaistos ! Bliva de vapnen vårt rov, är min tro, att achaiernas söner redan i natt gå ombord på de havbefarande skeppen.« Så han jublade högt. Då harmades vördiga Hera, så att på tronen hon skalv och kom hela Olympen att darra, och till Poseidon strax, den mäktige guden, hon talte : »Ha, jordskakare, väldige gud, så förbarmas ej du ens över danaernas män, där de ömkligen duka nu under, dessa, som bringa dig jämt till Helikas stad och till Aigai härliga offer i mängd ; då må också du unna dem seger ! Ville blott samtliga vi, som danaernas hjälpare äro, troerna driva tillbaks och ha Zeus till att hålla sig borta, skulle han snart bli led åt att sitta där ensam på Ida.« Suckande djupt av harm, henne svarade starke Poseidon : »Ack, frispråkiga Hera, betänk, vad du säger för något ! Icke för min del önska jag kan, att vi övrige gudar började strida med Zeus ; han är långt över alla i styrka.« Sålunda föllo de ord, som de skiftade där med varandra. Men hos achaierna fylldes det rum, som längst ifrån skeppen var mellan mur och grav, till trängsel av hästar och sköldmän, därför att Hektor, Priamos’ son, lik den stormande Ares, trängde dem häftigt tillbaks, då nu Zeus honom unnade seger. Och han där skulle väl skeppen förbränt med den flammande elden, hade ej vördiga Hera gett in Agamemnon i sinnet både att gripa sig an i en fart och att egga de andra. Alltså han skyndade hän till achajiska tälten och skeppen, hållande purpurmantelen högt i den seniga handen ; och på Ulysses’ skepp han sig ställde, det beckade, stora, som var i mitten förlagt, så att därifrån höras han kunde både till tälten hos Telamons son, den modige Ajas, 149 
 
 
 
 
 iliaden 230 240 250 och till Achilles’ tält, ty ytterst i raden de båda dragit upp skeppen, förlitande sig på sin mandom och styrka. Genomträngande ljöd nu hans rop över danaerhären : »Blygens, argiviske män, I fagerdanade mesar ! Vad har nu blivit av allt vårt skryt att de tappraste vara, som man på Lemnos fick höra av er, storordige bjässar, medan I höllen kalas på de högbehornade oxar och er förplägaden ymnigt med vin ur bräddade bålar ? Då emot hundra minsann, ja mot tvenne hundrade troer villen I kämpa envar, men i dag vi ej ens mot en enda duga att stå, mot Hektor, som snart skall väl bränna vår flotta. Evige Zeus, har väl någonsin förr du en härskande konung så i förblindelse sänkt och berövat en lysande ära ? Aldrig, det vet jag förvisst, har jag ändå ditt härliga altar farit med skeppet förbi, då jag seglade hit till min ofärd, nej, på dem alla jag bränt utav oxar fettet och låren, längtande efter att lägga i grus det befästade Troja. Därför bevilja, o Zeus, mig åtminstone denna min önskan : låt oss åtminstone själva få fly och oss rädda med livet, och låt ej längre achaierna så av troerna kuvas !« Så han sade, och Zeus, till förbarmande rörd av hans tårar, gav då en vink, att hans folk skulle frälsas och ej gå förlorat. Genast han sände en örn, denna löftesrikaste fågel, som höll i klorna ett kid, ett foster av dansande hinden ; kidet han släppte till jord vid det präktiga altaret neder, där åt bebådaren Zeus achaierna plägade offra. Dessa, som varsnade nu, att en fågel var sänd av Kronion, föllo då troerna starkare an med en brinnande stridslust. Dock av danaernas män kunde ingen, så många de voro, rosa sig av, att han förr än Tydiden hän över graven styrde sitt eldiga spann och med fienden drabbade samman, utan den förste av alla han var, som en troer förgjorde ; Fradmons son Agelaos det var ; han till flykt sina hästar 150 
 
 
 
 
 åttonde sången 260 270 280 290 vände, men just som han hade dem vänt, Diomedes i ryggen rände sin lans mellan skuldrorna in och tvärs genom bröstet ; neder av vagnen han föll, och i fallet skrällde hans rustning. Fram bröt Atridernas par, Menelaos och drott Agamemnon ; därnäst Ajanterna två, iklädde den stormande kraften ; näst efter dessa Idomeneus kom och Idomeneus’ körsven, hjälten Meriones, väldig och stark som den mordiske krigsgud; fram bröt Eurypylos ock, Euaimons lysande telning ; Teukros den nionde var ; han höll färdig sin spänstiga båge, och bakom skölden han sökte sig skydd hos Telamons Ajas. Ofta där förde nu Ajas sin sköld åt sidan, och Teukros, sedan han spejat och siktat i hast och på någon i vimlet skjutit sin träffande pil, så att stupad han mistade livet, drog bakom Ajas sig undan igen som ett barn till sin moder, och med sin strålande sköld honom Ajas skyddande dolde. Vilken av troerna fällde han först, den härlige Teukros ? Först han Orsilochos sköt, se’n Ormenos, se’n Ofelestes, se’n Lykofontes, gudarne lik, se’n Chromios, Daitor och Polypaimons son Amopaon och se’n Melanippos ; dessa i snabbaste följd nedlade han alla till jorden. Honom med glädje då såg härskarornas drott Agamemnon, huru han gallrade troernas led med sin kraftiga båge ; genast han trädde till honom då hän och talte och sade : »Älskade Teukros, du Telamons son, du krigarehövding ! Skjut blott vidare så, bliv achaiernas här till en ljusning, liksom din fader till fröjd, som dig fostrade upp i din barndom och i sitt hus dig vårdade ömt, som om äkta du varit. Åldringens ära förhöj, om också i fjärran han dväljes. Säga jag vill dig en sak, och det ordet skall gå i fullbordan : om det förunnas åt mig av Athene och Zeus med egiden, att jag får Ilion lägga i grus, den förnämliga staden, då skall du näst efter mig den främsta belöningen undfå, antingen gångare tvenne med vagn eller också en trefot 151 
 
 
 
 
 iliaden 300 310 320 eller en blomstrande mö, som med dig kan stiga i sängen.« Honom svarade då den frejdade Teukros och sade : »Ärorike Atrid, vi förmanar du mig, som är ivrig redan förut ? Du må tro, att så länge mig krafterna räcka, vilar jag ej från den stund, vi begynte dem tränga mot staden, utan står spejande jämt och dem nederlägger med bågen. Redan jag åtta dem sänt av de långa och spetsiga pilar, samtliga borrat sig in i behjärtade krigares kroppar, men den där rasande hunden jag ej är i stånd till att träffa.« Sagt, och ånyo en pil han skickade av ifrån strängen rakt emot Hektor åstad med en brinnande iver att träffa, råkade Hektor dock ej, men i bröstet träffade pilen hjälten Gorgythion, Priamos’ son, den behjärtade kämpen, vilkens moder en gång från Aisyme med Priamos giftes, Kastianeira, den skönaste mö, som gudinnorna fager. Och han lät huvudet sjunka då ner, som i hagen en vallmo lutar med huvudet, tyngd av sin frukt och av vårliga regnet : så han åt sidan med huvudet sjönk under tyngden av hjälmen. Teukros tog åter en pil och den skickade av ifrån strängen rakt emot Hektor åstad med en brinnande iver att träffa ; dock han sköt miste igen, ty Apollo den förde åt sidan, men Archeptolemos föll, som fick pilen i bröstet vid vårtan, Hektors behjärtade kusk, som stormade fram uti striden ; neder av vagnen han föll, och de eldiga hästarna bakåt skyggade häftigt, och själv han förlorade andan och livet. Sorgen på Hektors sinne föll tung för hans dödade körsven ; denne han dock lät där liggande bli, fast bedrövad för vännen, och han sin broder Kebriones bad, som just var tillstädes, gripa i tyglarna fatt, och villigt han maningen lydde. Själv uppå marken han hoppade ner från den lysande vagnen, skriande fasansfullt, och en sten med handen han upptog och gick så rakt emot Teukros fram att den kasta på honom. Denne ånyo en stingande pil hade tagit ur kogret 152 
 
 
 
 
 åttonde sången 330 340 350 och lagt tillrätta på sträng ; då träffade strålande Hektor, just som i strängen han drog, hans skuldra, där halsen och bröstet skiljas av nyckelbenet – en punkt, som är ytterligt farlig ; där han den siktande träffade hårt med den kantiga stenen : strängen för stenen sprang av, och vid leden domnade handen, och han sjönk neder på knä och ur händerna tappade bågen. Icke var Ajas nu den, som förglömde sin störtade broder, utan stod när med ett språng och höll skyddande sköld över Teukros. Denne på axlarna lyftades upp av tvenne kamrater, tappre Mekisteus, Echios’ son, och den ädle Alastor, och bars till holkade skeppen åstad, och han suckade svåra. Dock hos troerna modet igen av Olympiern väcktes, och de achaierna drevo nu rakt mot den väldiga graven. Främst bland de kämpande Hektor bröt fram i sin trotsande styrka. Som när en jagande hund i förlitan på fötternas snabbhet bakifrån nafsar i länder och lår ett glupande lejon eller en vildsvinsgalt och bevakar varenda dess vändning : sålunda jagade Hektor de lockige män av Achaia, dödande jämt deras efterste man, där de bävande flydde. Dock när de under sin flykt inom graven och pålarna hunnit, efter det många förlorat sitt liv under troernas händer, stannade flykten till slut och höllo de stånd invid skeppen och intalade mod hos varann och med lyftade händer sände upp brinnande böner envar till samtliga gudar. Hektor längs graven tumlade vilt sina eldiga hästar med ett par ögon, som Gorgo dem har eller mordiske Ares. Ömkan vid synen betog den liljearmade Hera, och med bevingade ord hon talade strax till Athene : »Ack då ! Men skola ej vi, du dotter av Zeus med egiden, bringa på slutet åtminstone hjälp i danaernas dödsnöd, som nu till råga på allt deras ve skola också förgöras 153 
 
 
 
 
 iliaden 360 370 380 blott av en endas våld. Och han rasar ej drägligt nu längre, Hektor, Priamos’ son, och har redan gjort gruvliga skador.« Henne svarade då strålögda gudinnan Athene : »Ja, och hur önskar jag ej, att han mistade styrkan och livet, stupande död på sin fädernejord för argivernas händer ! Ack, men min egen fader är vild och förryckt i sitt sinne, ryslige, elake guden, som jämt mina planer förintar ; ja, och han minnes ej alls, hur hans son jag hjälpte så ofta uti hans svåra betryck, då han trälade under Eurystheus. Ofta mot himlen han gråtande såg ; då sände Kronion ständigt från himmelen mig för att honom beskydda i nöden. Hade om detta en aning jag haft i mitt klyftiga sinne då, när han skickades ner till det starkt tillbommade Hades för att den ryslige härskarens hund upphämta ur mörkret, aldrig han sluppit tillbaks över Stygens forsande vatten. Ändå är Zeus nu förbittrad på mig och gör Thetis till viljes, vilken har famnat hans knän och med handen rört vid hans haka, tiggande ära och hämnd åt stadsförhärjarn Achilles. Snart, må du tro, får jag heta igen ›Strålöga, min älskling !‹ Men gå nu du och spänn för starkhovade hästarna åt oss, medan jag själv går i salarna in hos Zeus med egiden och mig beväpnar till kamp ; och sedan mig lyster att skåda, antingen Priamos’ son, den hjälmomstrålade Hektor, fröjda sig skall, när han varsnar oss två framträda i striden, eller om mången av troerna ock skall, stupad vid skeppen, giva sitt fett och sitt kött till föda åt hundar och fåglar.« Sade och bifall fick av den liljearmade Hera. Gick nu att spänna för vagn sina gyllenbetslade hästar Hera, den höga gudinnan, som fötts av väldige Kronos. Men under tiden Athene, den dottern av Zeus med egiden, lät i sin faders palats den smidiga skruden till golvet glida, som själv hon med händerna vävt uti skiftande färger ; därpå hon passade runt om sin barm Skysamlarens brynja 154 
 
 
 
 
 åttonde sången 390 400 410 420 och sina vapen tog för den tåreförvållande striden. Upp på den strålande vagnen hon steg och nu fattade lansen, tung och stadig och lång, med vilken hon kuvar i striden hjältarnes fylken, när vredgad hon är, den väldiges dotter. Hera med piskan då satte i fart sina hästar på stunden ; självmant knarrade himmelens port, den horerna vakta, dessa, som hava sig himmelen vid och Olympen betrodda, både att öppna den hopade skyn och att stänga den åter ; där med hästarna körde de ut under vinande piskslag. Men ifrån Ida dem varsnade Zeus, och betagen av vrede sände han Iris åstad, sitt gyllenvingade ilbud : »Skynda dig, Iris, fort ! Driv dem hemåt och låt dem ej nära komma ! Det aldrig går väl, om vi råka i strid med varandra. Ty jag vill säga en ting, och det ordet skall bliva besannat : jag slår förlamade för dem de raskt framsprängande hästar, kastar dem själva utav och slår sönder den rullande vagnen, och uppå tio välvande år skola icke de läkas från de gruvliga sår, som den flammande blixten dem bränner : att Strålöga må se, vad det är mot sin fader att strida. Ty jag är icke på långt när så vred och förbittrad på Hera : hon har för vana ju jämt att fördärva vad helst jag beslutit.« Sade. Då ilade bort vindfotade Iris med budet ; hän ifrån Idas toppar hon flög till den höga Olympen och framför porten just till den klyftuppfyllda Olympen mötte och hejdade dem och förmälde, vad Zeus hade hälsat : »Stannen, vart viljen I hän? Vilken dårskap har fattat ert sinne? Ej tillstäder Kronion, att hjälp I argiverna bringen, utan han hotar så här och skall också det sätta i verket : han slår förlamade för er de raskt framsprängande hästar, kastar er själva utav och slår sönder den rullande vagnen, och uppå tio välvande år skolen icke I läkas från de gruvliga sår, som den flammande blixten er bränner : att Strålöga må se, vad det är mot sin fader att strida. 155 
 
 
 
 
 iliaden 430 440 450 Ty han är icke på långt när så vred och förbittrad på Hera : hon har för vana ju jämt att fördärva vad helst han beslutit. Du däremot är den värsta, du oförsynta, såframt du verkligen djärves att lyfta mot Zeus din ofantliga glaven.« Så hon sade och ilade bort, snabbfotade Iris. Hera till orda då tog och talade så till Athene : »Ack då ! Men råda jag vill, du dotter av Zeus med egiden, att vi för dödliga människors skull mot Kronion ej strida, utan av dem må den ene förgås och den andre få leva, alltsom det faller sig. Nu må han själv efter planerna sina skipa emellan de stridande dom, såsom billighet kräver.« Så hon sade och körde så hem med de stampande hästar. Horerna spände ifrån hennes fagermaniga hästar, ledde dem in och bundo dem fast vid ambrosiska krubbor, ställde så vagnen lutande upp mot den skinande väggen. Bägge gudinnorna satte sig ner uppå gyllene stolar uti de övrige gudarnes krets med bedrövade hjärtan. Men ifrån Ida kom Zeus på den rullande vagnen i fyrsprång körande hem till Olympen igen till de samlade gudar. Hästarna spände åt honom ifrån jordskakaren starke, lyftade vagnen så upp på sitt ställ och den täckte med klädet. Själv till sin gyllene tron vittskådande fader Kronion trädde, och under hans steg då darrade hela Olympen. Men avsides från Zeus för sig själva Athene och Hera sutto och yttrade icke ett ord eller gjorde en fråga, men i sitt sinne han visste besked, och han talte och sade : »Varför sitten I där så försagda, Athene och Hera ? Tröttat er han I då ej i den mannafrejdade striden med att förgöra de troiske män, som I haten så gruvligt. Nej, det är visst, med den styrka jag har och så farliga händer, rubbas jag icke en gång av Olympens samtliga gudar ; och på er båda en darrning betog edra strålande lemmar, innan I hunnit att striden få se och dess rysliga bragder. 156 
 
 
 
 
 åttonde sången 460 470 480 Ja, och jag säga er vill, och det ordet jag skulle besannat : hade er träffat min blixt, då haden I aldrig på vagnen kommit tillbaka igen till Olympen och gudarnes salar.« Sålunda Zeus, men de knorrade då, Athene och Hera, sittande nära varann och mot troerna stämplande ofärd. Likväl Athene sig stilla förhöll och ingenting sade, fast mot sin fader hon fnös, av den vildaste vrede betagen, men i sitt bröst kunde Hera sin harm ej rymma och utbröt : »Faslige Kronosson, vad var det för ord, som du sade ? Oss är tillfullo ju känd din obetvingliga styrka, men det gör ändå oss ont om de tappre danaiske kämpar, som skola alltså förgås till råga på allt vad de lidit. Dock, vi dig lyda förstås och i kriget ej blanda oss mera men vi ett gagneligt råd vilja ännu argiverna giva, så att de måtte ej alla förgås för din mäktiga vrede.« Svarade då skysamlaren Zeus och sade till henne : »Värre ännu skall i morgon du se allsvåldig Kronion, om du kanhända har lust, stoltblickande, vördiga Hera, då han förstörelse gör på argivernas väldiga härsmakt. Förr skall i striden ej unna sig rast den förfärlige Hektor, innan vid skeppen sig reser igen den snabbe Achilles, uppå den dagen, då kämpa man skall i förfärande trängsel omkring Patroklos’ lik vid de dubbelstävade skeppen. Sålunda är det av gudar bestämt, och dig och din vrede frågar jag efter ej alls, om också till jordens och havets yttersta gränser du går, där Iapetos sitter och Kronos ; aldrig dem Solen, Himmelens son, med strålarna livar, aldrig en fläktande vind, utan Tartaros’ djup är omkring dem. Ej en gång, om du dit ville vandra på villande stigar, frågar jag efter din harm, ty din like ej finnes i fräckhet.« Sade. Men icke ett ord vitarmade Hera då svarte. Solens lysande bloss i Okeanos stupade neder, dragande efter sig natten mörk över bördiga jorden. 157 
 
 
 
 
 iliaden 490 500 510 Troerna sörjde, att solen gick ner, men för alla achaier innerligt efterlängtad och ljuv kom skymmande natten. Nu hölls med samtliga troerna ting av den strålande Hektor, sedan han fört ifrån skeppen dem bort till den virvlande strömmen uppå en plats, som var fri från de runtom liggande liken. Stigne av vagnarna neder på jord, de nu lyddes på talet, som Zeusälsklingen Hektor där höll med lansen i handen ; elva alnar den mätte i längd, och framme i ändan glimmade kopparen vass, och omkring den löpte en guldring ; denna han stödde sig på och till troerna talte och sade : »Lyssnen, I troer och dardanerfolk och samtliga hjälpfolk ! Nyss var mitt hopp att fördärva båd’ skepp och varenda achaier, förrän jag vände tillbaks till det vindomsusade Troja ; dock, innan dess blev det mörkt, och detta förnämligast frälsat både argivernas män och skeppen på stranden av havet. Gott, må vi lyda den maningen nu, som oss mörknande natten giver, och laga vår aftonvard. Nu lösen ur oken fagermaniga hästarna strax och given dem foder ; skynden därefter att frodiga får jämte oxar från staden bringa oss hastligen hit och hämten ur kamrarna hemma bröd och förfriskande vin och samlen en myckenhet bränsle ! Natten igenom hos oss intill morgontidiga Eos eldar må brinna i mängd, så att skenet går ända till himlen, för att de lockige män av Achaia ej måtte i natten giva sig flyende av över havets väldiga ryggar. Nej, ty de skola då ej gå ombord utan kamp eller omak, utan i stället skall mången av dem få att ännu därhemma ruva på såret, han fick av en pil eller stingande spjutudd, när han på skeppet sprang upp. Det skall lusten förtaga hos andra att gå med gruvlige Ares åstad mot de modige troer. Härolder, kära för Zeus, gån fram genom staden och bjuden gossar i ungdomens vår och de gamle med tinningen grånad 158 
 
 
 
 
 åttonde sången 520 530 540 550 ligga kring staden på vakt uppå tornen, som gudarne byggde ; kvinnornas svagare kön må se till att hålla i husen flammande eldar vid liv ; och noga må vakten besörjas, så att ej fienden listar sig in, medan hären är borta. Blive det efter mitt ord, I hästomtumlande troer ! Härmed vare då sagt, vad som nu är oss närmast av nöden, men när det dagas, då talas vi vid, I behjärtade troer. Och jag vill bedja och hoppas till Zeus och de övrige gudar att få dem jaga sin kos, dessa hundarna, sålda åt döden, vilka på skeppen förts hit av dödsgudinnorna själva. Ännu så länge i natt må vi endast ha vakt om oss själva, men när i morgon det gryr och vi hunnit oss kläda i vapen, väcka vi hetsiga striden på nytt vid de holkade skeppen. Då vill jag pröva och se, om den starke Tydiden från skeppen mig skall fördriva till Ilions mur eller jag skall med lansen göra ett slut på hans liv och gå bort med hans blodiga rustning. Ja, han i morgon får visa sin konst, om allenast han bida vågar mitt kommande spjut; dock tror jag, att då bland de främste stupa han skall för min stöt och kring honom en mängd av hans kämpar, efter det solen gått upp. Ack kunde jag lika så säkert vinna odödlighet själv och en evigt blomstrande ungdom och bliva ärad så högt som Athene och Foibos Apollo, som det är säkert, att dagen går upp för argivernas ofärd!« Sålunda talade Hektor, och troerna jublade bifall. Kämparne spände nu strax sina löddriga hästar ur oken, bundo därefter dem fast med tömmarna var vid sin stridsvagn, skyndade sedan att frodiga får jämte oxar från staden driva till hären i hast och att hämta ur kamrarna hemma bröd och förfriskande vin och att samla en myckenhet bränsle. Gudarne bragte de nu fulltaliga festhekatomber, offerångan av vindarna bars ifrån slätten till himlen, doftande ljuvligt, men togs ej emot av de salige gudar, 159 
 
 
 
 
 iliaden 560 utan försmåddes, ty djupt de hatade heliga Troja, Priamos själv och Priamos’ folk, lansfrejdade drottens. Sålunda troernas här, slagfärdig och full av förtröstan, natten igenom där låg med otaliga brinnande eldar. Som när på himmelen stjärnorna högt kring den lysande månen synas i strålande glans, då luften är alldeles stilla ; tydligt då skönjes var höjd och var däld och var udde på stranden, ovan i himmelen öppnar sig blå den oändliga etern, icke en stjärna är skymd, och i hjärtat gläder sig herden : lika otaliga nu mellan skeppen och strömmande Xanthos glimmade eldarna fram ifrån troernas här framför staden. Tusende eldar på slätten det brann, och kring varje av dessa sutto där femtio män i skenet av flammande elden. Hästarna stodo och tuggade spelt och det ljusare vetet, medan de bidade var vid sin vagn sköntronande Eos. 
 
 
 
 
 NIONDE SÅNGEN Beskickning till Achilles 10 20 Sålunda höllo nu troerna vakt. Bland achaierna åter rådde den hemskaste skräck, som är broder till bävande flykten, och av olidlig sorg voro alla de yppersta gripna. Såsom när västan- och nordanstorm, som från Thrakien blåsa, röra förenade upp det av fiskar vimlande djupet, kommande oförtänkt, och på havet den svartnade vågen tornar sig upp och en massa av tång uppkastar på stranden : sålunda rördes nu upp i achaiernas bröst deras hjärtan. Men Agamemnon, med hjärtat beklämt av den svåraste ängslan, vandrade kring och bjöd härolderna, klara i rösten, att de till ting skulle kalla vid namn var kämpe i hären utan att ropa, och själv bland de främste sig mödade drotten. Sorgsna de satte på tinget sig ner, och strax Agamemnon stod i församlingen upp, och tårar han göt, som en källa gjuter från klippans brant sitt mörka och skimrande vatten ; och under djupaste suckar han så till argiverna talte : »Hören, I vänner, ett ord, I argivernas furstar och rådsmän! Kronossonen, den mäktige Zeus, har förblindelse gruvlig sänt mig, den grymme, som lovade dock, att jag skulle förvisso vända som segrare hem ifrån Ilions grusade murar. Dock han ju stämplade endast på svek och mig bjuder till Argos vända föraktad nu hem, då så många jag mistat av hären. Så det behagar väl Zeus, den övermäktige guden, vilken har tinnarna redan förstört på otaliga städer och skall förstöra på många ännu, ty han härskar med allmakt. Därför så hören nu detta mitt ord, och må alla det lyda : låt oss på skeppen fly hem till den älskade fädernejorden ! 161 
 
 
 
 
 iliaden 30 40 50 60 Ingen förhoppning det finns, att vi taga det härliga Troja.« Så han sade, och runt förstummades alla, och länge sutto där tigande nu de bekymrade män av Achaia. Äntligen höjde sin röst Diomedes, väldig i härskri : »Atreus’ son, emot dig och din dårskap först jag mig vänder, såsom är lovligt på tinget, o drott ; bliv därför ej harmsen. Själv du min tapperhet smädade nyss för danaernas öron, kallande mig både veklig och rädd: – hur det är med den saken, känner ju hela argivernas här, både unga och gamla. Dig av tvenne blott e t t gav sonen av listige Kronos : konungaspiran han gav och den heder, som följer med spiran, tapperhet gav han dig ej, som är människans yppersta styrka. Sällsamme man ! och du tror nu förstås, att achaiernas söner äro så tröga till strid och så utan allt mod, som du säger ? Känner du själv en så brinnande lust att nu komma till hemmet, hissa då segel, ty vägen är fri, och därnere på stranden ligga de hundrade skepp, som följde dig hit från Mykene. Dock, de andra bli kvar av achaiernas lockiga söner, tills vi ha Troja förstört. Men välan, må ock samtliga dessa flykta på skeppen sin väg till den älskade fädernejorden : jag och Sthenelos stanna och slåss, till dess att vi målet vinna med Ilions stad, ty vår hitfärd leddes av gudar.« Sålunda talade han, och achaierna jublade bifall till Diomedes’ ord, den hästomtumlande hjältens. Därpå ibland dem stod upp den åldrige Nestor och talte : »Du är förvisso, Tydid, uti striden den tappraste kämpe, även i råd är du främst bland samtliga män av din ålder ; ingen skall tadla ditt ord av achaier, så många de äro, eller dig säga emot, men du kom ej till kärnan av saken. Också du är ju så ung, och till mig du en son kunde vara, ja, och min yngste därtill, men vet ändå att visligen orda bland argivernas drottar, och allt vad du sade var riktigt. Alltså, välan, då med heder jag själv kan mig kalla den äldre, 162 
 
 
 
 
 nionde sången 70 80 90 tager jag bladet från mun och nu kommer till saken, och ingen lärer förakta mitt ord, ej ens vår drott Agamemnon. Hemlös, laglös, släktingelös vill jag kalla den mannen, vilken kan finna sin lust i det gruvliga split mellan landsmän. – Men må vi lyda den maningen nu, som oss mörknande natten giver, och laga vår kväll. Fältvakterna alla på stunden lägre sig var på sin plats längs graven utanför vallen. Denna befallning jag ger åt de unga. Men du, Agamemnon, blive vår föregångsman, ty du är den överste drotten. Red för de äldste ett gille, ty slikt dig ägnar och anstår. Tälten du fulla ju äger av vin, som achaiernas fartyg dagligen frakta från Thrakien hit över villande havet, och du har allt vad till gille behövs och kan många befalla. Där kan i furstarnes krets du lyssna till den, som det bästa rådet oss giva förmår, ty ett dugande råd och ett ädelt tarva achaierna nu, då ju fienden nära till skeppen bränner den mängden av eldar, till fröjd för ingen ibland oss. Natten, som kommer, skall bringa fördärv eller frälsning åt hären.« Sade, och gärna de lyssnade till och maningen lydde. Strax fältvakterna tågade ut i sin krigarerustning ; somliga fördes av Nestors son Thrasymedes, och andra förde Askalafos an och Ialmenos, söner av Ares, andra Meriones, Afareus käck och Deipyros hjälten, somliga förde där ock Lykomedes, sonen av Kreion. Sju voro vakternas hövitsmän, och med vardera följde hundrade kämpar, som höllo i hand långskaftade spjuten, dessa nu gingo och lägrade sig mellan graven och muren, tände där eldar upp och lagade alla sin kvällsvard. Men Agamemnon Atriden achaiernas samlade furstar förde nu in i sitt tält och dem bjöd på ett lysande gille ; dessa då grepo sig an med de färdiga, väntande rätter. Men när de stillat hade sin lust till att äta och dricka, 163 
 
 
 
 
 iliaden 100 110 120 började åldringen först av dem alla att väva ett rådslag, Nestor, vars råd hade ofta förut som det bästa sig visat ; denne besinningsfull tog till orda ibland dem och talte : »Ärorike Atrid, du männernas drott Agamemnon ! Sluta med dig och börja med dig skall mitt tal, då så många krigares konung du är och har fått av den höge Kronion spiran och rätten i hand för att alla de övriga styra. Därför det höves isynnerhet dig så att tala som höra och att befrämja vart nyttigt förslag, som någon av hjärtat manas att lägga här fram, ty på dig avgörandet vilar. Och jag skall säga nu själv, vad som tyckes mig vara det bästa ; ty det skall ingen ett visare råd kunna finna än detta, varpå jag länge har tänkt i mitt sinne och ännu jag tänker, ifrån den dagen då du, Zeusättade, förde ur tältet bort från den vrede Achilles med våld den unga Briseis. Detta ej alls var oss andra till lags, och jag själv ju dig ivrigt sökte att råda ifrån ; dock du, förledd av din stolthet, kränkte den tappraste man, som är hedrad av gudarna själva, rövade äreskänken, han fått, och behåller den ännu. Men låt oss ännu betänka likväl, hur vi honom må blidka både med vinnande ord och med honom behagliga skänker.« Honom svarade då härskarornas drott Agamemnon : »Gubbe, du for ej med lögn, då du mina förseelser nämnde. Jag var förblindad, jag nekar det ej. – Ja, härar i sanning väger den krigare upp, som är hjärtligen kär för Kronion, såsom han denne nu hedrade högt och achaierna kväste. Dock, vad jag felade nyss, då jag lydde mitt villade sinne, vill jag försona igen och betala omätliga böter, och för er alla jag nämna nu skall mina lysande skänker. Tio talenter i guld och ett tjog blankskinande kittlar, sju trefötter, dem elden ej rört, tolv kraftiga hästar, tävlingshingstar, som vunnit sig pris med fötterna ofta : fattig i sanning ej vore en man på gods eller åkrar 164 
 
 
 
 
 nionde sången 130 140 150 eller på kosteligt guld, om han ägde så många klenoder, som uti tävlan åt mig starkhovade hingstarna vunnit. Vidare kvinnor sju, förfarna i härliga slöjder, Lesbiska flickor, som jag, då han tagit det dejliga Lesbos, valde mig ut som de fagraste sju ibland skaror av kvinnor. Dessa åt honom jag ger, och med dem skall den unga Briseis följa, som rövat jag har, och den dyraste ed skall jag svärja, att hennes läger jag aldrig besteg eller njöt hennes famntag, såsom i människosläktet är sed mellan mannen och kvinnan. Alla de skänkerna lämnar jag strax, och om gudarne sedan låta oss härja en gång den ståtliga Priamosstaden, skall han få rikligen lasta sitt skepp med guld och med koppar, sedan han brutit oss väg och achaierna bytet fördela, och skall få själv utvälja åt sig av trojanskorna tjugu, som näst argiviska Helena själv de skönaste äro. Och om till Argos vi komma igen, det välsignade kornland, skall han få bliva min måg; jag skall honom så högt som Orestes hedra, min älskade son, som i härlighet fostras i hemmet. Trenne döttrar jag har i min väluppmurade kungsgård ; vilken av dessa han vill, Chrysothemis, Ifianassa eller Laodike, före han hem som sin maka till Peleus ; brudskatt kräver jag ej, men skall själv med den rikaste hemgift rusta min dotter ut, såsom aldrig en fader tillförne. Och sju blomstrande städer därtill är jag villig att giva : Enope, Hire med grönskande ängd och Kardamyle får han, Ferais heliga stad och Antheia med ymniga beten, Pedasos, druvornas ort, och Aipeia, den tjusande staden, liggande alla vid sjön och ytterst mot sandiga Pylos. De, som i städerna bo, äro rika på får och på oxar, och han med skänker skall hedras av dem liksom en evärdlig, och de sin rikliga skatt skola gälda inunder hans spira. Detta åt honom jag ger, om han blott vill förgäta sin vrede. Måtte han blidkas – oblidkeligt hård är ju Hades allena, 165 
 
 
 
 
 iliaden 160 170 180 190 därför av samtliga gudar han ock är oss människor ledast –; men må han underordna sig mig, i den mån jag är högre och kan berömma mig ock av att vara den äldre till åren.« Honom svarade då vagnskämpen Gereniske Nestor : »Ärorike Atrid, du männernas drott Agamemnon ! Icke föraktliga gåvor det är, som du bjuder Achilles. Fort, må vi välja då lämpliga män och dem låta på stunden hän till Peliden Achilles’ tält skyndsamligen vandra. Eller välan, jag skall välja dem själv, och jag hoppas de lyda. Främst och som ledare Foinix må gå, den gudarnes älskling, och så den reslige Ajas därnäst och den ädle Ulysses ; följe av härolder Odios med och Eurybates även ! Bringe man vatten för händerna hit och befalle man tystnad, att till Kroniden Zeus vi må nu om förbarmande bedja.« Sagt, och dem alla behagade väl den mening, han yttrat. Strax över händerna göto på dem härolderna vatten, bålarna ända till brädden med vin av svennerna fylldes, bägarna skänkte de i och buro omkring dem till alla. Men när av vinet de stänkt och druckit så mycket dem lyste, gingo de ut ur Atridens tält med skyndande fotsteg. Ivrigt förmanade dem vagnskämpen Gereniske Nestor, medan han menande såg på envar och mest på Ulysses, att försöka nu allt för att blidka den ädle Achilles. Därpå de vandrade hän längs stranden av brusande havet under en brinnande bön till jordomfamnarn Poseidon, att Aiakidens trotsiga själ måtte blidkas med lätthet. Men när omsider de nått Myrmidoniska tälten och skeppen, funno de hjälten förnöjande sig med den klingande lyran, konstarbetad och skön och med silverglänsande skruvblock ; denna ur bytet han valt, då han härjat Eetions kungsstad, och nu förnöjde sig med, och hans sång var om hjältebedrifter. Ensam Patroklos där satt under tystnad mittemot vännen, väntande, tills Aiakiden sin sång hunne sjunga till ände. 166 
 
 
 
 
 nionde sången 200 210 220 Trädde då männerna fram med den ädle Ulysses i spetsen, tills framför hjälten de stodo, och upp sprang häpen Achilles, hållande lyran på arm, ifrån stolen, på vilken han suttit ; sammalunda Patroklos steg upp, då han varsnade männen. Räckte då handen åt dem den snabbe Achilles och sade : »Hell ! Skall jag sådana vänner få se ! Det var då en glädje ! Är jag än harmsen, så ären dock I bland achaier mig kärast.« Sade den ädle Achilles och in dem förde i tältet och gav på stolar dem plats uppå purpurhyenden sköna, och till Patroklos han talade strax, som stod i hans närhet : »Hämta nu fram, o Menoitios’ son, en drygare vinbål, blanda ett starkare vin och fyll bägarna i åt oss alla, ty mina käraste vänner det är, som gästa i tältet.« Sagt, och Patroklos då lydde på stund sin älskade stridsbror. Denne nu framdrog själv uti skenet av elden en köttbänk, lade de saftiga ryggarna dit av en bock och en gumse, lade där också en gödgaltsrygg med det dallrande fettet. Och nu Automedon köttet höll i, och Achilles högg sönder och skar behändigt isär och stack skivorna sedan på stekspett, medan Patroklos fyrade på och fick elden att blossa. Men sedan veden bränt ned och de lekande lågorna slocknat, rakade glöden de jämn, och Achilles höll spetten däröver, stödda på gafflar, och strödde nu på det välsignade saltet. Och när han allt hade stekt och det flyttat till anrättningsbordet, brödet Patroklos då tog och det satte i prydliga korgar runtom på bordet fram, och Achilles fördelade köttet. Därpå han satte sig själv med ansiktet vänt mot Ulysses inne vid innersta vägg och befallde nu vännen Patroklos offra åt gudarna först, och han förstlingsskivorna brände. Därpå de grepo sig an med de färdiga, väntande rätter, men när de stillat hade sin lust till att äta och dricka, Ajas gav Foinix en vink ; det märkte den ädle Ulysses, fyllde pokalen med vin, drack Achilles till och begynte : 167 
 
 
 
 
 iliaden 230 240 250 »Hell dig, Achilles ! Ja, ej ha vi brist på den rikaste fägnad varken hos Atreus’ son Agamemnon i hövdingatältet eller nu här hos dig ; fullt opp av de läckraste saker vankas på bordet, men ej står vår håg till förlustande gillet, därför att ängslan oss tär för det olycksöde vi skönja. Tvivelaktigt det är, om achaiernas skepp skola frälsas eller förstöras, så vida ej du vill med kraften dig väpna. Lägrade äro på vakt helt nära till skeppen och muren Trojas behjärtade män och dess frejdade vapenförvanter, brännande eldar i tusendetal, och de tänka ej längre låta sig hejda, men störta sig in på de beckade skeppen. Därtill Kronion åt dem ger nu lyckobådande tecken, blixtrande gång på gång, och Hektor i trotsande styrka rasar nu vilt i förlitan på Zeus och frågar ej efter människor mer eller gudar en gång och är gripen av vanvett. Ivrigt han önskar, att snart må sig te den gudomliga Eos ; då vill han förstävsprydnaden strax borthugga på skeppen, flottan förbränna med härjande eld och achaierna själva döda vid skeppen, då skrämda de bli av den bolmande röken. Svåra jag räds i min själ, att de evige göra till sanning dessa hans hotelser snart, och att ödet bestämt åt oss själva döden vid Ilion, långt från det hästuppammande Argos. Därför stå upp, om frälsa du vill, fast i yttersta stunden, undan trojanernas storm den beträngda argiviska hären ! Själv skall du efteråt ångra dig visst, och det icke är möjligt finna en bot, sedan skadan är skedd ; så betänk då i tide, hur mot förgörelsens dag du må värja achaiernas söner ! Käre, dig lades på hjärtat ett ord av Peleus din fader, uppå den dagen han sände dig bort ifrån Fthia till hären : ›Segerkraften, min son, skola Pallas Athene och Hera giva dig, om de så vilja, men själv lägg band på det stolta sinne, som bor i ditt bröst, ty ett vänsällt sinne är bättre. Sky det förgörelsebringande split för att bliva dess mera 168 
 
 
 
 
 nionde sången 260 270 280 290 hedrad av hela argivernas här, både unga och gamla.‹ Detta var åldringens ord, men det glömmer du. Nu dock omsider sluta och glöm din förbittrade harm ; ty åt dig Agamemnon bjuder en fullgod bot, om du blott vill förgäta din vrede. Och om du bara vill lyssna nu till, så skall jag dig nämna alla de skänker, som nyss i sitt tält Agamemnon dig lovat. Tio talenter i guld och ett tjog blankskinande kittlar, sju trefötter, dem elden ej rört, tolv gångare starka, tävlingshingstar, som vunnit sig pris med fötterna ofta : fattig i sanning ej vore en man på gods eller åkrar eller på kosteligt guld, om han ägde så många klenoder, som uti tävlingsspel Agamemnons hingstar ha vunnit. Vidare kvinnor sju, förfarna i härliga slöjder, Lesbiska flickor, som han, då du tagit det dejliga Lesbos, valde sig ut som de skönaste sju ibland skaror av kvinnor. Dessa han skänker åt dig, och med dem skall den unga Briseis följa, som rövat han har, och den dyraste ed skall han svärja, att hennes läger han aldrig besteg eller njöt hennes famntag, som är naturligt och lovligt, o drott, så för män som för kvinnor. Alla de skänkerna giver han strax, och om gudarne sedan låta oss härja en gång den ståtliga Priamosstaden, skall du få rikligen lasta ditt skepp med guld och med koppar, sedan du brutit oss väg och achaierna bytet fördela, och skall få själv utvälja åt dig av trojanskorna tjugu, som näst argiviska Helena själv de skönaste äro. Och om till Argos vi komma igen, det välsignande kornland, skall du få bliva hans måg och skall lika så högt som Orestes hedras, hans älskade son, som i härlighet fostras i hemmet. Trenne döttrar han har i sin väluppmurade kungsgård ; vilken av dessa du vill, Chrysothemis, Ifianassa eller Laodike, före du hem som din maka till Peleus ; brudskatt kräver han ej, men skall själv med den rikaste hemgift rusta sin dotter ut, såsom aldrig en fader tillförne. 169 
 
 
 
 
 iliaden 300 310 320 Och sju blomstrande städer därtill är han villig att giva : Enope, Hire med grönskande ängd och Kardamyle får du, Ferais heliga stad och Antheia med ymniga beten, Pedasos, druvornas ort, och Aipeia, den tjusande staden, liggande alla vid sjön och ytterst mot sandiga Pylos. De, som i städerna bo, äro rika på får och på oxar, och du med skänker skall hedras av dem liksom en evärdlig, och de sin rikliga skatt skola gälda inunder din spira. Detta han giver åt dig, om du blott vill förgäta din vrede. Och är Atriden nu själv för ditt hjärta för mycket förhatlig, han och hans skänker, så tänk på de andra achaierna alla, som i sitt läger beträngda nu stå, och som skola dig hedra liksom en gud ; ja, ovanskeligt lov kan du vinna ibland dem. Hektor du fälla nu kan, då han tätt inpå livet dig kommer, driven av dödsraseri, och förmenar, att ingen hans like finns i danaernas här bland de många, som kommo på skeppen.« Honom svarade då snabbfotade hjälten Achilles : »Ädle Laertesson, du mångförslagne Ulysses ! Alltså jag tvungen väl är att ge öppet tillkänna min mening, huru jag tänker härom, och hur också det kommer att hända, för att den ene och andre av er ej må sitta och truga. Vederstygglig mig är såsom Hades’ portar den mannen, vilken bär annat i själen fördolt och annat på tungan ; därför ock säger nu jag, vad som tyckes mig vara det bästa. Varken av Atreus’ son Agamemnon jag lärer bevekas eller av hela danaernas här, då ju tacken är ingen för att mot fiendemännen man slåss utan rast eller vila. Hemmasittaren lika ju får med den trägnaste kämpe, lika är hedern, som bliver till del åt en feg och en tapper, samma är döden till sist för en dådlös man och en bragdrik. Intet jag har i behållning för allt vad mitt hjärta fått utstå, medan jag vågade ständigt mitt liv för att kämpa och strida, utan som fågeln ger allt åt de fjäderlösa små ungar, 170 
 
 
 
 
 nionde sången 330 340 350 när den en munsbit hittar, och själv under tiden far illa, så har ock jag utan sömn mångfaldiga nätter fått vaka, blodiga dagar jämväl har jag genomkämpat så många, medan jag stridde mot män – för Atridernas kvinnor, kantänka. Tolv befolkade städer jag re’n har förhärjat på sjötåg, elva desslikes till lands uti troernas bördiga rike, och ur dem alla i byte jag tog en mängd ädla klenoder, förde dem samtliga hit och dem gav åt Atrid Agamemnon. Denne tog bytet, som suttit i ro under tiden vid skeppen, delade med sig helt litet därav, och det mesta behöll han. Hedersgåvor likväl han åt drottar och hövdingar skänkte ; dem ha de än i behåll, och allenast från mig bland achaier tog han min hjärtanskär och behåller. Ja låt honom fröjdas i hennes armar ! Vad göres behov, att argiver mot troer ligga i krig ? Varför seglade hit med den samlade hären denne Atriden ? Ja säg, var ej lockiga Helena orsak ? Äro bland människors barn då Atriderna kanske de enda, vilka en kvinna ha kär ? Nej envar, som är manlig och ädel, älskar och skyddar väl sin, såsom jag nu ock älskade henne djupt av min innersta själ, fast jag henne förvärvat med lansen. Nu, då min äreskänk han ur armarna svikligen ryckt mig, spare han sina försök ; jag är varnad och tror honom icke. Nej, må han rådas, Ulysses, med dig och de övrige drottar, hur han skall värja utav den förhärjande elden från skeppen. Mig förutan ju mycket minsann har han redan bedrivit och byggt nu muren och dragit en grav tätt utanför denna, djup och väldig och bred, och slagit ner pålar inom den ; dock skall han icke ens så kunna mannaförgöraren Hektor hålla tillbaks. Men så länge som jag bland achaierna stridde, vågade aldrig Hektor att långt ifrån murarna kämpa, utan allenast till eken han kom framför Skajiska porten. Där han mig bidde en gång, och med nöd slapp han undan min anstorm. 171 
 
 
 
 
 iliaden 360 370 380 Nu, sedan mera ej kämpa jag vill med den härlige Hektor, bringar i morgon jag offer åt Zeus och de övrige gudar, drager så skeppen i sjön och lastar dem rikligt med byte. Då skall du se, om du vill, och om sådant dig ligger om hjärtat, huru på fiskrik stråt utåt bred Hellespontos min flotta simmar i morgonens ljus under kämparnes ivriga årtag ; och om en lyckosam färd mig förunnar den höge Poseidon, länder på tredje dagen jag fram till det bördiga Fthia. Gods har jag hemma i mängd, som jag lämnade kvar vid min hitfärd, och jag för med härifrån rödskimrande koppar och guldgods, ävensom gråblankt järn och fagergördlade kvinnor, som jag vid lottningen fått ; men min hedersgåva har skändligt givaren tagit igen, den mäktige drott Agamemnon, Atreussonen. Så säg honom allt, som jag ger dig i uppdrag, öppet och högt, för att också de andra achaier må harmas, om han nu hoppas att än någon mer av danaerna narra, såsom han alltid är fräck ; men åtminstone mig lär han icke djärvas i ögonen se, fast en hund kan ej vara så oblyg. – Varken i råd eller dåd vill jag hava med honom att skaffa, ty han har gäckat och kränkt mig en gång, men skall ej mig ånyo fånga med ord ; må han nöja sig nu, och för mig må han gärna skynda till fall, då nu styraren Zeus honom rövat förståndet. Vidriga äro mig skänkerna hans, och jag struntar i honom. Ej om han bjöde mig tio, ja tjugu gånger så mycket, som han besitter i dag och kan möjligen ännu förvärva, eller som strömmar ihop till Orchomenos’ stad eller Thebe uti Egyptens land, där rikedom hopas i husen – hundrade portar har staden, och ut genom var av dess portar köra med hästar och vagnar till strids tvåhundrade kämpar –; nej, om otalig var skänkernas mängd såsom sanden och stoftet, icke ens då kunde sinnet på mig Agamemnon beveka, innan han gäldat till fullo mig bot för den kränkande skymfen. 172 
 
 
 
 
 nionde sången 390 400 410 420 Ej vill jag hava till viv någon dotter av kung Agamemnon, vore hon också så skön som den gyllene kärleksgudinnan och kunde tävla i slöjd med den visa gudinnan Athene ; henne jag äktar dock ej. Må han välja en annan achaier, en, som är honom till lags och är större i konungavälde. Ty om de högste bevara mitt liv och jag kommer till hemmet, då skall nog Peleus själv åt sin son utsöka en maka. Många achajiska kvinnor det finns uti Hellas och Fthia, döttrar till lysande män, som städerna skydda i landet ; vilken av dessa jag vill, till min älskade hustru jag tager. Ofta en innerlig längtan jag känt i mitt manliga hjärta att få därhemma, förent med en värdig och älskande maka, njuta den rikedom all, som min åldrige fader har samlat. Ingenting värda mot livet för mig äro alla de skatter, vilka man säger att Ilion ägt, den blomstrande staden, fordom i fredens tid, innan ännu achaierna kommit, eller den rikedom all, som av tröskelstenen förvaras borta i Pythos däld åt den siande Foibos Apollo. Taga sig kan man med svärd både oxar och yppersta fårhjord, skaffa sig kan man den vackraste häst och den skönaste trefot ; o, men en människas själ, den griper och fångar man icke, så att den vänder igen, när den flytt över tändernas stängsel. Mig har min moder förtalt, den silverfotade Thetis, att tvåfaldig den skickelse är, som mig leder till döden : stannar jag kvar för att kämpa här än kring Ilions murar, då blir om intet min hemkomstdag, men min ära ovansklig ; vänder jag däremot hem till den älskade fädernejorden, då är min ära förspilld, men länge jag kommer att leva, och ej skall snarligen randas den dag, då jag hinnes av döden. Även er andra jag hade väl lust till att giva det rådet hemåt att segla igen, ty aldrig I skolen få skåda tronande Ilions fall. Vittblickande Zeus över staden håller sin skyddande hand, och av mod är folket besjälat. – 173 
 
 
 
 
 iliaden 430 440 450 Vandren I därför tillbaks och given achaiernas furstar om eder sändning besked – ett hedrande värv för de äldste –, och må ett annat och bättre förslag de betänka i sinnet, vilket kan skeppen frälsa åt dem och vid holkade skeppen också achaiernas här, ty det råd, som de togo nu senast, är ej att tänka på alls, då min vrede ej låter sig blidka. Foinix må stanna hos oss och ligga här kvar över natten för att på skeppen följa mig åt hem till fädernejorden tidigt i morgon, ifall han så vill, ty han tvingas ju icke.« Så var Achilles’ svar, och de alla förstummade sutto, häpnande över hans ord, ty han väldigt och hotande talat. Äntligen svarade då vagnskämpen, den åldrige Foinix, brusten i gråt, ty hans ångest var stor för achajiska skeppen : »Tänker du verkligen nu på din hemfärd, ädle Achilles, och vill du alldeles ej snabbseglande skeppen försvara mot den förhärjande eld, sedan vreden har gripit ditt sinne ; hur skall då jag utan dig, mitt älskade barn, kunna ensam stanna här kvar ? Ty med dig jag sändes av åldrige Peleus, uppå den dagen han sände dig bort ifrån Fthia till hären, barnslig, ej övad ännu i det allförgörande kriget eller att tala på ting, där ej mindre berömmelse vinnes ; därför han sände mig med, för att lära jag skulle dig allting, både att bliva en talare god och en dugande hjälte. Därför vill icke av dig, mitt älskade barn, jag nu lämnas, nej icke ens, om en gud mig lovade själv, att han släta skulle min rynkiga hud och mig göra till blomstrande yngling, sådan från Hellas jag drog, där kvinnorna äro så fagra, sedan jag råkat i kiv med min far, Ormeniden Amyntor. Gramse han blivit på mig för sin fagerhåriga frilla, vilken han fjäsade för, med förakt för sin maka, min moder. Då nu min moder alltjämt under knäfall tiggde och bad mig att gå med frillan i säng, så att leda hon finge för gubben, gjorde jag, såsom hon bad, men min fader, som anade oråd, 174 
 
 
 
 
 nionde sången 460 470 480 for i förbannelser ut och de rysliga hämndegudinnor skrikande bad, att i skötet på mig måtte aldrig i tiden sitta en älskad son av mig själv ; och förbannelsen uppfylld blev av den underjordiske Zeus och Persefone hemska. Honom jag tänkte då på att förgöra med eggade kopparn ; harmen dämpades dock av en gud, som mig förde till minnes folkets blivande dom, och hur människor skulle mig smäda, och bland achaier jag ej ville fadermördare heta. Men det omöjligt var för mitt sinne att längre fördraga att gå därhemma i huset omkring hos min vredgade fader. Vänner och fränder, mån tro, då kommo omkring mig och ivrigt sökte med böner att hålla mig kvar uti fädernehemmet ; många de fetaste får och oxar med släpande fötter slaktades, många av svinen jämväl med det dallrande fettet sveddes och stektes på spett i Hefaistos’ lekande lågor ; därtill en myckenhet vin blev drucket ur åldringens vinkrus. Nio nätter å rad de omkring mig natten igenom vaktade, turande om, och aldrig de eldarna släckte, varken den elden, som brann under pelargången vid porten, eller den andra, som brann framför kammardörren i hallen. Men när den tionde natten bröt in med sitt skymmande mörker, sprängde jag kammarens dörr med dess välinfogade flyglar, smög mig på gården ut och mig svingade lätt över muren, och av de vaktande ingen mig såg och av tärnorna ingen. Fjärran jag flydde nu bort genom Hellas’ rymliga ängder, ända tills bördiga Fthia jag hann, fårhjordarnas amma, och till kung Peleus kom, och kungen tog vänligt emot mig och fick mig sedan så kär, som en fader kan någonsin älska endaste sonen, sin ålderdoms fröjd, som allting skall ärva. Rikedom skänkte han mig och en myckenhet folk att behärska, och som Dolopernas drott jag bodde på gränsen av Fthia. Och till den man, som du är, du gudalike Achilles, fostrade jag dig och älskade ömt, ty du ville med ingen 175 
 
 
 
 
 iliaden 490 500 510 eljest till gille gå bort eller äta därhemma i borgen, förrn på mitt knä jag satte dig upp och sovlet skar sönder åt dig och matade dig och bägaren höll dig till munnen. Många gånger du vätte då ner uppå bröstet min livrock, sprutande vinet ur mun, i din första besvärliga barndom. Sålunda mycket för dig jag gjorde och mycket jag utstod, ty då jag såg, att mig själv var en ättling av gudarne nekad, valde jag dig till min son, du gudalike Achilles, för att i kommande tid du mig måtte beskärma mot ofärd. Därför, Achilles, lägg band på ditt häftiga sinne ! Dig anstår icke ett hjärta så hårt, då ju gudarne själva förbarmas, vilka i ära och kraft och i härlighet äro långt större. Dessa med heliga löften likväl och med rökelseoffer eller med offerånga och vin av de dödlige blidkas, allt under böner, så ofta sig en har förbrutit och felat. Bönerna äro ju döttrar av Zeus, allhärskande guden, halta och rynkiga barn, som med skygga och bävande blickar vandra bakefter i brottets spår och sörjande skrida. Brottet är hurtigt och lätt på sin fot och därför dem alla lämnar bakefter sig långt och hinner att över all jorden göra åt människor ont ; men helande följa de efter. Den som då vördnadsfullt Zeusdöttrarna kommer till mötes, honom välsignelse rik de beskära och höra hans böner ; men den som avslår hårt och de heliga visar ifrån sig, honom klaga de an hos sin fader och bedja, att brottet måtte ledsaga hans fjät, tills plikta han fått med sin skada. Därför, Achilles, låt även hos dig Zeusdöttrarna fromma njuta den vördnadsgärd, som vart ädelt hjärta dem ägnar. Ja, om Atriden ej bjöde dig bot och dig lovade större giva med tiden, men härdade fram i sin häftiga vrede, aldrig jag både dig då att kasta din vrede ifrån dig och att argiverna skynda till hjälp, så behövligt det vore. Nu både mycket han bjuder dig strax och mera med tiden, 176 
 
 
 
 
 nionde sången 520 530 540 550 och för att bedja dig sände han hit de ypperste männer, valda ur hela achaiernas här, och som äro dig kärast bland argiver. Låt icke nu dem förgäves ha talat eller gjort vandringen hit ! Men förut var din vrede ju skälig. Sådant om forntidshjältarne ock våra sägner förtälja, hurusom mången av dem blev gripen av sjudande vrede, men lät sig ändå med vänliga ord och med skänker försona. Själv jag en händelse minns, som ej nyss, men för längesen timat, alldeles noga och skall den för er, mina vänner, berätta. Jo, det var så, att kureternas här och aitolernas kämpar lågo i strid omkring Kalydons stad och förgjorde varandra ; tappra aitolernas folk det tjusande Kalydon värjde, medan kureternas folk däremot ville staden förstöra. Detta aitolernas ve guldtronande Artemis vållat, harmsen på Oineus kung, som ej skördeoffer åt henne bragt på sin bördiga mark, ty envar av de evige gudar njutit sin festhekatomb, men ej hon, Tordönarens dotter – om han det glömt eller aldrig betänkt, men han felade svåra. Artemis pilälskarinnan då strax, förtörnad på Oineus, drev en vidunderlig galt med fragga kring betarna vita in på hans blomstrande mark, där han bökade efter sin vana, och där han också en mängd högstammiga, ljuvliga fruktträd ryckte med rötterna upp, så att blommorna lågo på jorden. Honom dock Oineus’ son Meleagros fällde omsider, sedan från städerna runt han jägare samlat och hundar, ty ej lät besten sig kuva minsann av allenast ett fåtal, ty han vidunderlig var, och många han bragte på bålet. Men om hans huvud, när dödad han var, och om borstiga huden väcktes förfärande väsen och skrik av den höga gudinnan mellan kureternas folk och aitolernas modiga söner. Medan då än Meleagros var med, den dråplige hjälten, gick det kureterna illa, och ej de förmådde i striden utanför murarna hålla då stånd, så många de voro. 177 
 
 
 
 
 iliaden 560 570 580 Men sedan hjälten betagits av harm, som sinnet i bröstet sjudande gör på envar, om han också den klokaste vore, då satt han overksam, under groll mot sin moder Althaia, hemma i borgen kvar hos Kleopatra, sköna gemålen. Henne Marpessa en gång, Euenos’ tjusande dotter, födde med Idas, den starkaste man av alla, som levde då uppå jord, ty han djärvdes ju ock att mot Foibos Apollo spänna sin båge och taga igen skönanklade bruden. Dottern Kleopatra se’n av föräldrarna hemma i borgen namnet Alkyone fick till ett minne av detta, hur modern, rönande likadan lott som den klagande Alkyon-fågeln, grät, när hon rövades bort av den strålande Foibos Apollo. Alltså han dvaldes nu jämt hos sitt viv och lät sjuda sin vrede, som var av modrens förbannelser väckt, då hon under sin smärta ivrigt till gudarne bad att få hämnd för sin dödade broder, häftigt med händerna slog på den näringsalstrande jorden och ner till Hades skrek och Persefone, hemska gudinnan, medan på knä hon sjönk och med tårar fuktade barmen, att låta sonen förgås ; och bönen från Erebos hörde nattomhöljda Erinys, vars bröst än aldrig bevektes. Men omkring murarna plötsligt ett larm och ett buller nu hördes, redan man tornen besköt ; då sände aitolernas äldste gudarnes ypperste präster som bud och bådo, att hjälten skulle gå ut till försvar, och lovade härliga gåvor : där som på slätten kring Kalydons stad var den fetaste jorden, bjödo de honom att välja sig ut den yppersta jordlott, femtio tunnland stor, av vinplanteringar hälften och utav trädlös mark den andra hälften till åker. Innerligt honom besvor vagnskämpen den åldrige Oineus, kommen i bedjande skick till tröskeln av höga gemaket, bankande ivrigt på dörren och fallande sonen till fota ; innerligt bådo hans systrar jämväl och hans vördade moder ; 178 
 
 
 
 
 nionde sången 590 600 610 dock ju mera man bad, dess mera han vinkade avslag ; innerligt bådo jämväl hans bästa och käraste vänner ; allt var förgäves, de mäktade ej att beveka hans hjärta, förrän mot boningen haglade skott och kureterna redan tornen bestego och satte i brand den ståtliga staden. Då under klagan och gråt hans fagergördlade maka bad honom ivrigt och räknade upp de lidanden alla, vilka bebyggarne övergå uti stormade städer : männen bli slagna ihjäl, all staden lägges i aska, fagergördlade kvinnor och barn bortsläpas av ovän. Häftigt han skakades upp, då han hörde eländet beskrivas, och gick nu genast åstad och tog på sig sin blänkande rustning. Sålunda olycksdagen han bort från aitolerna värjde, lydande hjärtats röst, men de många och härliga skänker ville de längre ej ge, och för intet han värnade staden. Var du ej sålunda sinnad, min son, och låt icke en gudom få dig förleda till slikt ! Och det bliver ju värre att skeppen värna, när redan de stuckits i brand. Nej kom, medan skänker än stå att få, och du skall som en gud av achaierna hedras. Men om du skänker förutan går med i den mördande striden, lider din ära en knäck, om än aldrig så mycket du segrar.« Honom svarade då snabbfotade hjälten Achilles : »Foinix, du gudarnes vän, du älskade gamle ! Ej denna ära jag tarvar ; jag tänker, att Zeus gett mig ära till fyllest, vilken vid skeppen förbliva mig skall, så länge som andan ännu är kvar i mitt bröst och jag orkar att fötterna röra. Men nu en annan sak, som jag beder dig lägga på hjärtat : sitt nu ej mer och förvirra min själ med din suckan och klagan, för att Atriden göra till lags ; ty det höves dig icke hålla med honom, och minns, att i hat kan min vänskap förbytas. Snarare borde du kränka med mig den man, som mig kränker. Kom och bliv konung med mig och tag hälften av konunga- hedern ! 179 
 
 
 
 
 iliaden 620 630 640 Dessa må bringa mitt svar, men stanna du kvar för att sova här i den mjukaste bädd, och när morgonrodnaden uppgår, skola vi fatta beslut, om vi fara dit hem eller stanna.« Sagt, och med ögonbrynen en vink han gav åt Patroklos att låta bädda åt Foinix en säng, för att bägge de andra skulle förstå att gå hem ur hans tält. Då höjde i kretsen Ajas, Telamons härlige son, sin stämma och talte : »Ädle Laertesson, du mångförslagne Ulysses ! Kom, låt oss gå, ty det ser mig ej ut, som vi vunne vårt syfte med vårt besök här i kväll, och vi måste på ärendet skyndsamt bringa danaerna svar, så dåligt det också nu bliver, ty de nu sitta och vänta helt visst. Men Achilles, det ser jag, har åt den vildaste vrede gett rum i sitt manliga hjärta. Ej han sig vårdar, den gruvlige, ens om kamraternas vänskap, fastän vi ingen ju hedrade så invid skeppen som honom. Obarmhärtige ! Mången likväl för sin mördade broder eller sin egen dödade son har ju tagit mot mansbot ; då blir den skyldige kvar på sin gård, när han rundligen bötat, medan den andre betvingar sin harm och sitt manliga hjärta, då han fått boten i hand. Men en oförsonlig och ilsken vrede ha gudarne tänt i ditt bröst och det blott för en flicka, blott för en enda ; vi bjuda dig sju, som de fagraste äro, och jämte dessa så mycket. Min vän, låt ditt hjärta bevekas, vörda din gästvänsplikt, ty på alla danaernas vägnar sitta vi under ditt tak, och de bästa och käraste vänner tro vi oss vara till dig bland achaier, så många de äro.« Honom svarade då snabbfotade hjälten Achilles : »Ajas, du Telamons son, Zeusättade krigarehövding ! Nästan vart ord, som du sagt, har du talat som utur mitt hjärta. O, men av galla vill sprängas mitt bröst, när jag tänker på detta, hurusom mitt i argivernas krets mig så skymfligt bemötte Atreussonen, som vore jag blott en den uslaste främling. Vandren I därför tillbaks och förtäljen, vad eder jag svarat. 180 
 
 
 
 
 nionde sången 650 660 670 680 Icke jag tänker bekymra mig alls om det blodiga kriget, innan den mäktige Priamos’ son, den gudomlige Hektor, till Myrmidonernas läger och skepp sig stormande närmar, huggande neder argivernas män och förbrännande skeppen. Dock vid mitt eget tält och mitt beckade skepp lär väl Hektor rygga tillbaka för strid, om han också är aldrig så hetsig.« Sagt. Och med dubbelpokalen i hand nu de andra av vinet stänkte och gingo längs skeppen tillbaks med Ulysses i spetsen. Och nu Patroklos svennerna bjöd och de tjänande tärnor bädda åt Foinix i ordning på stund i den stadiga sängen. Tärnorna skyndade hän på hans bud och bäddade sängen både med bolster och ulliga skinn och det finaste linne. Där gick den gamle till ro och förbidade heliga Eos. Hjälten Achilles själv längst inne i präktiga tältet sov, och hos honom i bädd steg en flicka med rosiga kinder, vilken från Lesbos han fört, Diomede, en dotter av Forbas ; och mitt emot gick Patroklos till sängs, och hos honom sig lade fagergördlade Ifis, en mö, som åt honom Achilles skänkt, när Enyeus’ stad, högtliggande Skyros, han intog. Men då de andra nu kommo tillbaks till Atriden i tältet, drucko achaiernas söner dem till ur de gyllne pokaler, stående upp ifrån stolen en var under ivriga frågor ; först utsporde dem dock härskarornas drott Agamemnon : »Säg mig, Ulysses, du frejdade drott, du achaiernas ära, om han från skeppen vill värja utav den förhärjande elden eller sagt nej och behärskas ännu i sitt sinne av vreden.« Honom svarade då mångprövade konung Ulysses : »Ärorike Atrid, du männernas drott Agamemnon ! Nej, han sin vrede betvinga ej vill, utan endast dess mera fylles av sjudande harm, och han aktar ej dig och din gåva. Dig han manar att själv med argivernas drottar betänka, huru du skeppen frälsa nu må och achaiernas krigsfolk. Själv han hotade med, att när morgonrodnaden uppgår, 181 
 
 
 
 
 iliaden 690 700 710 strax låta hala i sjön sina goda och toftade härskepp. Även er andra han sade sig helst vilja giva det rådet hemåt att segla igen, ty aldrig I skolen få skåda tronande Ilions fall. Vittskådaren Zeus över staden håller sin skyddande hand, och av mod är folket besjälat. Så han sade ; det kunna ock de, som mig följde, bekräfta, Ajas och häroldsmännerna två, förståndiga bägge. Foinix stannade kvar på Achilles’ bön och sig lade för att i morgon, ifall han så vill, med honom på skeppen segla till fädernejorden tillbaks, men han tvingas ju icke.« Så han sade, och runtomkring de förstummade sutto, häpnande över hans ord, ty de hårda och hotande ljödo. Länge var tystnaden djup bland de ängslige män av Achaia ; äntligen höjde sin röst Diomedes, väldig i härskri : »Ärorike Atrid, du männernas drott Agamemnon ! Hade blott aldrig du riktat en bön till den bålde Peliden, bjudande skänker i mängd ! Ty stolt var han redan tillförne, nu har du eggat hans själ till ännu långt stoltare tankar. Men låt oss lämna Achilles därhän, må nu vara han seglar eller han stannar ; han slåss väl igen, då han känner i bröstet modiga hjärtat sig mana därtill och en gud honom eggar. Hören i stället ett råd utav mig, och må alla det lyda ! Gången till ro för idag, sedan först I ert hjärta förplägat rikligt med mat och med vin, ty sådant ger mod och ger krafter; men när sig ter i sin prakt den rosenfingrade Eos, uppställ fort framför skeppen, o drott, både hästar och fotfolk, muntra till striden dem upp och kämpa du själv bland de främste.« Sålunda talade han, och från drottarne alla ljöd bifall till Diomedes’ ord, den hästomtumlande hjältens ; därpå de gingo envar till sitt tält, när de offrat av vinet ; där de sig lade till ro och njöto hugsvalande sömnen. 
 
 
 
 
 TIONDE SÅNGEN Spejaren Dolon 10 20 Natten igenom de övriga nu av achaiernas drottar sovo vid skeppen i ro, försänkta i blidaste slummer ; endast från Atreus’ son, härskarornas drott Agamemnon, flydde den ljuvliga sömn, och hans tankar välvde sig rastlöst. Såsom när lockiga Heras gemål låter blixtarna ljunga, då han vill sända ett stort och oändeligt regn eller hagel eller en virvlande snö, som fälten med flingorna vitströr, eller ock krigets glupande svalg, den förfärliga plågan : sålunda suck på suck framstönade tungt Agamemnon djupt ur sitt manliga bröst och skälvde i hela sitt inre. Gick över troiska slätten hans blick, blev han slagen av häpnad över de tusende eldar, som där framför Ilion brunno, och över flöjters och pipors musik och det larmande krigsfolk ; blickade åter mot skeppen han hän och achajiska hären, ryckte han håren med rötterna upp av sitt huvud i massa, klagande Zeus sin nöd, och suckade djupt ur sitt hjärta. Äntligen syntes då detta beslut honom vara det bästa att ibland hjältarne först uppsöka Neleiske Nestor för att med åldringens hjälp försöka att finna en utväg, som kunde vända förgörelsen bort från danaerna alla. Upp ifrån bädden han steg och om bröstet höljde sin livrock och under glänsande fötterna band sina sköna sandaler, hängde på skuldrorna sedan ett lejons gula och stora skinn, som nådde till fötterna ner, och fattade lansen. Lika beklämd Menelaos var, ty ej heller på honom ögonen slötos i sömn, och han räddes, att snart skulle ofärd drabba argivernas män, som för hans skull dragit till Troja långt över böljande hav för att oförfärade kriga. 183 
 
 
 
 
 iliaden 30 40 50 60 Först han en panters brokiga skinn över skuldrorna breda hängde, och därpå han lyftade högt och satte på hjässan kopparhjälmen och sist tog lansen i seniga handen ; gick så med ilande fjät för att väcka sin broder, som drotten var över hela argivernas här och likt gudarne hedrad. Honom han stående fann invid akterstammen av skeppet, hängande på sig sin sköld, och hans ankomst fröjdade brodern. Först tog till orda av dem Menelaos, väldig i härskri : »Käre, vi rustar du dig ? Kanske ämnar du någon av männen sända som spejare ut emot troerna ? Dock jag befara måste i sanning, att ingen till slikt skall förklara sig villig som att gå ensam åstad för att fiendemännen bespeja mitt i ambrosiska natten ; en våghals skulle han vara.« Honom svarade då vitthärskande drott Agamemnon : »Nu för mig själv och för dig, Zeusättade drott Menelaos, tarvas i sanning ett dugande råd, som kan trygga och rädda både argiver och skepp, sedan sinnet hos Zeus har sig ändrat. Ty uppå Hektors offer han mer än på våra ju aktar. Aldrig jag ännu har sett eller sport, att en kämpe har ensam övat en sådan mängd av förfärliga bragder på dagen, som Zeusälsklingen Hektor har nyss mot achaierna övat, fastän han varken är son till en gud eller till en gudinna. Dåd har han övat försann, som jag tänker argiverna minnas skola i långliga tider, så ont har han gjort oss achaier. Spring du längs skeppen nu hän att Idomeneus kalla och Ajas, skyndande allt vad du kan, medan jag till gudomlige Nestor går och ber honom stå upp, ifall åldringen kanske är hågad att gå till väktarnes hurtiga trupp och befallningar giva. Nestor de villigast lyda helt visst, ty sonen till honom för över vakten befäl och med honom Idomeneus’ körsven, hjälten Meriones, vilka vi främst ju betrodde det värvet.« Honom svarade då Menelaos, väldig i härskri : »Vad är det alltså du bjuder mig nu och befaller att göra ? 184 
 
 
 
 
 tionde sången 70 80 90 Skall jag där stanna hos dem och vänta på dig, tills du kommer, eller ock skynda att hinna dig upp, när jag hälsningen framfört ?« Svarade honom igen härskarornas drott Agamemnon : »Stanna där kvar, så att ej vi gå om och förfela varandra, ty uti lägret det finnes en mängd av sig korsande vägar. Ropa, varhelst du går fram, och bjud dem att hålla sig vakna, kalla envar vid det fädernenamn, som han äger av börden, hedrande alla därmed, och låt all stormodighet fara. Och må vi själva ej spara oss alls, ty förvisso oss båda Zeus i vår födelsestund har all vedervärdighet pålagt.« Sade och sände sin broder åstad med det givna beskedet. Själv han sig skyndade hän till Nestor, skarornas herde, och honom liggande fann invid tältet och beckade skeppet uti sin mjuka bädd, och bredvid honom skimrande vapnen lågo, hans sköld och lansarna två och den blänkande hjälmen, jämte en gördel grann, som åldringen gjordade om sig, var gång han väpnade sig till förgörande strid och i marken förde sitt folk, ty han aktade ej den besvärliga åldern. Genast på armen han reste sig upp och huvudet lyfte, ropte den kommande an och talade sedan och frågte : »Vem är väl du, som går ensam omkring här i lägret vid skeppen mitt uti mörkaste natt, medan andra människor sova ? Söker du någon bekant, eller letar du efter en mula ? Tala och nalkas ej tigande hit ! Vad är din begäran ?« Honom svarade då härskarornas drott Agamemnon : »Nestor, du Neleus’ son, du achaiernas ära och stolthet ! Känn Agamemnon Atriden igen, som mera än någon drabbas från Zeus av evinnerlig sorg, så länge som andan ännu är kvar i mitt bröst och jag orkar att fötterna röra. Irrande går jag så här, ty den ljuvliga sömnen mitt öga nalkas ej vill ; på danaernas nöd och på kriget jag grubblar. 185 
 
 
 
 
 iliaden 100 110 120 Ängslig för folket jag är, och till ro kan sinnet ej komma, utan är skakat av ångest och sorg, och det klappande hjärtat hotar att spränga mitt bröst, och benen inunder mig skälva. Men har till handling du lust, då du själv ej heller kan sova, upp då och låt oss på stund gå till vakterna hän och se efter, att de till äventyrs ej, uppgivna av trötthet och vaka, lagt sig att sova och alldeles glömt att bevakningen sköta. Fienden lägrat sig nära intill, och ingen kan veta, om han ej redan i natt är besluten att skrida till anfall.« Honom svarade då vagnskämpen Gereniske Nestor : »Ärorike Atrid, härskarornas drott Agamemnon ! Svårligen lärer väl styraren Zeus uppfylla åt Hektor alla förhoppningar, som han sig gör. Jag tänker, att honom vänta långt flere bekymmer ännu, om allenast Achilles ville sitt hjärta nu vända en gång från den gruvliga vreden. Gärna jag följer dig åt, och låt även oss väcka de andra, Tydeus’ son med sin frejdade lans och den sluge Ulysses, Ajas, hurtig på fot, och den kraftige sonen av Fyleus. Kunde blott någon gå hän och kalla jämväl till vårt möte Telamons härlige son och Idomeneus, kreternas konung, vilka förlagt sina skepp längst borta och icke just nära. Men Menelaos, så vördad och kär han mig också må vara, måste jag klandra och döljer det ej, om du också förtörnas, då han kan sova och lämna åt dig att möda dig ensam. Han borde också nu skynda omkring till achaiernas furstar för att dem bedja om hjälp, då ju outhärdlig är nöden.« Honom svarade då härskarornas drott Agamemnon : »Gubbe, en annan gång skall med glädje jag höra ditt klander, ty han ju ofta tar saken för lätt och vill ej gå till verket, icke för det han är trög, och ej heller av bristande insikt, utan han väntar och blickar på mig, för att jag skall begynna. Nu dock han vaknade före mig själv och stod vid min sida, och just honom jag skickade bort efter dem, som du nämnde. 186 
 
 
 
 
 tionde sången 130 140 150 Men låt oss nu gå åstad, och hos väktarne utanför porten skola vi träffa de andra, ty där jag befallde dem samlas.« Honom svarade då vagnskämpen Gereniske Nestor : »Då det förhåller sig så, skall ingen argiver din broder klandra och visa sig trög till att lyda hans bud eller maning.« Sålunda talade han och tog på sig om bröstet sin livrock och under glänsande fötterna band sina sköna sandaler, häktade om sig därnäst sin purpurfärgade mantel, dubbel och vid och besatt med en lugg av krusiga ullhår, tog sitt väldiga spjut med den vässade spetsen av koppar och sig skyndade sedan åstad längs achajiska skeppen. Därpå Ulysses först, vid Zeus att förlikna i klokhet, väckte ur sömnen han upp, vagnskämpen Gereniske Nestor, genom att ropa, och rösten gick rakt till den sovandes hjärta, och han ur tältet kom ut och talade till dem och sade : »Varför gån I så ensamma kring här i lägret vid skeppen i den ambrosiska natten ? Är fara då alltså på färde ?« Honom svarade då vagnskämpen Gereniske Nestor : »Ädle Laertesson, du mångförslagne Ulysses, bliv ej förtörnad, ty jämmern är stor, som achaierna trycker, utan följ med oss, så väcka vi upp de övriga också, vilka det höves slå råd, om vi skola nu fly eller strida.« Sagt, och i tältet gick in den mångförslagne Ulysses, hängde om skuldran sin prunkande sköld och gjorde dem följe. Och till Tydiden de vandrade hän, och ett stycke från tältet funno de honom med vapnen bredvid, och runtom hans kämpar sovo med skölden till huvudgärd, och lansarna hos dem stodo med doppskon stötta i jord och från glimmande spetsar kastade glansen långt som Kronions blixtar ; men hjälten sovande låg på en hud av en tjur, uppammad på fältet, medan inunder hans huvud var bredd en prunkande matta. Nestor då trädde intill och den sovande rörde med foten, för att han vakna skulle, och barskt och eggande talte : 187 
 
 
 
 
 iliaden 160 170 180 190 »Vakna, o Tydeus’ son ! Vi sover du natten igenom ? Märker du ej, hur troernas här därborta på backen lägrat sig nära till skeppen, och smalt är det skiljande rummet ?« Så han sade, och strax Diomedes for upp ur sin slummer och med bevingade ord till åldringen talte och sade : »Gamle, du är då för svår. Du vilar ju aldrig från mödan. Finnas då icke till hands några andra och yngre achaier, som kunde skynda omkring överallt och drottarne alla väcka ur sömnen upp ? Nej, gamle, du är då omöjlig.« Honom svarade då vagnskämpen Gereniske Nestor : »Ja, du har alldeles rätt, mitt barn, i vart ord, som du sade. Hurtiga söner jag har, och krigare har jag i massa ; visst kunde någon av dem gå omkring och på drottarne kalla, ack, men förfärlig och stor är den jämmer, achaierna trycker, ty på en rakknivsegg för oss alla det står nu och väger, om vi här ömkligen skola förgås eller livet behålla. Men gå till Fyleus’ son och till hurtige Ajas och väck dem – eftersom yngre du är –, då du ömkar dig över min ålder.« Sagt, och Tydiden om axlarna tog en väldig och gulbrun lejonhud, som till hälarna gick, och fattade lansen, gick så till drottarnes tält och dem väckte och fick dem att följa. Men då de kommo så fram till de vaktandes samlade skara, funno de ingen minsann av vaktens hövdingar sova, utan så vakna som helst de med vapnen sutto där alla. Och som för hundarna vakten är hård omkring fåren i fållan, sedan de rytandet hört av ett lejon, som ner genom skogen vandrar i klyftorna fram, och det stor uppståndelse bliver både bland hundar och män, och sömnen för dem är förlorad : så den ljuvliga sömnen var flydd ifrån krigarnes ögon, medan de sutto på vakt i den långa, besvärliga natten, vända mot slätten alltjämt för att lyssna, om troerna komme. Åldrige Nestor med glädje dem såg och muntrade upp dem, och med bevingade ord han talade till dem och sade : 188 
 
 
 
 
 tionde sången 200 210 220 »Vakten blott vidare så, mina barn, och må ingen av sömnen kuvas och Argos’ män bli till gamman för fiendehären.« Sade och skyndade hän över graven, följd av de andra drottar av Argos, så många som dit hade kallats till rådslag. Nestors lysande son och Meriones följde då också, vilka till rådslag kallades med av drottarne själva. Sedan de kommit då hän över graven, de satte sig neder uppå en plats, som var fri från de runtom liggande liken, just där Hektor, den gången med makt han argiverna nedhögg, hade från striden vänt om, då natten föll på med sitt mörker ; där de satte sig ner och plägade råd med varandra. Tog då till orda bland dem vagnskämpen Gereniske Nestor : »Finnes då ej, mina vänner, en man, som i lit till sitt eget dristiga mod vill gå hän till de trotsiga troernas läger för att till äventyrs i dess utkant snappa en troer eller ock lyckas få höra ett ord, som bland troerna yttras om vad de hava i sinnet för slag, om de ämna att stanna fjärran här nere vid skeppen, mån tro, eller också till staden draga sig uppåt igen, när de nu på achaierna segrat. Detta han allt kunde forska där ut och komma så oskadd till oss tillbaka, och stort hans lov under himmelen bleve uti var människas mun, och en riklig föräring han finge. Ty av samtliga drottar, som här över skeppen befalla, kommer varenda att ge i föräring åt honom en kolsvart tacka med diande lamm, en oförliknelig gåva, och han till gillen och festliga lag skall beständigt bli bjuden.« Sade ; men stumma de sutto envar i den djupaste tystnad. Tog då till orda bland dem Diomedes, väldig i härskri : »Nestor, jag känner mitt mod och mitt manliga hjärta mig mana att gå bland fienden in, där han nära intill oss är lägrad. Men om en annan jämväl ville därvid göra mig följe, skulle jag känna ett djärvare mod och en större förtröstan. 189 
 
 
 
 
 iliaden 230 240 250 Gånga tillsammans två, då betänker envar för den andre, hur det må lyckas dem bäst, men en ensam, hur också han grubblar, ser ej så hastigt och långt, och skörare äro hans planer.« Så han sade, och mången av dem ville följa Tydiden : villiga voro Ajanterna två, dessa Ares’ drabanter, villig Meriones var, och helt ivrig var sonen av Nestor, villig Atriden var, lansfrejdade drott Menelaos, villig den djärve Ulysses jämväl att bland troernas vimmel våga sig spejande in, ty dristigt var alltid hans hjärta. Tog då till orda bland dem härskarornas drott Agamemnon : »Tydeus’ son Diomedes, du vän, som jag älskar av hjärtat ! Nu kan i sanning du välja dig ut till kamrat, vem du önskar. Villiga äro ju många ; välj ut ibland dessa den bäste. Låt ej av vördnad förleda dig blott att en tapprare hjälte låta bli kvar och i stället gå ut med en sämre för skams skull, vilken är högre till börd eller större i konungavälde.« Så han talade, rädd om sin bror, Menelaos den ljuse. Tog då till orda igen Diomedes, väldig i härskri : »Efter I bjuden mig alltså att själv min ledsagare välja, skulle jag glömma väl då den gudalike Ulysses, som framför andra är känd för sitt mod och sitt dristiga hjärta uti vad fara som helst och är älskad av Pallas Athene. Följer mig han, ja då skola vi ock utur brinnande lågor komma helbrägda igen, ty hans rådighet äger ej like.« Honom svarade då den beprövade konung Ulysses : »Varken dig höves att prisa mig så eller klandra mig heller, efter du talar, Tydid, bland argiver, som sakerna känna. Kom nu, ty natten är nära sitt slut och det lider mot morgon, stjärnorna sjunka alltmer, och av natten äro de tvenne delarna lidna förbi, blott den tredje delen är övrig.« Sagt, och de båda nu rustade sig med de rysliga vapnen. Därvid sitt dubbeleggade svärd Thrasymedes den käcke 190 
 
 
 
 
 tionde sången 260 270 280 åt Diomedes gav, som lämnat sitt eget vid skeppen, därtill en sköld, och han satte jämväl på hans huvud en släthjälm, som var av tjurhud gjord, utan byglar och plym, och som stormhatt kallas och huvudet skyddar i strid på de blomstrande unge. Men åt Ulysses Meriones gav både båge och koger jämte ett svärd, och han satte jämväl på hans huvud en släthjälm, som var av oxhud gjord ; den var innantill klädd med en stadig flätning av remmar till skydd, men på yttersidorna båda hade den sittande tätt vitglänsande betar av vildsvin, ordnade skickligt och skönt, och ett lager av filt var emellan. Den hade fordom från Eleons stad Autolykos bortfört, då Ormeniden Amyntors borg han stormande tagit, och han som gåva den sänt till Amfidamas uti Skandeia, men den till gästskänk gavs av Amfidamas sedan åt Molos, vilken igen åt sin son Meriones gav den att bära ; nu på Ulysses’ huvud den satt och det skyddade runtom. Men då de båda sig sålunda klätt i de gruvliga vapnen, gingo de bort och lämnade där de achajiske furstar. Nära förbi dem en häger då flög till höger om vägen, sänd av Athene ; de kunde den ej med ögonen skönja, därtill var natten för mörk, men de hörde dess ljudliga läte. Glad blev Ulysses åt fågeln, som kom, och han bad till Athene: »Hör mig, o dotter av Zeus med egiden, du som beständigt står vid min sida i varje min nöd och, varhelst jag må färdas, följer mig jämt med din blick; var ock nu mig bevågen, Athene! Giv oss att lyckligen komma igen och med ära till skeppen efter en lysande bragd, som troerna länge få minnas !« Därnäst höjde sin bön Diomedes, väldig i härskri : »Hör också mig, o dotter av Zeus, du aldrig betvungna ! Följ mig, som Tydeus du följde en gång, min härlige fader, då åt achaiernas folk till Thebe han gick i beskickning. Ty vid Asopos han lämnade kvar sina väpnade kämpar 191 
 
 
 
 
 iliaden 290 300 310 och till kadmeiernas folk han försonliga hälsningar frambar, då han kom dit ; men då hemåt han gick, han dem tuktade gruvligt, höga gudinna, med dig och din mäktiga hjälp vid sin sida. Sålunda bistå också nu mig och hult mig beskydda, så skall jag offra åt dig en ettårskviga, en pannbred, vilken är otamd än och av dödlig ej förd under oket ; henne jag offrar åt dig, och med guld skall jag hornen bekläda.« Bedjande talte de så, och Pallas Athene dem hörde. Men när de bedit sin bön till den höge Olympierns dotter, gingo de fram såsom lejon två i det nattliga mörkret, hän över mord, över lik, över blodbesudlade vapen. Heller ej Hektor likväl lät de manliga troerna sova, utan han kallade hop till församling de ypperste alla, drottar och furstar, så många det fanns i den troiska hären ; dessa han kallade hop och sin klyftiga plan dem förtäljde : »Vem av eder vill bjuda sig fram till att göra ett stordåd för en betydande skänk ? Hans lön skall ej dådet ge efter. Ty jag skall giva en vagn och två stoltserande hästar, yppersta spannet, som finns vid achaiernas beckade härskepp, åt den behjärtade man, som med tanke jämväl på sin ära dristar gå hän till achaiernas skepp helt nära och speja, om de bevaka alltjämt som förut snällseglande skeppen, eller de nu, då vår stormande hand dem betvungit omsider, överlägga kanhända om flykt och vilja ej längre sitta om natten på vakt, då de nära på digna av trötthet.« Sade ; men stumma de stodo envar i den djupaste tystnad. Men det en Dolon bland troerna fanns, som var son av Eumedes, troernas häroldsman, och var rik på guld och på koppar. Ful till sitt yttre han var, men han hade de snabbaste fötter ; ende sonen han var bland fem sina systrar i huset. Denne bland troerna talade nu till gudomlige Hektor : 192 
 
 
 
 
 tionde sången 320 330 340 350 »Hektor, jag känner mitt mod och mitt manliga hjärta mig mana att gå åstad till achaiernas skepp helt nära och speja. Alltså du lyfte, välan, din kungliga spira och svärje, att du förära mig skall den kopparskimrande vagnen och de gudomliga hästarna två, som draga Peliden. Ej skall förgäves jag speja minsann och din väntan besvika, ty genom lägret jag ämnar mig hän, till dess att jag kommer till Agamemnons skepp, där jag tänker de ypperste alla samlade äro till råds, om de skola nu fly eller strida.« Sade ; och Hektor tog spiran i hand och svor honom eden : »Vare mitt vittne då Zeus, tordönande maken till Hera : ej skall en annan av troernas män de hästarna styra, utan jag lovar dig själv att med dem få stoltsera beständigt.« Sade och svor ofyllelig ed, men som eggade Dolon. Denne då hängde på skuldrorna strax den krokiga bågen, kastade om sig ett skinn av den vitgråraggiga ulven, satte en mårdskinnshjälm på sitt huvud och fattade spjutet, gick så från hären åstad emot skeppen, men skulle ju aldrig vända från skeppen igen och ge Hektor besked om sin sändning. Sedan han kommen då var utur vimlet av hästar och kämpar, följde han vägen med skyndande gång. Men den ädle Ulysses märkte den kommande strax, och han talade så till Tydiden : »Se, Diomedes, där kommer en man från troernas läger. Icke jag vet, om han ämnar sig hän för att skeppen bespeja, eller han givit sig ut för att plundra de stupade döda. Låtom nu först honom komma förbi ett stycke på slätten, och om därefter vi rusa inpå, så taga vi honom kanske i hast ; men om bättre han är än vi själve att löpa, sök honom driva då jämt nedåt skeppen och bort från sitt läger, störtande fram med ditt spjut, så att icke han slipper till staden.« Så de talades vid och på sidan om vägen bland liken lade sig ner, och förbi sprang Dolon och anade intet. 193 
 
 
 
 
 iliaden 360 370 380 Men när han hunnit förbi dem så långt, som plöjande mulor draga sin fåra i ett – ty de flinkare äro än oxar, när på ett trädesfält de draga den stadiga plogen –, rände de an, och han stannade tvärt, då han bullret fick höra, ty i sitt sinne han hoppades på, att det kanske var landsmän, sända från lägret med bud ifrån Hektor att vända tillbaka. Men då de voro ej längre ifrån än kanhända ett spjutkast, såg han, att fiendemänner det var, och i rappaste snabblopp började genast han fly, och de satte förföljande efter. Såsom när hundar två, vasstandade stövare flinka, stadigt och ivrigt förfölja en hjort eller också en hare genom en skogig mark, och han före dem klagande springer : sålunda honom Tydiden och stadsförhärjarn Ulysses stadigt förföljde och skuro utav ifrån troernas läger. Men då han redan var nära att in bland vakterna komma, där emot skeppen han sprang, göt Athene in kraft hos Tydiden, för att ej alls någon ann av de kopparklädde achaier skulle sig säga ha träffat förut, och han själv bli den andre. Störtande fram med sitt spjut, då ropade starke Tydiden : »Stanna, ty annars jag slungar mitt spjut, och det varar ej länge, menar jag, innan dig når från min hand det bråda fördärvet !« Slungade därmed sitt spjut, men förfelade mannen med avsikt. Fejade spjutet for hän över högerskuldran på Dolon och bet i marken sig fast, och han stannade, gripen av ångest, genast med skälvande knän och med skallrande tänder i munnen, blek av förfäran ; och fram nu flåsande hunno de andra och honom grepo i armarna fast, och han gråtande talte : »Skonen mitt liv! Jag skall köpa mig fri, ty en rikedom hemma finnes av silver och guld och av järn i de skönaste smiden ; därav min fader betala er skall en omätelig lösen, om han förnimmer mig vara vid liv vid achajiska skeppen.« Honom svarade då den mångförslagne Ulysses : »Fatta nu tillförsikt och hav icke en tanke på döden ! 194 
 
 
 
 
 tionde sången 390 400 410 Men välan, mig detta nu säg och berätta uppriktigt : varför går du så här ifrån lägret ensam till skeppen mitt uti mörkaste natt, medan andra människor sova ? Månne du givit dig ut för att plundra de stupade döde ? Eller har Hektor dig skickat åstad till de holkade skeppen, för att du noga skall speja på allt ? Eller gör du det självmant ?« Honom svarade Dolon därpå och i lemmarna skälvde : »Hektor bedårade mig och bringade rakt från förståndet, då han försäkrade mig, att han skulle den stolte Pelidens härliga hästar mig ge och hans kopparskimrande stridsvagn. Och han befallning mig gav att i mörka och ilande natten vandra till fienden bort för att där i närheten speja, om I bevakaden än som förut snällseglande skeppen, eller I nu, då vår stormande hand er betvungit omsider, överladen kanhända om flykt och villen ej längre sitta om natten på vakt, då I nära på dignen av trötthet.« Leende svarade då den mångförslagne Ulysses : »Det var då ståtliga skänker minsann, som du fikade efter : Aiakosättlingens eldiga spann. Men de hästarna svåra äro för dödliga män till att tygla och köra för vagnen, blott för Achilles ej, som har en gudinna till moder. Men välan, mig detta nu säg och berätta uppriktigt, var du lämnade nyss, när du hitgick, väldige Hektor. Var har sin krigarerustning han lagt och ställt sina hästar ? Och hur förhåller det sig med de övrigas vakter och vila ? Säg, vad de hava i sinnet för slag, om de ämna att stanna fjärran här nere vid skeppen, mån tro, eller också till staden draga sig uppåt igen, när de nu på achaierna segrat.« Dolon, Eumedes’ son, honom svarade åter och sade : »Ja, jag vill gärna berätta dig allt och sanningen säga. Hektor i kretsen av alla vårt folks rådgivande drottar nu vid gudomlige Ilos’ vård är fördjupad i rådslag fjärran från lägrets larm. Du om vakterna frågade, hjälte : 195 
 
 
 
 
 iliaden 420 430 440 ej är en särskild trupp utkorad för lägrets bevakning, men överallt, där det brinner en eld, där hålla sig vakna troiske män på sin post och till vaksamhet mana varandra. Däremot vapenförvanternas folk från länderna många ligga och sova i ro och lämna åt troerna vakten, ty de ju hava ej hustrur och barn här i närheten själva.« Honom svarade då den mångförslagne Ulysses : »Huru då ? Sova de blandade om med de krigiska troer eller ock skilda för sig ? Säg noga besked, att jag vet det !« Dolon, Eumedes’ son, honom svarade åter och sade : »Ja, även detta för dig vill jag sanningsenligt berätta. Närmast åt havet sig lagt Paioner med krokiga bågar, Leleger, Karer, Kaukonernas folk och de bålde Pelasger ; men bortåt Thymbra sin plats fått Lykier, dristiga Myser, Fryger och hela Maioniens här med hästar och vagnar. Men varför frågen I ut mig så här och så noga om allting ? Ty om I ämnen er in, som det tycks, i den troiska hären, haven här ytterst I Thrakiens män för sig själva, som kommit nyss med sin drott, Eïoneus’ son, den härlige Rhesos. Han har de skönaste hästar, jag sett, och de största tillika, vita till färgen som snö och snabba i loppet som vinden. Vagnen är lika så skön, beslagen med guld och med silver ; och i en rustning av guld, ett under i prakt och i storlek, konungen sken, då han kom, fastän sådana vapen att bära höves ej dödliga män, utan endast odödlige gudar. Dock, mig fören nu hän till de lätthänglidande skeppen, eller ock binden mig hårt och lämnen mig kvar här på platsen, tills att I kommen igen och hunnit att pröva tillräckligt, om jag har talat till er sannfärdiga ord eller icke.« Bister i uppsyn svarade då den starke Tydiden : »Fast du gett dråpligt besked, så förhoppas dock icke, o Dolon, att du skall slippa ifrån, då du råkat i händerna våra. Gåve vi nu emot lösen dig fri eller läte dig löpa, 196 
 
 
 
 
 tionde sången 450 460 470 480 komme du senare ändå igen till achajiska skeppen att oss bespeja i smyg eller också att öppet bekämpa, men om du segnar inunder min hand och livet förlorar, då skall du aldrig mer förvålla argiverna skada.« Sade, och Dolon ämnade just att vid hakan på honom röra med bedjande hand, men Tydiden svängde sitt slagsvärd och över halsen högg till och avskar bägge dess senor ; ordet var än i hans mun, då huvudet stjälpte i stoftet. Därpå hans mårdskinnshjälm de togo av huvudet genast, togo hans ulvskinn även och spjut och den spänstiga bågen. Dessa Ulysses på stund åt härfångsgudinnan Athene lyftade högt i sin hand och bedjande talte och sade : »Fröjdas, gudinna, häråt, ty bland alla Olympiske gudar främst åt dig vi det ägna som gärd. Men följ oss nu också vidare hän på vår gång till thrakernas hästar och sovplats.« Så han ljudligen bad, och bytet han lyfte och hängde högt på ett myrikaträd och till tydligt märke vid sidan rafsade samman säv och bröt löviga kvistar av trädet för att ej fela om stället, då hem de ginge i natten. Därpå de vandrade vidare fram över blod, över vapen, hinnande snart på sin gång till de thrakiske kämparnes läger. Dessa av trötthet sovo nu djupt, och vid kämparnes sida lågo i skönaste ordning på jord deras präktiga vapen, allt uti rader tre, och vid sidan av var stod hans tvåspann. Rhesos i mitten sov, och hans eldiga hästar hos honom stodo där bundna med tömmarna fast vid krönet på vagnsstoln. Honom Ulysses nu såg och visade strax för Tydiden : »Där ha vi mannen, Tydid, och där ha vi också de hästar, spejaren Dolon talade om, innan honom vi dräpte. Fram nu och visa ditt väldiga mod, ty dig höves ej dådlös stå här med vapen i hand ; lös hästarna fort, eller också hugg du kämparne ner, så skall jag för hästarna sörja.« Sagt, och ett flammande mod göt Athene då in hos Tydiden, 197 
 
 
 
 
 iliaden 490 500 510 vilt omkring sig han högg, och förfärliga rosslingar ljödo under hans drabbande svärd, och av blod rödfärgades jorden. Som när ett lejon en betande hjord utan vaktare träffar, får eller getter, och rusar då in för att mörda ibland dem ; så bland de thrakiska kämpar for fram den starke Tydiden, ända till dess att han tolv hade dräpt ; men den sluge Ulysses gick i hans fjät, och så snart som en man var dräpt av Tydiden, liket Ulysses i foten då grep och släpade undan, tänkande jämt däruppå, hur de fagermaniga hästar lätt skulle komma förbi och icke bli skrämda och skygga av att gå fram över lik, då de voro ej vana vid sådant. Men när till konungen kom den modige sonen av Tydeus, denne den trettonde blev, som han skilde vid ljuvliga livet, just som han suckade djupt, ty en mardröm stod vid hans huvud under den natten ; Athene den sänt, det var sonen av Tydeus. Men under tiden Ulysses i hast hans stampande hästar löste och band dem med tömmarna hop och drev dem ur vimlet, piskande på dem med bågen han bar, ty att glänsande piskan taga från vagnen med, det hade han alls icke tänkt på. Därpå han visslade sakta ett tag åt den ädle Tydiden. Denne där tvekande stod om vad nu vore djärvaste dådet : månne att konungens vagn med hans däri liggande rustning draga vid stången bort eller lyfta i höjden och bära eller att flere ännu av de thrakiske kämparne döda ? Medan han detta begrundade än, då stod vid hans sida Pallas Athene och talade så till den ädle Tydiden : »Tänk uppå återvägen, du son av den modige Tydeus, ner till de holkade skeppen, att ej som en flykting du kommer. Minns, att en annan gud kunde väcka nu troerna också.« Sagt, och han rösten då kände igen av gudinnan, som talte, och han på hästarna svängde sig upp, och Ulysses med bågen gav dem ett rapp, och de flögo åstad mot achajiska skeppen. Dock ej i blindo på vakt stod Apollo med bågen av silver, 198 
 
 
 
 
 tionde sången 520 530 540 utan Athene han såg, hur hon följde Tydiden i fjäten. Harmsen på henne, begav han sig in i den troiska hären ; där han Hippokoon väckte, som en av de thrakiske drottar var och med Rhesos i släkt ; och denne ur sömnen då uppfor ; och när han platsen såg tom, där de eldiga hästarna rastat, och när han kämparne såg i sitt blod uppgivande andan, brast han i klagan och ropte vid namn sin älskade frände. Och ibland troerna blev det ett skri och ett larm utan ände, medan de strömmade till och med häpnad de gruvliga dåden sågo av hjältarne två, som nu voro på väg ner till skeppen. Men sedan dessa till platsen nått fram, där de spejaren dödat, då höll de eldiga hästarna in Zeus’ älskling Ulysses, och Diomedes hoppade av och det blodiga bytet räckte Ulysses i händerna fort och sprang åter på hästen. Hästarna fingo ett rapp, och i flygande fart gick det undan ner till achaiernas skepp, dit de längtade ivrigt att komma. Nestor av alla då först deras hovslag hörde och talte : »Hören, I vänner, ett ord, I argivernas furstar och rådsmän ! Tager jag fel eller gissar jag rätt ? Men jag måste det säga. Hovslag ljuda i örat av raskt framsprängande hästar. Ack att det vore Ulysses, som nu med den starke Tydiden komme i brådaste fart uppå stampande troiska hästar ! Men i mitt sinne jag storligen räds, att från troernas hopar något fördärvligt har hänt argivernas ypperste hjältar.« Innan han än hade talat till slut, voro själva de framme. Neder av hästarna sprungo de strax, och de andra med glädje togo emot dem med vänliga ord och med hjärtliga handslag. Därpå dem frågade först vagnskämpen Gereniske Nestor : »Säg mig, Ulysses, du frejdade drott, du achaiernas ära : var han I dessa hästarna fått ? Han I ända i lägret vågat er in, eller skänktes de er av en gud, som er mötte ? Huru förunderligt lika i glans med den strålande solen ! Ständigt jag tumlar med troerna om, och jag menar att aldrig 199 
 
 
 
 
 iliaden 550 560 570 sitter vid skeppen jag kvar, fastän grånad i striderna redan ; aldrig ännu i mitt liv har jag ändå sett maken till hästar, utan jag tror, att er mötte en gud och dem skänkte åt eder. Bägge er älskar ju högt molnskockaren Zeus, och ej mindre älskar er dottern av Zeus, strålögda gudinnan Athene.« Honom svarade då den mångförslagne Ulysses : »Nestor, du Neleus’ son, du achaiernas ära och stolthet ! Lätt det är för en gud att än skönare hästar än dessa skänka, ifall han så vill, ty allsmäktige gudarne äro. Men de hästarna här, om vilka du frågar, o gamle, kommit från Thrakien nyss ; deras herre för tappre Tydiden föll och med honom ej färre än tolv hans yppersta kämpar. Trettonde mannen den spejaren var, som vi nära till skeppen dräpte, den Hektor sänt ut och de andra av troernas furstar, för att han noga hos oss skulle genomspeja vårt läger.« Sade och därmed drev fram över graven de stampande hästar, jublande högt, och med fröjd de andra achaierna följde. Men när de kommo så fram till Tydidens präktiga krigstält bundo de hästarna där med vältillsnidade remmar genast vid krubborna fast, där Tydidens eldiga hästar stående voro i rad och åto det ljuvliga vetet. Bak i sitt hövdingaskepp deras blodiga byten från Dolon lade Ulysses ner, tills han offret berett åt Athene. Därpå i havet de vadade ut och den ymniga svetten tvättade av sig, som rann från nacke och vader och länder ; och sedan havets böljande ström hade ymniga svetten sköljt dem av lemmarna bort och förfriskat jämväl deras sinne, stego de ner i polerade kar och njöto av badet. Stigna ur badet igen och med lemmarna gnidna med olja, satte de glada sig neder till bords och ur bräddade bålen göto ett offerstänk åt Athene av ljuvliga vinet. 
 
 
 
 
 ELFTE SÅNGEN Agamemnons hjältebragder 10 20 Eos ur bädden steg upp från sidan av höge Tithonos ljuset att bringa på nytt åt odödlige gudar och mänskor. Genast då skickade Zeus till de snabba achajiska skeppen rysliga Eris åstad med stridens tecken i handen. Där på Ulysses’ skepp hon sig ställde, det beckade, stora, som var i mitten förlagt, så att därifrån höras hon kunde både till tälten hos Telamons son, den modige Ajas, och till Achilles’ tält, ty ytterst i raden de båda dragit upp skeppen, förlitande sig på sin mandom och styrka. Där tog gudinnan sin plats och med genomträngande stämma ropade väldigt och högt och fyllde varenda achaier med det föraktande mod, som ej rygga förstår eller vila. Genast då syntes dem ljuvare långt att tåga i striden än att få segla tillbaks till den älskade fädernejorden. Stridsrop höjde Atriden på stund och bjöd folket sig väpna, klädande också sig själv i sin rustning av blänkande koppar. Benen han omgav först med de vackra och blänkande skenor, dem han vid anklarna fäste ihop med spännen av silver ; därpå han bröstet sig gärdade om med ett skyddande harnesk, som han till gästvänsgåva en gång hade fått av Kinyras, sedan till denne på Cypern nått fram det väldiga ryktet om att achaiernas folk ville draga till sjöss emot Troja ; därför han harnesket gav åt Atriden att honom behaga. Tio ränder av blåaste stål det sirade vackert, tolv tillika av guld, och av tenn ej mindre än tjugu ; tre blåskimrande ormar av stål på vardera sidan sträckte mot halsen sig upp, regnbågarna lika, som resas uppe i molnen av Zeus till ett tecken åt dödliga mänskor. 201 
 
 
 
 
 iliaden 30 40 50 60 Därpå han hängde om skuldran sitt svärd; på dess präktiga fäste strålade naglar av guld, och av silver skidan var hamrad, vilken om klingan sig slöt, och den hängde i gyllene svärdsrem. Tog så den prunkande skölden, sitt värn i den stormande striden; skön och längs randen belagd med tio tenar av koppar, under det tjugu bucklor av tenn den hade tillika, glänsande vita, och mitt däribland var en buckla av blåstål. Innerst i fältet var Gorgos bild med sin gräsliga uppsyn och sin förlamande blick och med Bävan och Skräck vid sin sida. Silverbeslaget var sköldens gehäng, och en drake av blåstål ringlade fram däruppå och omkring sig med huvuden trenne slängde och nafsade vilt, som på en hals sittande voro. Därpå sin hjälm tog han på med byglar och bucklorna fyra och med en tagelbuske, som vilt nedsvajade ovan ; grep så till sist ett par stadiga spjut med spetsar av koppar, vässade alldeles nyss och kastande glansen ifrån sig ända till himlen ; då dundrade högt både Hera och Pallas, hedrande härskaren stor över gulduppfyllda Mykene. Därpå befallde envar sin körsven stanna vid graven, hållande stilla med hästarna där i den nogaste ordning ; själva de skyndade över till fots i hela sin rustning, leden att ordna, och högt i gryningen skallade ropen. Sålunda dessa långt förr än vagnarna ordnade stodo utanför graven till strid, men vagnarna följde dem nära. Dövande krigslarm väcktes av Zeus, och han stänkte ur etern dagg, som var blandad med blod, ty han ämnade nu att till Hades nederstörta en mängd av behjärtade krigaresjälar. Mitt däremot stod troernas här på höjden av slätten ordnad kring Hektor själv och Polydamas, frejdade hjälten, och kring Aeneas, som liksom en gud var bland troerna hedrad, och kring Antenorssönerna tre, den bålde Agenor, Polybos djärve och Akamas ung, lik en evig att skåda. 202 
 
 
 
 
 elfte sången 70 80 90 Hektor var främst bland de tappre att se med sin blänkande rundsköld. Som när ur skyarna fram den olycksbådande stjärnan tindrar i strålande glans och åter i skyarna gömmes, sålunda Hektor sken fram, befallande än bland de främste, än bland de bakersta fylkenas led, och i kopparen blanka glänste från huvud till fot som en blixt från Zeus med egiden. Såsom när slåtterkarlarna flinkt varandra till mötes meja på rike mans fält sin skåra i ymniga säden, korn eller vete, och axen då tätt för skärorna falla : sålunda skyndade fram mot varandra achaier och troer, huggande ned, och ej tanke där fanns på fördärvliga flykten. Drabbningen vägde för båda nu jämnt, och de slogos som vargar till en förlustande syn för den jämmervållande Eris. Ty hon var ensam av gudarne än tillstädes i striden, ingen av alla de andra var där, utan nu hos sig själva sutto de hemma i lugn, där envar av de salige gudar hade sitt sköna palats på Olympos’ stupande åsar. Alla beklagade sig över Zeus, svartskyade dundrarn, vilken åt troernas folk ville segeräran förunna. Dock, Allfader det aktade ej, utan långt från de andra hade han dragit sig undan och satt i sin strålande ära, blickande neder på troernas stad och achaiernas flotta, kopparens blixtrande glans och på segrande kämpar och fallna. Medan det morgon var och den heliga dagen i tillväxt, föllo på vardera sidan en mängd för de träffande spjuten ; men när det led till den tid, då timmerhuggarn i skogen lagar sitt middagsmål, när hans armar fått nog av att hugga resliga träden omkull och han känner vid arbetet leda och i sitt sinne en trånande lust till den ljuvliga maten, då under eggande rop till varandra danaerna sprängde troernas led med sin kraft, och i öppningen främst Agamemnon stormade in och stack ner folkskarornas herde Bienor, 203 
 
 
 
 
 iliaden 100 110 120 först honom själv och Oïleus därnäst, hans vän och hans körsven. Denne från vagnen väl hoppade ner och gick modigt till mötes, men när han rusade an, honom träffade uddiga lansen mellan hans ögon och hejdades ej av hans stadiga hjälmring, utan den bräckte och pannan jämväl, och hjärnan därinom blodades alldeles ner, och han stupade mitt i sitt anlopp. Dessa han lämnade där, vitt härskande drott Agamemnon, nakna med glänsande bröst, sedan brynjorna av dem han tagit, och han nu skyndade fram, för att Isos och Antifos döda, söner till Priamos, en av hans viv och den andre på sidan ; dessa där delade vagn, och av Isos tömmarna sköttes, under det Antifos kämpande stod. Dem hade Achilles fångat på skogiga Ida en gång, när de vallade fåren, och dem med vidjor bundit, men snart gett dem fria mot lösen. Dessa nu Atreus’ son, vitt härskande drott Agamemnon, mötte och rände på Isos sin lans in i bröstet vid vårtan, Antifos högg han vid örat med svärd, att av vagnen han nedföll. Därpå av bägge i hast han den prunkande rustningen avdrog och nu dem kände igen, ty han sett dem tillförne vid skeppen, sedan från Ida de hade förts dit av den snabbe Achilles. Såsom då lejonet kalvarna små av den hastiga hinden griper med kraftiga tänder och sönderkrossar med lätthet, råkande på deras bädd, och berövar dem spädaste livet, och om än modern är aldrig så när, hon mäktar dock icke ungarna komma till hjälp, utan darrande står där av skrämsel, tills i en ilande fart mellan träden och snåren i skogen svettig av ångest hon flyr för det gruvliga lejonets anfall : sålunda ingen bland troerna fanns, som förmådde de tvenne värja mot död, utan själva de brått för argiverna flydde. Därpå Atriden Hippolochos hann och hans broder Peisandros, söner till hjälten Antimachos, han som förhoppats av Paris lysande skänker och guld och fördenskull ivrigast avrått folket att Helena lämna igen åt den ljuse Atriden ; 204 
 
 
 
 
 elfte sången 130 140 150 dennes söner nu tog Agamemnon, mäktige drotten, båda på samma vagn, medan spannet de sökte att hejda, sedan de tappat ur hand sina prunkande tömmar och skygga hästarna voro av skräck. Då kom som ett lejon Atriden mot dem, och bägge de strax från sin vagn bönfallande talte : »Unna oss livet, Atrid, tag en fullgod lösen i stället ! Ty i Antimachos’ hus det ligger en massa klenoder både av silver och guld och av järn i de skönaste smiden. Därav vår fader betala dig skall en omätelig lösen, om han förnimmer oss vara vid liv vid achajiska skeppen.« Så under högljudd gråt till drott Agamemnon de båda talte bevekande ord, men omilt nådde dem svaret : »Ären I söner, välan, till Antimachos, krigiske hjälten, vilken på troernas ting gav det rådet att kung Menelaos, som i beskickning länt dit jämte gudalike Ulysses, mörda på stället och släppa ej hem till achaierna åter, ja, så skolen I nu för er faders skändlighet plikta.« Sade och jagade strax på Peisandros spjutet i bröstet, så att av vagnen han föll och på ryggen blev liggande livlös. Fort sprang Hippolochos ned, men på marken han dödade denne, huggande armarna av med sitt svärd och hans huvud tillika, och med en spark honom rullade hän som en vält genom vimlet. Dem lät han liggande bli, och där striden sig vältrade tätast, där bröt han in och med honom de benskenklädde achaier. Fotfolk mejade fotfolk ner, som nödgades flykta, och vagnskämparne kämpar på vagn, och dammet från striden högt över slätten steg upp av hästarnas stampande hovar. Vapnen ej vilade alls, och den mäktige drott Agamemnon ständigt förföljde med död, under eggande rop till de sina. Och som förhärjande eld i en skog, som aldrig vart huggen, vältras av blåsten åstad överallt, och träden i massa falla med uppryckt rot, när de duka för lågorna under : 205 
 
 
 
 
 iliaden 160 170 180 likaså stupade där för Atreus’ son Agamemnon troernas flyende folk, och på stridens blodiga gator skramlade skenande hästar åstad med vagnarna tomma, saknande hjältarnes styrande hand, ty dessa på jorden stupade lågo, en kärare syn för gamar än hustrur. Hektor då fördes av Zeus från de flygande spjuten och dammet och ifrån mannaförgörelsen bort och från blodet och larmet. Men under häftiga rop till de sina Atriden förföljde. Troerna rusade högen förbi, där dardaniske Ilos vilar av gammalt på slätten, och se’n för att hinna till staden fikonträdet förbi, men Atriden förföljde beständigt, skrikande, sölad med blod på de oemotståndliga händer. Men då de kommo så fram till den Skajiska porten och eken, gjorde de flyende halt för att samla de eftersta till sig, som mitt ute på slätten ännu kringlupo förskrämda likasom kor, dem ett lejon har skrämt i det nattliga dunklet ; samtliga fly, men för en likväl är förgörelsen kommen ; nacken på henne det knäcker då först med de rysliga tänder, slafsar så i sig dess blod och alla dess ädlare delar : så förföljde nu dem Agamemnon, den höge Atriden, dödande jämt deras efterste man, där de bävande flydde. Många från vagnarna föllo på rygg, och många framstupa för Agamemnons hand, ty med lansen han rasade runtom. Men då han nästan nått fram intill staden och resliga muren, då steg från himmelen ner Allfader för mänskor och gudar och uppå tinnarna högt av det källbevattnade Ida satte sig ner i sin glans, och i händerna hade han blixten ; Iris han sände åstad, sitt gyllenvingade ilbud : »Skynda dig, Iris, åstad, för att detta förkunna för Hektor : medan han ser Agamemnon ännu, härskarornas herde, störta i slaktningen fram bland de främste och lederna härja, då skall han draga sig själv tillbaks, men det övriga folket 206 
 
 
 
 
 elfte sången 190 200 210 220 bjuda att hålla mot fienden stånd i den rasande striden ; men när Atriden, sårad av spjut eller träffad av pilskott, kastar sig upp på sin vagn, då skall Hektor jag styrka förläna till att förgöra igen, tills han ända till toftade skeppen kommer och solen går ned och den heliga natten är inne.« Sagt, och då lydde på stund den vindsnabbt ilande Iris och ifrån Idas åsar flög hän till det heliga Troja. Där hon den mäktige Priamos’ son, den gudomlige Hektor, stående fann bakom hästarnas spann på sin stadiga stridsvagn ; trädde till honom då fram snabbfotade Iris och talte : »Hektor, du Priamos’ son, vid Zeus att förlikna i klokhet ! Zeus Allfader mig skickade hit för att säga dig detta : medan du ser Agamemnon ännu, härskarornas herde, störta i slaktningen fram bland de främste och lederna härja, då skall du draga dig själv tillbaks, men det övriga folket bjuda att hålla mot fienden stånd i den rasande striden ; men när Atriden, sårad av spjut eller träffad av pilskott, kastar sig upp på sin vagn, då skall Zeus dig styrka förläna till att förgöra igen, tills du ända till toftade skeppen kommer och solen går ned och den heliga natten är inne.« Så hon sade och ilade bort, snabbfotade Iris. Hektor i rustningen hoppade ner ifrån vagnen på marken, svängde de stingande spjut och skyndade fram genom hären, manande alla till kamp, och väckte förfärliga striden. Fylkena svängde då om och bjödo achaierna spetsen ; också argivernas led sig slöto då fastare samman. Striden begynte på nytt, och de möttes, och främst Agamemnon stormade an, ty av iver han brann att bli långt framför alla. Sångmör, sägen mig I, som bon i olympiska salar, vilken den förste där var, som trädde Atriden till mötes utav trojanernas män eller också av frejdade hjälpfolk. Hjälten Ifidamas, reslig och skön, en son av Antenor, fostrad i Thrakiens bördiga bygd, fårhjordarnas amma. 207 
 
 
 
 
 iliaden 230 240 250 Där blev i konungaborgen som barn han av Kisseus, sin morfar, fostrad, som fader var till Theano med kinderna fagra ; men då han hade nått upp i den härliga ynglingaåldern, höll honom Kisseus kvar och förmälde med honom sin dotter. Nyförmäld han vid ryktet, som ljöd om achaiernas anfall, drog ifrån brudgemaket i krig. Tolv skepp honom följde, men i Perkote han lämnade kvar jämngående skeppen, och till lands han tågande kom därefter till Troja. Denne nu alltså det var, som trädde emot Agamemnon. När de då skyndande fram hade hunnit varandra helt nära, miste Atriden sköt, och förbi for lansen åt sidan, medan Ifidamas åter sitt spjut nedom brynjan i gördeln stötte och tryckte så på i förlitan på väldiga näven ; skimrande gördeln han bräckte dock ej, utan långt dessförinnan krökte sig udden som bly mot de mötande silverbeslagen. Genast grep tag i hans spjut vitt härskande drott Agamemnon och drog det till sig med lejonets kraft och det ryckte ur handen och honom högg med sitt svärd över halsen och livet förgjorde. Så den arme där sjönk i den kopparhårdaste dvala, fallen i strid för sitt folk, ifrån älskade bruden så fjärran, innan av henne han höstade tack för sin rika föräring : hundrade oxar han strax henne skänkt, och han vidare lovat tusende getter och får av otaliga hjordarna sina. Nu drog hans rustning utav den mäktige drott Agamemmon och med de prunkande vapnen gick bort bland achaiernas leder. Honom fick Koon då se, den vittbeprisade hjälten, som av Antenors söner var äldst, och den gruvliga sorgen över hans broders död omtöcknade bägge hans ögon. Fram ifrån sidan han steg mot Atriden, som märkte det icke, och honom rände sitt spjut nedom armbågsleden i armen så att den blänkande kopparens udd gick ända igenom. Strax av en rysning betogs härskarornas drott Agamemnon men han slutade icke ändå med att fäkta och strida, 208 
 
 
 
 
 elfte sången 260 270 280 utan mot Koon sprang fram med sitt spjut, segvuxet i vinden. Denne försökte som bäst att sin broder Ifidamas undan släpa vid foten och ropte till hjälp de tappraste alla ; men då han släpade liket åstad genom vimlet, Atriden rände sitt glättade spjut under skölden och dödade honom och steg intill och högg huvudet av, där han låg över brodern. Bägge Antenorssönerna så, av Atriden förgjorda, fyllde sitt ödes mått och nedersjönko i Hades. Men Agamemnon bröt vidare in bland fiendeleden, kämpande både med spjut och med svärd och med väldiga stenar ännu, så länge som varmt ur hans sår framflödade blodet. Dock, när såret omsider blev torrt och sig stillade blodet, kände Atriden sig genomträngd av de skarpaste smärtor, ja, som en födande kvinna är kvald av den stingande pilen, genomträngande skarp, som de barska förlossningsgudinnor, döttrar av Hera, ha sänt, som ha födslopinan till vapen, sålunda kände Atriden sig kvald av de skarpaste smärtor. Genast på vagnen han skyndade upp och befallde sin körsven fara till holkade skeppen åstad, ty han våndades gruvligt ; men med en skallande stämma han så till danaerna ropte : »Vänner, som fören argiverna an, I drottar och rådsmän ! Värjen nu vidare I från de havbefarande skeppen rysliga stridens tumult, ty mig har den vise Kronion icke förunnat att dagen till slut mot troerna kämpa.« Sagt, och hans körsven piskade på hans glänsande hästar ner till de holkade skepp, och i flygande fart gick det undan ; skummet om bringan dem stod, och inunder dem virvlade dammet, medan från striden de travade bort med den plågade drotten. Men när Hektor då såg Agamemnon sig fjärma från striden, genast med skallande röst han till troer och lykier ropte : »Trojas och Lykiens män och dardaniske handgemängs- kämpar ! 209 
 
 
 
 
 iliaden 290 300 310 Vänner, o varen nu män och fäkten med stormande styrka ! Borta är nu deras ypperste man, och en lysande ära skänker Kronion åt mig. Nu styren de stampande hästar rakt mot danaernas här att dess rikare ära förvärva !« Sade och livade hjärta och mod på varenda ibland dem. Som när en jägare hetsar i skog mot en rasande vildgalt eller ett lejon sin hurtiga flock vittandade hundar, så mot achaierna hetsade fram sina modiga troer Hektor, Priamos’ son, lik mannaförgörande Ares. Själv med sitt trotsiga mod han i spetsen gick bland de främste och sig i drabbningen kastade in som en brusande stormvind, vilken slår ner ifrån skyn, så att blånande havet sig fraggar. Vem var den förste väl där, och vem var den siste, han fällde, Hektor, Priamos’ son, då Zeus honom unnade heder ? Först Asaios, Opites därnäst och Autónoos sedan, Dolops, Klytios’ son, och Ofeltios och Agelaos, därpå Hipponoos käck och till sist Aisymnos och Oros. Detta de hövdingar var, som han fällde, men därpå han nedhögg menige krigare ock, som då västan med häftiga ilar skyarna piskar isär, dem sunnanvinden har hopat ; vågorna svällda då vältra sig tätt, medan skummet i höjden sprutar och kastas omkring av den vittomtumlande vinden ; sålunda föllo för Hektor en mängd av achaiernas kämpar. Nu var förgörelsen nära, och allt skulle varit förlorat, och ner till skeppen igen skulle säkert achaierna flyktat, hade Ulysses ej ropat till Tydeus’ son Diomedes : »Vad går det åt oss, Tydid, att vi glömma den stormande kraften ? Kom, stig fram till min sida, min vän, ty en nesa det bliver, om våra skepp han förstör, den hjälmomstrålade Hektor.« Honom då svarade strax Diomedes, kraftige hjälten : »Nog skall då jag stå fast och ej fly, men det båtar ej länge huru vi båda må strida, ty Zeus, molnskockande guden, 210 
 
 
 
 
 elfte sången 320 330 340 350 troernas folk långt hellre än oss vill ju segern beskära.« Sagt, och Thymbraios han kastade ner från vagnen till jorden jagande spjutet in under vänstervårtan i bröstet, medan Ulysses hans väpnare drap, den käcke Molion. Dessa de läto där liggande bli, som ej kämpade mera, och in i vimlet nu trängde med gny, två modiga vildsvin like, som störta sig in på förföljande hundarnas koppel ; så de mot troerna vände sig om och dem slogo, och glade kunde achaierna andas igen efter flykten för Hektor. Därpå de hunno en vagn med tvenne de yppersta kämpar, söner till Merops, en man i Perkote, som bättre än alla spådomskonsten förstod och som sönerna hade sökt hindra från att i mordiska kriget gå ut, men de lydde ej fadern, drivna åstad till sin död av förgörelsens hemska gudinnor. Dem Diomedes strax, den lansberömde Tydiden, skilde vid anda och liv och tog deras prisade vapen, men för Ulysses Hippodamas föll och Hypeirochos även. Striden för härarna två lät Kronion lika nu väga, som ifrån Ida såg på, och de lika förgjorde varandra. Nu på Agastrofos, Paions son, den starke Tydiden stötte i höften sitt spjut, och den sårade ej sina hästar hade till hands för att fly, utan hade dem ställt som en dåre långt därifrån under svennens förvar och själv bland de främste stormade fram till fots, tills han mistade ljuvliga livet. Hektor likväl dem varsnade nu ibland leden och genast stormade skriande dit, och de troiska fylkena följde. Honom med rysning då såg Diomedes, väldig i härskri, och till Ulysses ropade strax, som stod honom nära : »Där framvältrar fördärvet mot oss, den väldige Hektor. Dock välan, låt oss stående bli och oss manligen värja !« Sagt, och han svängde och slungade av långskuggande lansen siktande efter hans huvud, och ej han förfelade målet : överst på hjälmen det tog, men mot kopparen studsade kopparn 211 
 
 
 
 
 iliaden 360 370 380 utan att såra hans dejliga hull, ty den gallerförsedda hjälmen av tre lag malm tog emot, som han fått av Apollo. Hektor av stöten då raglade långt in i hopen tillbaka, dignade neder på knä och med seniga handen mot jorden stödde sig än, medan svartaste natt omhöljde hans ögon. Medan nu Tydeus’ son sprang efter den slungade lansen bland förkämparne långt, dit fastnat den hade i jorden, kvicknade Hektor vid och sig kastade åter på vagnen och bland de sina for bort och den svarta förgörelsen undgick. Rusande efter med lansen då skrek den starke Tydiden : »Slapp du nu åter från döden, din hund ? Ty nära i sanning var dig fördärvet, men återigen har dig räddat Apollo, vilken du beder väl till, förrn du vågar dig in ibland spjuten. O men jag råkar dig säkert en gång och på dig gör en ände, efter väl också jag själv har av gudarne någon till bistånd. Nu mot de övriga vill jag åstad, vemhelst jag kan träffa.« Sagt, och drog rustningen av på den frejdade sonen av Paion. Men Alexandros på stund, skönlockiga Helenas make, spände sin båge mot Tydeus’ son, folkskarornas herde, lutad mot pelaren uppå den hög, som av människohänder restes åt Ilos en gång, den forne dardaniske drotten. Medan Tydiden som bäst den prunkande brynjan av bröstet uppå den käcke Agastrofos tog och av skuldrorna skölden och av hans huvud den tyngande hjälm, tog sin båge om mitten Paris och spände och sköt, och hans pil flög icke förgäves, utan i högra foten den tog och tvärs genom vristen trängde i marken sig in, och strax med ett innerligt löje Paris från gömslet sprang fram och jublande ropte och sade : »Träffad du är, och min pil gick ej fel. Ack, hade jag bara träffat dig nederst i buken så visst och berövat dig livet ! Då skulle troerna andats igen från den gruvliga skräcken, vilka nu darra för dig, som för lejonet bräkande getter.« Oförfärad gav honom till svar den starke Tydiden : 212 
 
 
 
 
 elfte sången 390 400 410 »Skrävlande skytt med ditt flätade hår och förgapad i kvinnor ! Ack om du öga mot öga mig mött uti krigarerustning ! Ej skulle bågen dig hjälpt eller alla de haglande pilar. Nu du förhäver dig bara för det, att du rispat mitt fotblad, fast jag ej aktar det mer, än om träffat mig hade en kvinna eller en tanklös pilt, ty en pil från en vekling är kraftlös. Nej, då är annat den stingande lans, som jag själv vet att slunga: snuddar den bara ett tag vid min fiende, strax är han livlös, faderlösa då äro hans barn, och hans viv i förtvivlan kinderna sargar, allt medan han själv i sitt blod uppå marken ruttnar och gamar långt fler än kvinnor beställa med liket.« Så han sade ; då nalkades fort honom hjälten Ulysses ; denne nu ställde sig för, och han satte sig bakom och utdrog pilen ur foten och genomfors av en stingande smärta. Därpå han skyndade upp på sin vagn och befallde sin körsven fara till holkade skeppen åstad, ty han våndades gruvligt. Ensam den tappre Ulysses nu blev, och ingen hos honom stod av argiverna kvar, ty skräck hade gripit dem alla, och i sin ängslan han talade så till sitt manliga hjärta : »Ve mig, vad väntar mig nu ? Ett elände det vore att ängsligt flykta för mängden, men värre ännu, om jag här skulle tagas, bliven så ensam, då Zeus har de andra danaerna bortskrämt. Dock, vi grubblar jag nu i mitt sinne på sådana tankar ? Vet jag då ej, att de fege det är, som sig fjärma ur kampen, men att den tappre, som ständigt är van att i striderna glänsa, han kan ej annat än stå, han må segrare bli eller falla ?« Medan han detta begrundade än i sitt hjärta och sinne, tågade lederna an av de sköldbeväpnade troer och honom ringade in, åt sig själva dock lagande ofärd. Som kring en vildsvinsgalt sig hundar och ynglingar raska tumla på jakten ; han stiger då fram ur det lummiga snåret, brynande vita beten till reds mellan krokiga käftar ; runtom storma de an, och hans betar gnissla och klappra ; 213 
 
 
 
 
 iliaden 420 430 440 450 modigt de hålla dock stånd, hur farlig han också må vara : likaså stormade an kring den gudalika Ulysses troernas män ; dock han rusade fram och den stingande lansen rände i skuldran först på den frejdade Deïopites, och när han denne förgjort, han Ennomos fällde och Thoon och på Chersidamas se’n, då av vagnen hoppade denne, stötte i naveln sin lans under skölden, smyckad med buckla, så att i stoftet han föll och med armen famnade jorden. Dem lät han liggande bli och fällde därefter med lansen Charops, Hippasos’ son, en broder till Sokos den rike. Fram till sin broders hjälp sprang gudaliknande Sokos, trädde helt nära inpå och talade så till Ulysses : »Nu, frejdstore Ulysses, i list otröttlig och mödor, antingen skall du dig rosa i dag av att Hippasos’ söner, tvenne så lysande hjältar, ha fällt och på rustningen plundrat eller ock mista ditt liv för en stöt av denna min glaven.« Sade och träffade nu med sin stöt på den rundade skölden ; tvärs genom blänkande skölden med ens gick lansen den tunga, borrade också sig in i hans konstarbetade harnesk och av hans revben flängde all hud, men Pallas Athene tillät ej, att den ock inälvorna trängde igenom. När då Ulysses förnam, att ej lansen till döds hade träffat, tog han tillbaka ett steg och talte till Sokos och sade : »Olycksalige man ! Nu drabbar dig bråda fördärvet. Väl har du satt mig ur stånd att längre mot troerna strida, men för dig själv jag förkunnar, att död och förgörelsens mörker skola dig drabba i dag ; för min lans skall du stupa och ära skänka åt mig och din själ åt den hästomtumlande Hades.« Sade, och Sokos då vände sig brått för att ge sig på flykten, dock, i detsamma han vände sig om, Ulysses i ryggen rände sin lans mellan skuldrorna in och tvärs genom bröstet ; tungt han i marken föll, och jublande ropte Ulysses : »Sokos, du Hippasos’ son, den hästomtumlande hjältens ! 214 
 
 
 
 
 elfte sången 460 470 480 Döden dig själv dock nådde förut och du slapp den ej undan. Arme, ej skola på dig din fader och vördade moder ögonen trycka igen vid din död, utan glupande fåglar skola nu klösa ditt lik och med vingarna flaxa omkring dig. Mig däremot, när jag dör, skola stolte achaierna jorda.« Sade, och lansen tung, som var slungad av krigiske Sokos, ryckte han ut ur sitt hull och ur skölden, sirad med buckla ; blodet ur såret då frusade fram, och hans krafter föröddes. Dock när Ulysses’ blod de manhaftige troerna sågo, gingo på honom de löst under eggande rop till varandra. Hjälten tillbaka sig drog och ropade högt på de sina ; trenne gånger han ropade allt vad en strupe kan orka, trenne gånger hans rop den krigiske drott Menelaos hörde och talade strax till Ajas, som stod i hans närhet : »Ajas, du Telamons son, Zeusättade krigarehövding ! Till mina öron nu trängde ett rop från den käcke Ulysses, låtande alldeles så, som om ensam han vore och kringvärvd borta i striden av troernas folk och gruvligen ansatt. Fort genom vimlet nu fram, ty bäst är att ila till bistånd ! Måtte han ej något ont, bland troerna ensam där bliven, lida, den tappre, till bitter förlust för danaerna alla !« Sade, och före han gick och följdes av lysande hjälten. Snart de träffade på Zeus’ älskling Ulysses, och honom troerna voro omkring, som på bergen schakalerna röda äro den sårade hjorten omkring, som med pilen från strängen träffats av jägaren nyss, men på ilande fötterna undflydd springer, så länge som bloden är varm och han benen kan röra; dock, sedan hela hans kraft är förödd av den vingade pilen, äro schakalerna glupska i färd med att honom bland bergen sönderslita i skuggande lund ; då kommer ett mordiskt lejon, sänd av en gud, och de skingras, och lejonet frossar : så kring Ulysses nu där, den mångförslagne och djärve, rusade troerna an, både många och käcka, men hjälten 215 
 
 
 
 
 iliaden 490 500 510 stötte med lansen omkring sig och stack och sig värjde mot döden ; Ajas då nalkades brått med sin sköld som ett torn uppå armen och till hans sida steg fram, och sig troerna skingrade skrämda. Honom då ledde vid hand den krigiske drott Menelaos ut ur tumultet, till dess att sin sven han såg komma med vagnen. Men emot troerna Ajas sprang fram och förgjorde Doryklos, Priamos’ son med en sidogemål, och stack Pandokos neder, fällde Lysandros jämväl och Pylartes och Pyrasos även. Som när en sjudande flod under vinterflödet från bergen störtar på slätten sig ner, framskyndad av regn från Kronion ; många förtorkade stammar av ek och många av furu river den med sig och massor av slam utgjuter i havet : så for förhärjande fram över slätten den strålande Ajas, nedergörande hästar och folk. Och ännu ej Hektor visste därom, ty han kämpade själv till vänster i striden, tätt intill floden Skamandros’ brädd, på den platsen där tätast kämparna segnade ner och sig höjde ett dövande härskri, där som den tappre Idomeneus stred och den väldige Nestor. Där var nu Hektor med, och han där med sin lans och sin körkonst övade gruvliga dåd och förgjorde falangernas ungdom. Ej skulle ännu achaierna dock hava vikit ur stråten, om Alexandros ej, skönlockiga Helenas make, hade en ände där gjort på Machaons hjältebedrifter genom en treuddspil, som i högerskuldran han insköt. Ängsliga blevo då djupt de behjärtade män av Achaia, att han där funne sin död, om striden sig skiftande vände, och nu Idomeneus ropade strax till gudomlige Nestor : »Nestor, du Neleus’ son, du achaiernas ära och stolthet ! Skynda, stig upp på din vagn och låt vid din sida Machaon stå och styr genast åstad dina stampande hästar till skeppen. Läkaren väger i värde ju upp en mängd av de andra, 216 
 
 
 
 
 elfte sången 520 530 540 han som skär pilarna ut och strör lindrande örter på såren.« Sagt, och då lydde hans ord vagnskämpen Gereniske Nestor; genast han vagnen besteg, och vid sidan av honom Machaon ställde sig upp, som var son till Asklepios, frejdade läkarn. Piskan mot hästarna ven, och i flygande fart gick det undan ner till de holkade skepp, dit de längtade ivrigt att komma. Men då Kebriones såg, hur troerna skrämdes på flykten, talade Hektor han till, som stod vid hans sida på vagnen : »Hektor, vi två mot danaerna slåss här på yttersta flygeln av den förfärligt larmande strid, men de övriga troer jagas därborta på flykt, både hästar och folk om varandra. Telamons Ajas dem vältrar åstad, ty jag känner den breda skölden igen, som på skuldran han bär. Låt då också oss själva styra med vagnen och hästarna dit, där i mördande striden häftigast kasta sig in både kämpar till fots och på vagnar under förgörelse stor och sig höjer ett dövande härskri.« Så han sade och strax mot de fagermaniga hästar piskan lät vina med kraft, och dessa, när rappen de kände, sprängde med vagnen åstad i en fart bland achaier och troer, trampande både på sköldar och lik ; och på vagnen blev axeln sölad inunder med blod, och på stödjestången kring vagnsstoln sprutade blodstänk upp ifrån hästarnas stampande hovar och ifrån hjulen jämväl. Men Hektor i fiendehopen strävade in för att splittra den åt, och han gruvlig förvirring spred i danaernas här och sig vilade föga från lansen. Sålunda sprängde han fram bland de övriga fiendeleden, kämpande både med lans och med svärd och med väldiga stenar, men emot Ajas, Telamons son, han skydde att kämpa, därför att Zeus blev vred, när han stridde mot starkare hjältar. Dock, högtronande Zeus göt förfäran i själen på Ajas : häpen han stannade, slängde på rygg sjuhudade skölden och vek tillbaks till sitt folk, men blickade hemskt som ett vilddjur, 217 
 
 
 
 
 iliaden 550 560 570 vändande ofta sig om och långsamt skiftande stegen. Såsom ett brandgult lejon med nöd ifrån oxarnas fålla drives av hundarna bort och av lantliga herdarnas skara, vilka förunna det ej att fettet av oxarna röva, utan stå natten igenom på vakt ; i sin lust efter köttmat rusar det idligen an, men förgäves, ty strax till dess möte flyger från dristiga händer en skur av stingande kastspjut, flyga ock brinnande bloss, och för dem uti farten det skyggar ; äntligt i gryningen lomar det av med förbittring i hjärtat : så gick nu Ajas från troerna bort med förbittring i hjärtat, långt ifrån villig, ty ängslig han var för achajiska skeppen. Som när en åsna, små piltar till trots, istadiga djuret, kliver i åkern in, fast de käppar på henne slå sönder, och när hon kommit därin, avbetar den frodiga säden ; piltarna dänga och slå, men de hava ju barnsliga krafter och få med nöd henne ut, när hon ätit sig mätt utav grödan : så kringsvärmades Telamons son, den väldige Ajas både av dristiga troer och vapenförvanter från fjärran, vilka förföljde alltjämt och med lansarna stötte på skölden. Ajas ej glömde att stanna ibland för att bjuda dem spetsen, utan sig vände emot dem igen och höll sig från livet hästomtumlande troernas svärm, men ibland gick han undan. Dock för varenda trojan han spärrade vägen till skeppen, medan han själv som en rasande stred mellan härarna båda, hållande idligen stånd, och från dristiga fiendehänder lansarna flögo alltjämt och fastnade några i skölden, medan de flesta sig borrade in under vägen i jorden, innan de nådde hans hull, som de fikade efter att smaka. När då Euaimons lysande son Eurypylos märkte, huru han överväldigad var av de haglande spjuten, steg till hans sida han fram och slungade blänkande lansen, och han på Fausias’ son Apisáon, krigaredrotten, träffade levern inunder hans bröst, och han segnade neder. 218 
 
 
 
 
 elfte sången 580 590 600 610 Fram Eurypylos sprang och rustningen drog av hans skuldror. Men när då honom fick se den gudaliknande Paris, hur Apisaons rustning han tog, han spände sin båge mot Eurypylos strax och träffade honom i högra låret med pilen, och skaftet gick av och tyngde på låret. In bland de sina han drog sig tillbaks att förgörelsen undgå, men med en genomträngande röst till danaerna ropte : »Vänner, som fören argiverna an, I drottar och rådsmän ! Svängen med fylkena om och förgörelsens dag ifrån Ajas värjen, som dignar nu snart under spjutkast. Aldrig, det tror jag, kommer med livet han ut ur den larmande kampen. Till Ajas alle att hålla nu stånd kring den väldige Telamonssonen !« Så Eurypylos skrek, den sårade hjälten. Kring honom trädde hans kämpar då fram med lyftade spjut och med skölden stadigt mot skuldrorna stödd, och Ajas gick dem till mötes, stannade dock, mot fienden vänd, då han vännerna nådde. Sålunda häftiga striden där brann som en blossande låga. Men ifrån striden drogs Nestor åstad av Neleiska spannet, löddrigt av svett, och Machaon jämväl, folkskarornas herde. Öga på denne då fick snabbfotade hjälten Achilles, ty han i aktern stod på sin väldiga hövdingadrake, blickande hän på den vådliga strid och förföljelsens jämmer ; och till Patroklos, sin älskade vän, han ropade ljudligt bortifrån skeppet strax, och han hörde det inne i tältet, trädde lik Ares då ut – och därmed begynte hans ofärd. Först tog till orda av dem den tappre Menoitiossonen : »Säg, vi du ropade mig, o Achilles ! Vad önskar du av mig ?« Honom svarade då snabbfotade hjälten Achilles : »Ädle Menoitiosson, du vän som jag hjärtligen älskar, nu jag tror, att achaierna snart mina knän skola famna under bevekande böner, ty outhärdlig är nöden. Skynda till Nestor åstad, du gudarnes älskling, och fråga, vilken den sårade var, som han fraktade hem ifrån striden. 219 
 
 
 
 
 iliaden 620 630 640 Ty han på ryggen förvisso var lik uti allo Machaon, hjälten Asklepios’ son, men hans ansikte hann jag ej skåda, ty i en brådskande fart förbi mig hästarna sprungo.« Sagt, och Patroklos då lydde på stund sin älskade stridsbror och gav sig springande av längs achajiska skeppen och tälten. Men då de åkande två till Nestors tält hade kommit, stego av vagnen de ner på den alluppammande jorden ; strax Eurymedon, åldringens sven, kom fram och från vagnen hästarna spände ifrån, men de själva på stranden av havet stodo i blåsten en stund för att kyla av kläderna svetten, gingo i tältet så in och där satte på stolar sig neder. Drycken beredde åt dem Hekamede, lockiga tärnan, hjälten Arsinoos’ barn, som, när Tenedos togs av Achilles, kommit på åldringens lott, ty achaierna flickan åt honom valde till äreskänk, som var visast av alla i rådslag. Först hon ställde framför dem ett bord, som var skönt och polerat och hade stålblå fot under skivan, och ställde på bordet bröd i en kopparkorg och lök till att äta till drycken, ljusgul honung jämväl och mjöl av det signade kornet, äntligt en präktig pokal, som den gamle haft med sig från hemmet, smyckad med gyllene stift och med grepar ej mindre än fyra och på varenda av dem ett par duvor med pickande näbbar, gjorda av guld, och dess kalk hade stöttor tvenne från foten. Denna pokalen en annan med nöd kunde rubba från bordet, då den var bräddad, men lätt honom lyfte den åldrige Nestor. Däri nu blandade till den gudahärliga kvinnan vin från Pramne åt dem och rev så med kniven av koppar getmjölksost däruti och beströdde det sedan med kornmjöl och dem att dricka nu bjöd av den färdiglagade drycken. Och sedan bägge de druckit och släckt den brännande törsten, hade de sedan sin ro av att sitta och språka tillsammans. 220 
 
 
 
 
 elfte sången 650 660 670 Plötsligt i dörren då stod den gudomlige hjälten Patroklos. Upp från sin glänsande stol sprang åldringen strax vid hans åsyn, tog hans hand och drog honom in och bjöd honom sitta. Detta Patroklos böjde dock av, och han talte och sade : »Bed mig ej sitta, jag hinner det ej, Zeusättade gamle. Vördnad och lydnad kräver den man, som har sänt mig att fråga, vilken den sårade är, som du hitfört. Dock, jag det redan vet av mig själv, jag Machaon ju ser, folkskarornas herde. Nu skall jag skynda tillbaks för att säga besked åt Achilles. Vördade gamle, du känner ju själv tillräckligt den mannens häftiga sinne ; han vore i stånd att beskylla en skuldlös.« Honom svarade då vagnskämpen Gereniske Nestor : »Varför bekymrar Achilles sig så om achaiernas söner, vilka som sårats av sargande egg ? Han ju alls icke känner hela den jämmer, som drabbat vår här ; ty dess ypperste hjältar ligga vid skeppen, sårade nu av spjut eller pilar. Träffad av pil Diomedes är, den starke Tydiden, sårad av spjut Agamemnon själv och den tappre Ulysses, och av en stingande pil är Eurypylos träffad i låret, och här en annan du ser, som jag nyss ur drabbningen hemfört, sårad han ock av en pil ifrån sträng. Men Achilles sig intet, fastän en ädling han är, om danaerna vårdar och ömmar. Väntar han kanske uppå, att vår flotta på stranden av havet skall, våra vapen till trots, gå upp i förhärjande lågor och vi där själva bli mejade mer ? Ty hos mig är ej kraften längre densamma, som fordom den var i de smidiga lemmar. Ack om jag vore så ung och så oförsvagad min styrka, som då emellan oss pyliske män och Eleierna utbröt fejd för ett oxröveri, och jag själv Itymoneus fällde, som var från Elis, Hypeirochos’ son. Då jag ville för rovet taga mitt skadestånd, han försvarade oxarna sina, men där han stred bland de främste, ett spjut från min hand honom nådde, 221 
 
 
 
 
 iliaden 680 690 700 så att han segnade ner ; då flydde hans folk, som var lantmän. Stort var bytet, som då vi sammandrevo från slätten : femtio hjordar av nötkreatur och lika så många hjordar av ulliga får och av svin och av klättrande getter, hundrade femtio hästar jämväl, brunglänsande alla, idel ston och många av dem med en diande fåle. Hela vårt byte vi drevo åstad till Neleiska Pylos, hinnande staden, då natten bröt in ; då gladde sig Neleus över att ännu så ung jag i härnaden tagit så mycket. Men när det grydde till dag, härolderna ropade samman alla, som hade i Elis ett krav för sin rövade boskap ; och sig församlade då de ypperste männen i Pylos bytet att skifta, ty krav på Epeierna hade så många, efter vi männer i Pylos då få och försvagade voro, därför att Herakles själv några år tillförene kommit och hade vållat oss ont och alla de yppersta dödat. Då voro ännu vi tolv, vi söner av frejdade Neleus, men jag av bröderna ensam blev kvar, och de andra förgingos. Fräcka av denna vår nöd, de kopparklädde Epeier förorättade oss och förövade gruvliga illdåd. Nu till en början den gamle för sig tog av bytet en oxhjord och trehundrade får, som han valde, och herdarna också. Ty ett betydligt krav i det heliga Elis han hade. Kapplöpningshingstarna fyra han mist tillika med vagnen, vilka till tävlingen länt för att springa i kapp om en trefot ; dessa i Elis behöll den härskande drotten Augeias, medan han visade bort deras körsven, sorgsen för spannet. Därför den gamle tog ut, i sin harm över hånet och våldet, sådan en myckenhet själv, men det övriga bytet åt folket skifta han lät, så att ingen av dem måtte sakna sin andel. Detta besörjde vi noga nu allt, och runtom i staden bragte vi gudarne blot ; men på tredje dagen därefter ryckte Epeierna ilande an med hela sin styrka, 222 
 
 
 
 
 elfte sången 710 720 730 740 kämpar och hästar ; bland dessa de två Molionerna voro, ännu helt unga, ej övade stort i den stormande kampen. Fjärran vid floden Alfeios en stad Thryoessa sig reser högt på sin blåsiga brant och ytterst i sandiga Pylos ; den kringrände de runt och försökte att lägga den öde. Men när de tågade dit över slätten, lände Athene ilande ned under natten till oss med ett bud från Olympen att oss beväpna, och ej fick hon svårt att oss Pylier samla, utan vi brunno av lust att få kämpa ; men mig ville Neleus ej låta draga i fält, och hästarna gömde han för mig, efter han trodde mig än vara oförfaren i krigsvärv. Men jag glänste ändå bland stridsvagnkämparna våra, fastän jag själv var till fots ; så ledde Athene min stridsfärd. Där är en flod, Minyeios vid namn, som sig gjuter i havet nära Arene, där bidade vi vagnskämpar från Pylos heliga Eos, och dit hopströmmade hela vårt fotfolk. Därifrån ilande tågade vi i vår krigarerustning hän till Alfeios’ heliga ström och den nådde vid middag. Här åt den mäktige Zeus vi bringade härliga offer och åt Alfeios en tjur, och en tjur jämväl åt Poseidon, men åt Athene vårt offer bestod av en kviga ur hjorden. Aftonvarden blev äten därnäst i var krigareskara, och vi därefter oss lade till ro vid den rinnande floden, var med sin rustning på ; men de stolte Epeierna redan stodo då staden omkring och brunno av lust att den härja. Dock, de skulle få pröva förut på besvärliga kampen, ty då den lysande solen gick upp över bördiga jorden, ryckte vi fram till strids under bön till Zeus och Athene. När vi då drabbade hop, vi pyliske män och Epeier, var jag den förste, som fällde min man och tog spannet som byte; Mulios var det, en krigare båld, han var måg till Augeias och med den äldsta av döttrarna gift, Agamede den blonda, hon som kände var läkande ört, som alstras av jorden. 223 
 
 
 
 
 iliaden 750 760 770 Just som han stormade fram, jag träffade honom med lansen, så att i stoftet han föll, och springande upp på hans stridsvagn tog bland de främste i striden jag plats, och de stolta Epeier skingrades flyende hit och dit, när fallen de sågo stridsvagnskämparnes hövding, den man, som var ypperst i striden. Dock jag stormade efter dem fram som den svarta orkanen, femtio vagnar jag tog, och tvenne kämpar från varje kastades ner av min lans och med tänderna beto i gräset. Och jag väl Aktors söner, de två Molionerna, dödat, om deras fader ej, jordskakaren starke Poseidon, hade dem höljt i den tätaste sky och räddat ur striden. Där förlänade Zeus åt oss Pylier lysande seger, ty vi så länge förföljde dem än över rymliga slätten, medan vi lade dem ner och oss samlade präktiga vapen, tills på Buprasions mark bland dess ymnigt växande vete hän till Oleniska klippan vi kört och Aleisions kulle, såsom den kallas, men där befallde Athene oss vända. Här den siste jag drap och lät ligga, och åter till Pylos styrde achaierna hem från Buprasion eldiga spannen ; alla de prisade Zeus bland gudar och Nestor bland mänskor. Sådan bland kämpar jag var, ack jag var det en gång. Men Achilles vill av sin tapperhet njuta blott själv ; men förvisso, det tror jag, skall han med tårar få ångra det djupt, sedan hären gått under. Käraste, mången förmaning försann Menoitios gav dig uppå den dagen han sände dig bort ifrån Fthia till hären. Bägge tillstädes vi voro, jag själv och den ädle Ulysses, inne i salen och hörde vart ord, han dig lade på hjärtat. Komna vi voro en dag till Peleus’ ståtliga boning under vår färd kring achaiernas bygd för att krigare samla. Hjälten Menoitios funno vi då och dig själv där i slottet, också Achilles var där ; och Peleus, den åldrige hjälten, stod och förbrände åt ljungaren Zeus de fetaste oxlår 224 
 
 
 
 
 elfte sången 780 790 800 ute på gårdens plan och med gyllene bägarn i handen överstänkte med glödande vin det brinnande offret, medan med köttet I två haden brått ; då trädde vi båda fram uti gårdens port, och upp sprang häpen Achilles, tog oss vid handen och ledde oss in och bjöd oss att sitta, ställde ock fägnaden fram, som är övligt att bjuda åt gäster. Men när vi hade oss bägge förnöjt av maten och drycken, tog jag till orda och manade er att gå med ut i kriget ; gärna I villen, och mycket till råd eder sade de gamle. Åldrige Peleus den maningen gav åt sin unge Achilles alltid att vara bland hjältarna främst och fördunkla dem alla ; dig förmanade så Menoitios, sonen av Aktor : ›Älskade son, kom ihåg, att Achilles är högre till börden ; du är i stället den äldre, men han långt större i mandom. Stå honom redligen bi med ett dugande råd och en maning och med en ledande vink ; till det goda han följer dig gärna.‹ Detta var åldringens ord, men det glömmer du. Tala nu ändå öppet med tappre Achilles härom ; han bevekes måhända. Ty vem vet, om icke ditt ord med de eviges bistånd mäktar att röra hans själ, ty en vän ej talar förgäves. Men om i sinnet han ryggar tillbaks för en gudabefallning och någon sådan från Zeus honom yppat hans heliga moder, må han åtminstone sända då dig ut i striden med hela Myrmidonernas här att danaerna varda en ljusning. Och må han låna åt dig sina härliga vapen i striden. Troerna kanske då tro, det är han, och sig hejda i kampen, så att achaiernas modiga folk i sin vånda får andan draga omsider ; om aldrig så kort, blir det ändå en vila. Krafterna äro ju friska hos er, och de mattade troer torden I driva till staden helt lätt ifrån skeppen och tälten.« Så han sade och eggade upp i Patroklos hans hjärta. Hem längs skeppen han sprang till Aiakos’ ättling Achilles. Men då han kom i sitt lopp till den gudalike Ulysses’ 225 
 
 
 
 
 iliaden 810 820 830 skepp, där achaiernas samlingsplats och domaresäten voro och altaren, vilka de byggt åt de evige gudar, mötte en sårad han där, Euaimons lysande telning, hjälten Eurypylos ; träffad han var av en pil uti låret och ifrån striden kom linkande hem, och från huvud och axlar strömmade svetten ner, och fram ur det svidande såret sipprade blodet svart, men sansningen hade han ännu. Honom med ömkan såg den tappre Menoitiossonen, och med bevingade ord han klagande talte och sade : »Ack, osällaste män, I danaernas furstar och rådsmän ! Skulle ert öde då bli att fjärran från vänner och hemland mätta i Trojas land med ert hull kringlöpande hundar ! Dock välan, mig förtälj, Eurypylos, gudarnes ättling : hålla achaierna ännu där stånd mot den väldige Hektor, eller förgöras de re’n, av hans väldiga glaven betvungna ?« Honom Eurypylos svarade då, den sårade hjälten : »Ädle Patroklos, ej räddning nu mer för achaierna finnes, utan till beckade skeppen de snart skola flyende strömma. Ack, ty alla de kämpar, som förr de ypperste voro, ligga vid skeppen sårade nu av en pil eller lansstöt, riktad av fiendens hand, vars styrka blott växer beständigt. Rädda du mig i min nöd och för mig till beckade skeppet, pilen ur låret mig skär, och med ljummat vatten av huden tvätta det levrade blod, och med goda och lindrande örter såret beströ, vilkas kraft du säges ha lärt av Achilles, som blev av Cheiron lärd, den bäste av alla kentaurer. Ty Podaleirios nu och Machaon, läkarne båda – ja, den ene är liggande visst med ett sår uti tältet, varande själv i behov av en skicklig läkares skötsel, medan den andre på slätten är stadd i den brinnande striden.« Honom svarade då den tappre Menoitiossonen : »Hur skall det blott kunna ske ? Vad skola vi göra, o hjälte ? Jag är på väg för att säga besked åt den tappre Achilles, 226 
 
 
 
 
 elfte sången 840 såsom Gereniske Nestor mig bjöd, achaiernas herde. Men jag vill ändå ej lämna dig nu i din gruvliga vånda.« Sagt, och om livet han hövdingen tog och stödjande förde in i hans tält, och en tjänare strax utbredde en oxhud. Där han sträckte den sårade ut och med kniven ur låret stingande pilen skar ut och med ljummat vatten av huden tvådde det levrade blod och gnuggade sönder en bitter, smärtestillande rot och lade på såret, och alla smärtor förtogos, och såret blev torrt, och sig stillade blodet. 
 
 
 
 
 TOLFTE SÅNGEN Striden om muren 10 20 Så Menoitios’ kraftige son därinne i tältet läkte Eurypylos’ sår, men argivers och troers falanger kämpade vidare jämt, och snart skulle graven ej längre skydda danaernas folk och ej muren, som högt över denna reste sig, vilken så mäktig de byggt med graven framföre flottan till värn, – men åt gudarne ej hekatomber de offrat. Ämnad han var att såväl deras skepp som det rikliga bytet freda inom sig tryggt ; men förutan de evige gudars vilja han uppbyggd var, och blev därför ej stående länge. Medan Achilles var vred och Hektor var ännu i livet, och medan oförhärjad ännu var Priamos’ kungsstad, ägde ock väldiga muren bestånd, som achaierna uppbyggt. Men sedan alla de ypperste män ibland troerna fallit och av argiverna många förgåtts, medan många ock levde ; och då förhärjad var Priamos’ stad på det tionde året och till sin fädernejord argiverna seglat tillbaka, fattades enigt beslut av Poseidon och Foibos Apollo muren att smula med hjälp av alla de mäktiga floder, vilka från Idas skogiga berg nedrinna till havet : Rhodios’ ström och Heptáporos strid och Karésos, Granikos, Rhesos, Aisépos och helge Skamandros och Simoisströmmen, där uppå stränderna hjälmar i mängd och sköldar av tjurhud fallit i stoftet och kraftiga män, halvgudar till härkomst. Samtligas mynningar vände ihop Apollo och flödet sände mot muren åstad uti nio dagar, och ständigt regnade Zeus, för att muren dess förr måtte sköljas i havet. Men uti spetsen gick fram jordskakaren själv med sin treudd, brytande upp och spolande bort med de rivande böljor 228 
 
 
 
 
 tolfte sången 30 40 50 60 hela dess grund, både stockar och sten, som achaierna ditlagt. Därpå han jämnade allt uppå stranden av strid Hellespontos och lät så kusten den långa igen betäckas av sanden, sedan han muren förstört, och ledde tillbaks i sin fåra floderna, däri de runno förut med sitt dejliga vatten. Slikt skulle Foibos Apollo en gång och den starke Poseidon göra med tiden, men nu kring den välupptimrade muren rasade kampen med skri, och mot tornens mäktiga bjälkar dundrade stenarnas kast, och kuvade hårt av Kronions gissel, argiverna höllo sig tätt hopträngda vid skeppen, gripna av fruktan svår för den skräckinjagande Hektor. Denne i striden for fram som förut, lik en brusande stormvind. Som när en vildsvinsgalt eller också ett lejon sig vänder mitt ibland hundar och jägare om i sin trotsande styrka ; dessa då tätt som en mur sig tränga ihop och till motvärn färdiga stånda och spjut på spjut ifrån seniga händer slunga, men icke ett ögonblick dess modiga hjärta bävar och tänker på flykt, och av själva sitt mod får det döden ; ofta det vänder och frestar en dust med jägareskaran, var det då rusar inpå, där maka sig karlarne undan : så uti vimlet mot fienden vänd var Hektor beständigt och bjöd sitt folk över graven gå fram. Men hans eldiga hästar vågade ej, utan gnäggade högt, där de tätt invid randen hade sig hejdat ; ty graven var bred och dem skrämde tillbaka ; alltför långt blev ett språng, och att travande komma däröver icke var lätt, ty i hela dess längd och på sidorna båda stupade väggarna brant, och med höga och spetsiga pålar innerväggen var ovan besatt, dem achaiernas söner hade i jorden satt ner till ett värn mot fiendemänner. Svårligen sprunge en häst med rullande vagnen däröver, men de betänkte, om icke till fots de förmådde det själva. Steg då Polydamas fram till den dristige Hektor och talte : »Hektor och övriga hövitsmän för trojaner och hjälpfolk ! 229 
 
 
 
 
 iliaden 70 80 90 Dårskap är varje försök att få hästarna fram över graven ; köra däröver står ej i vår makt, ty spetsiga pålar stå på dess innerkant och bak dessa achaiernas skyddsmur. Ingen kan köra dit neder på vagn eller kämpa där sedan, ty där är trångt, och där komma blott sår att vankas, det tror jag. Ja, är det så, att nu dundraren Zeus vill i vrede förgöra hela danaernas här och vill däremot troerna bistå, ingen då önskar väl högre än jag, att det skedde på stunden, att utan namn eller spår de förginges här fjärran från Argos. Men om de vända sig åter till strid och i sin tur förfölja oss ifrån skeppen och jaga oss ner i graven den djupa, aldrig då lärer så mycket av oss som allenast ett budskap komma till staden tillbaks från achaierna, sedan de vänt sig. Därför så hören av mig nu ett råd, och må alla det lyda. Hålle nu stilla med hästar och vagn våra svenner vid graven, men må vi själva till fots och i hela vår krigarerustning samlade alla med Hektor gå fram, och achaiernas söner skola ej kunna bestå, om nu dödens nät har dem omsnärjt.« Talade så ; och hans tjänliga råd behagade Hektor. Genast med vapnen han hoppade ner från vagnen på marken. Icke de övriga heller då kvar uppå vagnarna blevo, utan de hoppade av, när de sågo, att Hektor det gjorde. Därpå befallde envar sin kusk att därutanför graven stanna så länge med hästar och vagn i den nogaste ordning ; själva fördelande sig uti fem välordnade fylken, slöto de tätt sina led och följde med drottarne framåt. Några av Hektor själv och av hjälten Polydamas fördes ; detta de fleste och tappraste var och som ivrigast voro muren att spränga och drabba ihop vid de holkade skeppen. Tredje hövding bland dem var Kebriones, efter att Hektor låtit en ringare man än Kebriones stanna vid vagnen. Andra falangen blev förd av Agenor, Alkathoos, Paris. Tredje med Helenos tågade fram och Deifobos hjälten, 230 
 
 
 
 
 tolfte sången 100 110 120 söner till Priamos bägge, och där var ock Asios hövding, Asios, Hyrtakos’ son, som med stora och glänsande fuxar kom från Arisbes stad, från stranden av floden Selleeis. Fjärde falangen var förd av Aeneas, son till Anchises ; han med Archelochos dock samt med Akamas delte befälet, bägge Antenors söner och väl förfarna i krigsvärv. Bundsförvanternas frejdade här var förd av Sarpedon, som hade Glaukos ställt vid sin sida och Asteropaios, efter de hjältarne tvenne han höll för de vida förnämste näst efter sig, ty han själv dock överstrålade alla. Sedan de slutit sig tätt till varann med förenade sköldar, ryckte de käckt mot danaerna fram, som de trodde ej längre skola stå faste, men rusa i flykt till de beckade skeppen. Alla de övriga troer och frejdade vapenförvanter lydde det nyttiga råd, som den ädle Polydamas givit ; Asios ensam, Hyrtakos’ son, den behjärtade drotten, ville ej hästarna lämna där kvar jämte körande svennen, utan med hela sitt spann ville genast han fram emot skeppen. Dåren ! Ej skulle ju dock han för dödens hemska gudinnor undanslippa och stolt på sin vagn och med stampande hästar vända från skeppen igen till det vindomsusade Troja, nej, utan höljas förut av sitt olycksaliga öde, träffad med spjut av Deukalions son Idomeneus bålde. Alltså till vänster mot skeppen han for, där achaierna alltid körde med vagnarna hem från striderna ute på slätten ; uppå den vägen han for med sitt spann, och när porten han nådde, fann han ej dörrarna stängda igen med den väldiga bommen, utan de öppna nu höllos av folk, ifall än någon landsman kunde bli räddad och slippa ditin, som flydde från striden. Rakt emot porten han styrde sitt spann, och hans folk honom följde, skrikande gällt i den tron, att achaierna skulle ej längre 231 
 
 
 
 
 iliaden 130 140 150 hålla nu stånd, utan rusa i flykt till de beckade skeppen. Dårar försann ! Ty vid porten de strax två väldiga kämpar funno, behjärtade män av lapithernas krigiska stammar ; en av de två var Peirithoos’ son, Polypoites den starke, och hans kamrat var Leonteus, en man lik mordiske Ares. Dessa där stodo på vakt framför lägerporten den höga, såsom på bergen ekarna stå med sin hjässa mot himlen, trotsande år ifrån år både vinden och ösande regnet, fotade säkert i jord uppå tjocka, ofantliga rötter : sålunda stodo de två i förlitan på kraftiga armar, väntande oförsagt den väldige Asios’ angrepp. Troerna lyftade upp mot den välupptimrade muren torrlädersköldarna högt och stormade an under härskri, förda av Asios själv och Iámenos, Thoon, Orestes, Adamas, Asios’ son, och Oinómaos, var med sin skara. Dittills lapitherna två hade ännu blott innanför porten eggat till skeppens försvar de benskenklädde achaier, men då de sågo nu troernas folk framstorma mot muren, och hos danaernas folk däremot vart skrik och förfäran, störtade bägge de fram och kämpade utanför porten, likasom vildsvin två, som modigt förbida bland bergen skaran av hundar och jägarefolk, som larmande nalkas ; sprungna från sidan inpå, de omkring sig buskar och ungskog meja från roten då av, och betarna gnissla och klappra, ända tills någon dem träffar med spjut och berövar dem livet : så på lapithernas bröst nu de blanka brynjorna skrällde, träffade framtill jämt, ty de stridde med yttersta mandom, litande tryggt på sin kraft och på krigarne uppe på muren, vilka på fienden kastade sten från de stadiga tornen för att försvara sig själva såväl som de präktiga skeppen och sina tält. Och som flingor av snö nedfalla till marken, vilka en vinande blåst, som ruskar de mörknade skyar, sållar i myllrande mängd över näringsalstrande jorden : 232 
 
 
 
 
 tolfte sången 160 170 180 190 sålunda haglade stenarna tätt från achaiernas händer och ifrån troernas med, och hjälmar och sköldar med buckla återljudade dovt för de väldiga stenarnas träffar. Men uti klagan brast ut och med händerna slog sig på låren Asios, Hyrtakos’ son, och i häftig förtrytelse talte : »Zeus Allfader, ack, till och med du är bedragare vorden alldeles visst, ty ej trodde då jag, att achaiernas hjältar skulle bestå emot oss och vår oanfäktliga styrka. Nu likväl såsom bin eller getingar, viga i midjan, vilka i klipporna bygga sig bo invid steniga vägen och från sitt håliga hus ej skiljas, men hemma förbida honungsplundrarnes våld och förbittrade värja sitt yngel : likaså dessa nu vilja ej alls, fastän tvenne allenast, vika från porten, förrn oss de ha fällt eller själva de stupat.« Så han sade, men mäktade ej att Kronion beveka, ty han besluten var att ära förunna åt Hektor. Omkring de övriga portarna streds av de övriga kämpar ; men det är vanskligt för mig att det allt som en himmelsk förtälja. Ty som en blossande eld uppflammade striden längs hela muren av sten, och argivernas män, fast försagda, dock tvungna stredo till skeppens försvar, och alla de gudar, som eljest stodo danaerna bi, nu bekymrade voro i hjärtat. Häftigt lapitherna stormade fram i den mördande striden. Först Peirithoos’ son Polypoites, kraftige hjälten, träffade Damasos hårt med sin lans på hjälmen av koppar ; hjälmen för stöten ej höll, utan kopparudden igenom trängde och splittrade skallen jämväl, och hjärnan därinom blodades alldeles ner, och han stupade mitt i sitt anlopp. Näst efter denne han Ormenos drap och vidare Pylon. Men på Antimachos’ son Hippomachos sände Leonteus, ättling av Ares själv, sin dödande lans genom gördeln. Därpå han ryckte ur skidan i hast sitt eggade slagsvärd, och mot Antifates först han nu rusade fram genom vimlet 233 
 
 
 
 
 iliaden 200 210 220 tätt inpå livet och högg och på rygg honom sträckte till marken; därpå han stormade an mot Iamenos, Menon, Orestes ; dessa i snabbaste följd nedlade han alla till jorden. Medan på dessa de drogo utav deras skimrande vapen, ryckte de krigare an, som Polydamas följde och Hektor ; detta de flesta och tappraste var och som ivrigast voro muren att spränga och sätta i brand de holkade skeppen ; men invid graven de hejdade sig och tvekande dröjde. Ty sig för dem en fågel, då just de ville gå över, tedde i höjden, en örn, som åt vänster flög över hären, bärande med sig i klorna en orm, en hisklig och blodröd, levande, sprattlande än och glömmande icke sin ilska. Huvudet sköt den tillbaks och uppe vid halsen i bröstet örnen, sin rövare, högg, och denne vid smärtan då ormen släppte ifrån sig till jord, och mitt uti vimlet han nedföll, under det örnen flög skriande bort med den blåsande vinden. Troerna ryste av skräck, då de sågo den ringlande ormen ligga ibland sig, ett tecken från Zeus, som håller egiden. Steg då Polydamas fram till den dristige Hektor och sade : »Hektor, du ständigt och jämt vet att häckla min mening på tinget, om jag har aldrig så rätt, ty det passar sig icke, kantänka, att en av hopen, som jag, har sin egen mening i rådslag eller i kriget, men blott, att din egen myndighet ökas. Nu vill jag säga likväl, vad som synes mig vara det bästa. Ryckom ej vidare fram att med fienden kämpa om skeppen, ty det skall sluta så här, som jag tror, och så sant som sig fågeln nyss för trojanernas här, i detsamma vi ville gå över, tedde i höjden, den örnen, som flög över hären åt vänster, bärande med sig i klorna en orm, en hisklig och blodröd, levande än, som han släppte likväl, innan boet han nådde, och fick ej föra dit hem för att giva åt ungarna sina. Så skola heller ej vi, om vi ock genom porten och muren 234 
 
 
 
 
 tolfte sången 230 240 250 bryta med väldiga krafter oss väg och achaierna vika, komma i ordning tillbaks uppå samma vägen från skeppen, utan få lämna där kvar av troerna många, som falla skola för fiendens kopparspjut, när han värjer sin flotta. Så skulle saken bli tydd av en siare, vilken på tecken hade ett säkert förstånd och förtroende njöte hos folket.« Bister i uppsyn svarade då den strålande Hektor : »Ej är du längre min vän, som till slikt, o Polydamas, råder ; eljest ett annat och bättre förslag du nog vetat att finna. Men om du verkligen sådana ord har talat på allvar, ja då ha gudarne själva försann dig berövat förståndet, du som förmana oss kan att Zeus tordönarens rådslut lämna ur minne, dem själv han åt mig tillvinkat och lovat. Du, ja du bjuder oss visst att på vingutspännande fåglar lita, men dessa jag aktar ej alls eller frågar jag efter, om deras stråt är till höger mot morgonrodnan och solen, eller till vänster de flyga förbi emot skymmande mörkret. Nej, må vi lyda då förr allsmäktige Zeus och hans vilja, han som härskaren är över gudar och människor alla ! Ett järtecken är gott : att värja fäderneslandet. Dock, vi bävar väl du för den vilda och blodiga striden ? Ty om än alla vi övriga där vid argiviska skeppen finna vår bane, är ändå för dig ej död att befara ; ej har du mod i ditt hjärta att slåss eller fienden bida. Men om du undansticker dig själv från den blodiga striden eller du övertalar med snack någon annan att svika, då skall på stunden du mista ditt liv för denna min glaven.« Sagt, och i spetsen han före gick fram, och hans krigare följde under förfärande skri, och från Idas skogiga toppar skickade ljungaren Zeus i detsamma en susande stormvind, som emot skeppen drev skyar av damm, och han modet förgjorde uppå achaiernas folk, men gav Hektor och troerna heder. Litande tryggt på Olympierns vink och sin väldiga styrka, 235 
 
 
 
 
 iliaden 260 270 280 sökte nu troerna bryta sig väg genom väldiga muren, rycka från tornen tinnarna ner och från vallen dess bröstvärn, sökte ock bända med stänger omkull grundpålarna grova, som man i jorden satt ner såsom ytterstödet för tornen ; dessa de bände nu på och hoppades snart skola muren bryta igenom, men icke ett steg danaerna veko, utan med oxhudssköldarnas rad de betäckte sitt bröstvärn, kastande stenar och spjut på de murbestormande troer. Uppe vid tornen Ajanterna två under manande tillrop gingo omkring överallt för att elda achaiernas stridslust och till den ene med vänliga ord, till den andre med hårda talte, så ofta de sågo en man, som från striden sig avhöll : »Nu, varenda argiver, om klen eller ypperlig kämpe eller som folket är mest – ty ej lika goda ju alla äro i härnadens lek – nu finns här för alla att göra, såsom I själva väl också förstån. Må då ingen mot skeppen hålla sitt ansikte vänt, som har maningen hört från sin hövding, nej, utan rycken nu fram, och eggen varandra till käckhet, att vi må röna, om icke oss Zeus, den olympiske ljungarn, unnar att fienden kasta tillbaks och förjaga till staden !« Så de ropade högt och stärkte achaiernas stridslust. Som på en vinterlig dag snöflockarna falla ur luften myllrande tätt, när styraren Zeus fått i sinnet att snöa, viljande visa för människors barn dessa pilarna sina ; vinden han lägger till ro och gjuter ner snö, tills den höljer bergens översta tinnar så väl som klippornas utsprång, klöverbärande fält och odlarens bördiga tegar ; ja över skummande havet den strös, över vikar och uddar ; vågorna skvalpa den av sig på stund, men eljest blir allting översållat därav vid Kronions mäktiga snöfall : likaså flögo nu stenarna tätt ifrån vardera sidan, både på troerna ner och upp mot achaiernas kämpar, medan längs hela den väldiga mur var ett dånande buller. 236 
 
 
 
 
 tolfte sången 290 300 310 320 Icke dock än skulle troernas män och den strålande Hektor brutit igenom förskansningens port och den väldiga bommen, hade ej styraren Zeus sin son, den bålde Sarpedon, sänt mot argiverna fram som ett glupande lejon mot boskap. Genast han sträckte framför sig till skydd den rundade skölden, driven av koppar och skön, den en kopparsmed hade hamrat och hade innantill fodrat och klätt med många lag oxhud, vilka han nitat ihop över hela randen med guldstift ; hållande den för sitt bröst och svängande lansarna tvenne skyndade hjälten fram, lik ett lejon från bergen, som länge icke fått kött i sin mun, och som drives av modiga hjärtat ända till timrade fållorna fram för att fänaden röva ; ja, om det också där träffar då på med spjut och med hundar herdarne ute på vakt och beredda att fänaden värna, vill det ju ej, förrn det gjort ett försök, låta jaga sig dädan, utan det hoppar dit in och tager sitt rov, eller också träffas det själv av ett spjut ifrån flinkaste hand vid sitt angrepp: likaså drevs av sitt mod den gudomlige hjälten Sarpedon fram emot muren till storms för att sönderbryta dess bröstvärn. Och nu till Glaukos, Hippolochos’ son, han talte och sade : »Glaukos, vi hedras vi tvenne väl så framför övriga männer, både med högbänksplats och med stek och med fulla pokaler hemma i Lykiens land och beundras av alla som gudar ? Varför är även så stor vid den strömmande Xanthos vår jordlott både av vingårdsland och av vetebärande åkrar ? Därför det höves oss nu att i spetsen för Lykiens kämpar hålla mot fienden stånd och gå fram i den brinnande striden, att det må heta om oss bland de pansrade lykiske kämpar : ›Ej utan ära försann över Lykien hålla sin spira konungar våra och njuta var dag av de fetaste fåren och av det yppersta, ljuvaste vin, ty den yppersta mandom äga de också och kämpa ju främst i den lykiska hären.‹ Käre, ja kunde vi blott, om vi komma nu undan med livet, 237 
 
 
 
 
 iliaden 330 340 350 friade vara för alltid från död och evinnerligt unga, varken jag skulle då själv uti drabbningen slåss bland de främste, heller ej ställde jag dig i den mannafrejdande striden ; nu däremot, då i tusendetal oss dödens gudinnor hota i alla fall, dem ej dödlig kan fly eller undgå, framåt att öka vår fiendes lov eller också vårt eget !« Sade, och Glaukos var genast beredd till att lyda hans maning. Bägge de tågade fram med den väldiga lykiska hären. Men när Menestheus, Peteos’ son, såg dem komma, han ryste, ty mot hans eget torn de tågade an med fördärvet. Strax gick hans blick längs achaiernas led, om kanhända en härdrott vore att varsna, som kunde hans män mot förgörelsen värna ; och han Ajanterna såg, på strid omättliga bägge, stå där och Teukros jämväl, som nyss hade kommit ur tältet ; nära de stodo, dock kunde han ej med sitt ropande höras ; sådant ett buller det var, ja larmet steg ända till himlen, medan på sköldar man sköt och på tagelsmyckade hjälmar och på de bommade portarna ock, ty tätt inpå dessa fienden stod och försökte med makt att sig bryta igenom. Strax till Ajanterna sände han bort sin härold Thootes : »Skynda dig, ädle Thootes, och spring att Ajanterna hämta, helst dem bägge, ty detta av allt skulle vara det bästa, därför att snarligen hotas vi här av det bråda fördärvet. Ty med en sådan kraft anstorma de lykiska drottar, vilka ju alltid gå fram utan hejd i den blodiga striden. Dock, om av kampens besvär är även därborta tillfyllest, må då åtminstone Telamons son, den väldige Ajas, komma, av Teukros följd, som förstår att hantera en båge.« Sade, och härolden hörde hans ord och befallningen lydde och gav sig springande av längs achaiernas väldiga skyddsmur och inom kort hos Ajanterna stod och brådskande talte : »Hell er Ajanter, I hövdingar två för argiver i pansar ! 238 
 
 
 
 
 tolfte sången 360 370 380 Eder Menestheus, Peteos’ son, Zeusättade hjältens, beder att komma dit bort och en stund honom hjälpa i striden, helst dock bägge, ty detta av allt skulle vara det bästa, därför att snarligen hotas vi där av det bråda fördärvet. Ty med sådan kraft anstorma de lykiske drottar vilka ju alltid gå fram utan hejd i den blodiga striden. Dock, om av kampens besvär är även hos eder tillfyllest, må då åtminstone Telamons son, den väldige Ajas, komma, av Teukros följd, som förstår att hantera en båge.« Sagt ; och han vägrade ej, den väldige Telamonssonen ; strax till Oïleus’ son han talte bevingade orden : »Ajas, du själv må nu här jämte kraftige drott Lykomedes stanna och muntra danaerna upp till att manligen kämpa, medan jag själv mig begiver dit bort att de stormande möta. Snart är jag hos er igen, när jag hunnit att värja de andra.« Sagt, och han skyndade bort, den väldige Telamonssonen ; följd av Teukros han var, sin broder på fädernesidan, och av Pandion, som bar åt Teukros den krokiga bågen. Innanför muren de skyndade fram till det torn, där Menestheus hade befälet, och kommo till pass, ty han svåra var ansatt. Lykiens drottar och hövdingar vilt som den svarta orkanen stormade re’n på förskansningen upp för att hinna dess bröstvärn ; striden då började man emot man under skallande härskri. Ajas, Telamons son, var den förste, som fällde en kämpe, då han Sarpedons vän, den behjärtade hjälten Epikles, nederslog med en sten, som låg bak förskansningens bröstvärn överst i högen, en kantig och stor, den en man ej med bägge händerna mäktade lätt, ej ens i sin blomstrande ålder, slika som män äro nu, men högt han den lyfte vid kastet, bräckte hans fyrabyglade hjälm och krossade också samtliga huvudets ben, och en dykare lik ifrån höga tornet Epikles stalp, och livet ur lemmarna flydde. 239 
 
 
 
 
 iliaden 390 400 410 Teukros åter, då storma han såg emot väldiga muren Glaukos, Hippolochos’ son, honom sköt med en pil uti blinken, där han såg blottad hans arm, och stävjade honom från striden. Glaukos från muren sprang hemligen ner, för att ingen achaier skulle bli varse hans sår och brista i jubel däröver. Smärta Sarpedon betog, så snart som han märkte, att Glaukos hade begivit sig bort ; dock glömde han icke att strida, utan på Thestors son Alkmaon han lansen i livet stötte och ryckte den ut, och Alkmaon med lansen då följde, fallen framstupa, då skramlade högt hans prunkande rustning. Därpå Sarpedon, gripande tag i förskansningens bröstvärn, gjorde ett ryck, och i hela sin längd gav det efter, och upptill blottades muren och öppnades väg för de stormande skaror. Honom då gingo till livs uppå en gång Ajas och Teukros. Teukros en pil honom sköt i det blanka gehäng, som om bröstet gick från hans mannavärjande sköld, men Kronion mot döden värjde sin älskade son, att han ej måtte falla vid skeppen. Ajas mot honom sprang fram med en stöt, dock ej genom skölden trängde hans väldiga lans, men den stormande bragtes att vackla. Litet han drog sig tillbaks ifrån muren, men vika han ville alldeles ej, ty han hoppades än att förvärva sig ära, och han sig vände och skrek till Lykiens härliga kämpar : »Lykiens män, varför sparen I så eder stormande styrka ? Vanskligt det bliver för mig, hur kraftig jag också må vara, ensam att bryta igenom och väg oss bana till skeppen. Följen mig därför, ty verket går bäst med förenade krafter!« Sagt, och vid härskarens bannande ord betagna av blygsel, bröto de raskare fram och slöto sig tätt omkring drotten ; också argivernas led sig slöto då fastare samman innanför murens rand, och striden blev het mellan bägge. Varken förmådde de lykiske män, hur käcka de voro, muren att genombryta och väg sig bana till skeppen, 240 
 
 
 
 
 tolfte sången 420 430 440 450 eller förmådde danaernas folk att de lykiske kämpar stöta från muren tillbaks, när de väl hade hunnit intill den ; utan som lantmän två stå och kivas om ägornas rågång, var med sin mätstång, uppå en mark, som förut var gemensam, och jordremsan förvållar dem tvist, då den lika skall delas : så blott ett bröstvärn skilde nu dem, och de tvärs över detta tjurhudssköldarna höggo itu på varandra kring bröstet, både de stora och rundade skönt och de lätta av råhud. Många då fingo ett gapande sår av den mordiska kopparn, några i det att de vände sig om och blottade ryggen, men långt flere likväl uti bröstet tvärs genom skölden. Redan av kämparnes blod överallt både tornen och muren dröpo såväl på achaiernas håll som på troernas sida, men ej läto ändå sig achaierna jaga på flykten. Striden stod jämn som en våg i den ärliga spinnerskans händer, vilken i ena skålen lagt ull och en vikt i den andra, och som nu väger så rätt för att tjäna en smula åt barnen : likaså vägde nu jämn mellan härarna blodiga striden, tills det behagade Zeus att segeräran åt Hektor skänka, Priamos’ son, som sprang först över muren av alla. Denne med genomträngande röst till danaerna ropte : »Hästomtumlande troer, framåt och bryten igenom muren och kasten förhärjande eld på argivernas härskepp !« Så var hans maningsrop, och de hörde det alla med glädje, rusade samfällt an emot muren och klättrade dristigt ända till krönet upp med de uddiga spjuten i handen. Hektor då ryckte ur jorden en sten, som utanför porten stående var och som nederst var bred, men upptill var spetsig, vilken ej tvenne de starkaste män av det meniga folket skulle ha vältrat så lätt ifrån marken upp på en lastvagn, slika som män äro nu, men lätt han svängde den ensam, därför att tyngden förtogs av sonen till listige Kronos. Som när en herde bär hem i den ena handen allenast 241 
 
 
 
 
 iliaden 460 470 ullen av gumsen han klippt och föga besväras av bördan, sålunda Hektor bar stenen fram mot de väldiga plankor, sammantimrade starkt, som bildade resliga portens flygeldörrar ; av bommar två, som mötte varandra, stängdes den innantill, och regeln var en för dem bägge. Nära intill han steg, och att kastets styrka föröka stod han med skrevande ben och nu våldsamt slungade stenen mitt på porten : var hake då sprang, och stenen igenom for med hela sin tyngd och omkring den brakade porten, bommarna höllo ej mer, dörrplankorna flögo i spillror för det förfärliga kastet, och in sprang strålande Hektor ; mörk såsom natten hans uppsyn var, och på hjältegestalten hotfullt rustningen sken, och han svängde i handen sitt spjutpar. Ingen förutom en gud skulle mäktat att mötande hejda honom, där in genom porten han sprang med gnistrande ögon. Och mot de sina han vände sig om i det larmande vimlet och bjöd dem muren gå över i hast, och de lydde hans maning. Strax över muren de sprungo en del, och en del genom porten strömmade in, och danaernas män till de holkade skeppen flydde förfärade bort, och på larmet var icke en ände. 
 
 
 
 
 TRETTONDE SÅNGEN Kampen vid skeppen 10 20 Efter det sålunda Zeus hade Hektor och troerna framhjälpt ända till skeppen, han lämnade dem invid dessa att rastlöst kämpa och mödas, men riktade själv sina strålande ögon dädan och blickade hän till de hästuppfödande thraker, till hippemolgernas land, det rättfärdiga, fattiga folket, som sig av stomjölk när, och till Mysiens handgemängskämpar. Icke mot Troja han vände nu alls sina strålande ögon, ty han förmodade ej i sin själ, att av gudarne någon skulle trojanerna komma till hjälp eller danaerhären. Icke i blindo likväl jordskakaren starke höll utkik ; ty även han satt och såg med förundran på häftiga striden högt på den översta ås av det skogiga thrakiska Samos, dädan han skådade klart det källbevattnade Ida, skådade även kung Priamos’ stad och achaiernas flotta ; dit uppstigen ur hav, han med ömkan achaierna segna såg för trojanernas makt, och på Zeus var han mäkta förbittrad. Plötsligen vandrade guden då ner för det skrovliga berget, häftig och snabb var hans gång, och bergets åsar och skogen darrade under hans steg, då odödlige härskaren framgick. Tre steg framåt han tog, med det fjärde stod han vid Aigai, vandringens mål, där hans prisade slott i djupet av fjorden ligger av guld och i skimrande glans och alltid ovanskligt. Där han spände för vagn sina kopparhovade hästar, snabba som vinden i lopp och med svallande, gyllene manar, klädde sig själv i ett harnesk av guld och i handen tog piskan, skönarbetad av guld, och satte sig upp på sin vagnsstol och över vågorna rullade fram, och de väldiga havsdjur 243 
 
 
 
 
 iliaden 30 40 50 kommo från djupets gömslen då upp kring sin herre med fröjdsprång, havet med fröjd honom öppnade väg, och ilande framflög spannet, och icke ens vätt blev kopparaxeln inunder, och till achaiernas skepp honom förde hans hästar i fyrsprång. Rymlig en grotta det finns i havets sväljande avgrund mitt mellan Tenedos’ ö och Imbros’ klippiga stränder. Där sina springare ställde han in, den starke Poseidon, sedan han spänt dem ifrån, och lade ambrosiska fodret för dem att äta och band dem av guld en oslitlig, olöslig kedja om fötterna fast, för att stadigt de skulle på platsen bida hans återkomst, och gick hän till achaiernas läger. Men som en eld eller virvlande storm i sin rasande iver störtade troerna samlade fram med Hektor till kampen, larmande, skriande vilt, och hoppades skeppen att taga och att förgöra vid dem danaernas yppersta hjältar. Dock jordfamnaren själv, jordskakaren, starke Poseidon väckte argivernas mod, uppstigen ur böljande djupet, liknande Kalchas såväl till gestalt som till dånande stämman. Först ljöd hans maningsord till Ajanterna, ivriga redan : »Frälsa I skolen, Ajanter, förvisst den achajiska hären, tänken I blott på er kraft och ej på den isande fruktan. Icke på övriga håll mig ängslar trojanernas våldsmakt, fastän de överstigit i mängd den väldiga muren ; benskenklädde achaierna nog skola stävja dem alla ; men dess mera jag räds, att vi där skola komma till skada, där lik en låga i spetsen går fram den rasande hjälten, Hektor, som säger sig vara en son av den starke Kronion. Måtte då någon av gudarne er ingiva i sinnet själva att stånda nu fast och att bjuda de andra detsamma. Då, hur häftig han är, I skolen väl honom från skeppen driva, om också Olympiern själv uppeggar hans iver.« Sade och nu med sin stav jordskakaren, jordomfamnarn 244 
 
 
 
 
 trettonde sången 60 70 80 90 rörde vid hjältarne två och med mod och styrka dem fyllde, gjorde ock lättare på dem var lem, både fötter och armar. Själv med en likadan fart, som när falken, snabbaste fågeln, vilken från toppen sig lyft av den otillgängliga klippan, far över slätten förföljande fram mot en annan av fåglar, ilade bort ifrån dem jordskakande guden Poseidon. Ajas, Oïleus’ hurtige son, det tidigast märkte, och han då talade strax till Ajas, Telamonssonen : »Ajas, då en av de högste förvisst, som bo i Olympen, kommit i siareskick och befallt oss att kämpa för skeppen – Kalchas försann det ej var, den fågelkunnige siarn, ty jag bakifrån, just som han gick, de gudomliga stegen såg av hans fötter och ben, och lätt är att gudarne känna. Ja, och nu märker jag ock på mig själv, hur hjärtat i bröstet gripes av starkare lust än förut till att kämpa och strida, och uti fötter och armar på mig det spritter av iver.« Honom svarade Telamons son, den väldige Ajas : »Sålunda även på mig mina väldiga händer kring lansen spritta, och väckt är mitt mod, och fötterna bägge därnere vilja ej längre stå still, och jag längtar att öga mot öga kämpa mot Priamos’ son, den vilt framstormande Hektor.« Sålunda föllo de ord, som de skiftade där med varandra, fröjdade över det krigiska mod, som guden dem ingöt. Men under tiden ock dem av achaierna eggade guden, som voro längre bakom och vid skeppen hämtade andan. Lemmarna domnade voro på dem av den mödande striden, och deras hjärtan betogos av sorg, då de troerna sågo, huru de strömmade in över väldiga muren i massa. Tårarna runno dem ner ifrån ögonlocken vid synen, ty de förväntade räddning ej mer. Men Poseidon ibland dem trädde och bragte på fot utan möda falangerna starka. Först han till Teukros och Leïtos kom med sin bjudande maning, så till Deipyros gick och Peneleos tappre och Thoas 245 
 
 
 
 
 iliaden 100 110 120 samt till Meriones hän och Antilochos, krigarnes drottar, och med bevingade ord till dessa han ställde sin maning : »Blygens, argiviske piltar ! Och jag, som på eder så säkert litat, att kämpa I skullen som män och frälsa vår flotta ! Men om I svikten nu, o achaier, i rysliga striden, ja, då är dagen kommen för oss att av troerna kuvas. Ack, en förunderlig syn mina ögon få skåda, en ryslig, sådan som aldrig min själ skulle vågat att hålla för möjlig : troerna ryckande an mot vår flotta, fast eljest de alltid buro som skyggaste hindar sig åt, som i villande skogen bliva det vissaste rov för schakaler och pantrar och ulvar, så som de irra omkring utan kraft eller hjärta att strida ; sålunda troerna aldrig förut ville öga mot öga möta achaiernas händer och mod, nej icke det minsta. Nu däremot invid skeppen de slåss långt borta från staden genom vår förares fel och liknöjdheten hos folket, vilka av groll över konungens dåd snabbgående skeppen vilja försvara ej mer, utan låta vid dessa sig döda. Men om nu också i sanning så är, att för hela vår jämmer Atreus’ son Agamemnon bär skuld, vitt härskande drotten, genom sitt skymfliga dåd mot Achilles, snabbe Peliden, böra vi hövdingar dock ej undandraga oss kampen. Nej, låt oss bota vårt fel, det finns bot för manliga hjärtan ! Ej är det vackert gjort, att I sparen er stormande styrka, ypperste hjältar i hela vår här. Jag skulle väl aldrig gånga till rätta med en, som hölle sig undan från striden, om han en stympare var, men på eder jag harmas av hjärtat. Dyraste vänner, I torden väl snart med denna er slapphet vålla än svårare ont. Må envar då ge rum i sitt sinne både åt blygsel och harm, ty en väldig kamp är på färde. Redan går Hektor vid skeppen till strids under skallande härskri, kraftige hjälten, och porten han sprängt och den mäktiga bommen.« 246 
 
 
 
 
 trettonde sången 130 140 150 Så jordfamnaren eggade upp achaiernas söner, och kring Ajanterna två sig de starka falangerna ställde, dem icke Ares själv skulle klandrat, ifall han där kommit, eller Athene, som eggar till kamp ; ty de tappraste alla stodo där, utvalt folk, och på Hektor och troerna bidde : lans vid lans som en häck, och sköldrand sluten till sköldrand, sköld vid sköld, och hjälm vid hjälm, och kämpe vid kämpe ; rörde de huvudet blott, då stötte de buskiga hjälmar samman med glimmande byglar, så tätt till varandra de stodo ; dubbel var vajande lansarnas rad, dem dristiga händer skakade ; alla nu längtade fram och brunno av stridslust. Samlade ryckte nu troerna an, och Hektor i spetsen rakt på achaierna for, som från klippan ett rullande stenblock, rivet från branten ned av den vintersvällande floden, sedan han stöden har undansköljt för den vådliga stenen ; studsande flyger han fram, och det brakar av fallande skogen ; hejdad av intet han ramlar åstad, till dess att han hinner jämna slätten ; då stannar hans fart, och han rullar ej mera : likaså hotade Hektor en stund att ända till havet bana sig vägen lätt bland achajiska tälten och skeppen, spridande död, men snart, då han täta falangerna råkte, stannad inpå dem han stod, och achaiernas söner till motvärn brukade flinkt sina svärd och de dubbeluddiga spjuten och honom stötte tillbaks och tvungo att vacklande vika. Men med en genomträngande röst han till troerna ropte : »Troer och lykiske män och dardaniske handgemängskämpar! Hållen blott ut, ty achaierna ej skola länge mig hejda, fastän de hava så tätt som en mur sina leder ihopträngt, utan de vika väl snart för min lans, så sant mig till striden eggat den överste gud, tordönande maken till Hera.« Sade och livade hjärta och mod på varenda ibland dem. Käcke Deifobos, Priamos’ son, bland troerna framgick, trotsig till mods, framför sig han höll den rundade skölden, 247 
 
 
 
 
 iliaden 1 60 170 180 fötterna rörde han lätt, och skyddad av skölden han framskred. Sikte på honom Meriones tog med den blänkande lansen, träffade utan att fela jämväl i den rundade skölden, genomträngde dess hudar dock ej, utan långt dessförinnan väldiga lansen i skaftet gick, av, men skölden av tjurhud hade från livet Deifobos sträckt, ty han kände i sinnet fruktan för tappre Meriones’ lans ; men denne tillbaka drog sig bland vännernas skara då in och harmades väldigt både för segern, som svek, och för lansen, som hade gått sönder. Därpå han skyndade hän till achajiska tälten och skeppen efter det väldiga spjut, som han stående hade i tältet. Striden gick vidare på bland de andra med vildaste härskri. Teukros, Telamons son, var den förste, som fällde en kämpe, Imbrios bålde, av Mentor en son, den på hästar så rike. Uti Pedaion han boende var, förrn achaierna kommo ; Medesikaste, hans viv, var Priamos’ dotter till vänster. Men när danaernas här hade seglande kommit på skeppen, drog han till Troja igen, och han lyste i troiska hären, och fick hos Priamos bo och var lika med sönerna hedrad. Honom nu Telamons son sin väldiga lans under örat stötte och ryckte så ut den igen, och han föll såsom asken, som på den översta toppen av fjärran synliga berget hugges av yxan och sänker till jord sin smidiga lövskrud : sålunda föll han till jord, och den skimrande rustningen skrällde. Fram sprang Teukros med ivrigt begär att taga hans vapen, men då han skyndade fram, sköt sin glimmande lans uppå honom Hektor ; han såg det likväl, och nätt och jämnt vek han undan, men på Amfimachos, Kteatos’ son och av Aktor en sonson, lansen i bröstet for in, i detsamma han lände till striden ; tungt han i marken föll, och i fallet skramlade vapnen. Hektor då rusade fram att av hjälten Amfimachos’ huvud rycka hans ståtliga hjälm, som tätt om hans tinningar slöt sig ; 248 
 
 
 
 
 trettonde sången 190 200 210 220 men i detsamma sin lans emot Hektor riktade Ajas, fann dock ej fläck, som var bar, ty av hotfullt blänkande kopparn var han betäckt överallt, men han träffade bucklan på skölden, stötande till med den yttersta kraft, och Hektor tillbaka vek från de stupade två, och achaierna släpade bort dem. Där blev Amfimachos buren då in i achaiernas leder utav Menestheus och Stichios båld, Athenarnes drottar ; Imbrios åter bars bort av Ajanterna, lystna på striden. Och såsom lejon tvenne en get, som de rövat på ängen trots vasstandade hundarnas flock, genom buskarna täta bära i käftarna bort och hålla den högt över marken : sålunda lyftande Imbrios högt, de bägge Ajanter drogo hans rustning av, och från bländande halsen hans huvud höggs av Oïleus’ son, den Amfimachos’ död gick till hjärtat, och framför Hektors fötter det föll i det dammande stoftet. Men i sitt hjärta blev gripen av harm den starke Poseidon, då nu sin sonson fallen han såg i den gruvliga striden ; genast han skyndade hän till achajiska tälten och skeppen folket att egga till strid och bereda åt troerna jämmer. Mötte han då på sin väg Idomeneus, frejdad i spjutstrid, som kom igen från en vän, som nyss hade blivit ur striden buren av vännerna hem och var sårad av eggade kopparn svårt i sitt knä, men han själv, då han vännen åt läkarne lämnat, var nu på väg till sitt tält, ty han än hade lust att gå vilda striden till mötes. Till honom sitt ord då vände Poseidon, liknande Thoas till röst, Andraimons lysande telning, vilken i Pleurons stad och i Kalydons klippiga ängder styrde Aitolernas män och var ärad av dem som en gudom : »Säg mig, Idomeneus, Kreternas drott, var blevo väl alla hotelser av, som achaierna titt emot troerna fällde ?« Honom då svarade strax Idomeneus, Kreternas konung : »Thoas, ej människa vållande är, så vitt jag kan döma, till vad som händer oss nu ; ty att kämpa förstå vi ju alla. 249 
 
 
 
 
 iliaden 230 240 250 Ingen är stadd i förlamande skräck, och ingen av olust drager sig undan den farliga strid, utan säkert är detta skälet, att så det behagar väl nu allsvåldig Kronion, att utan namn vi achaier förgås här fjärran från Argos. Thoas, du var ju beständigt en man, som ej skydde för spjuten, färdig att egga envar, som du slappna förmärkte i striden ; svikta då heller ej nu, och förmana envar av de andra!« Honom svarade då jordskakaren, starke Poseidon : »Måtte, Idomeneus, aldrig den man tillbaka till hemmet komma från Troja, men här utan grav bli för hundar en leksak, som utan nödtvång gitter i dag att sig draga ur striden! Men gå och tag dina vapen och kom, låt oss bägge tillsammans skynda oss dit ; kanske bli vi till gagn, fast vi äro blott tvenne. Även de svagaste något förmå med förenade krafter, vi däremot kunna bägge väl slåss med de yppersta kämpar.« Talade guden och åter gick in i den mödande striden. Men när Idomeneus lände så fram till det präktiga tältet, tog han den härliga rustningen på och i handen sitt spjutpar och sprang åstad, och han sken som en blixt, som den höge Kronion slungar i väg ur sin hand från Olympens strålande tinnar att ge de dödlige bud, och som lyser med bländande flamma : sådan var kopparens glans kring bröstet på springande hjälten. Honom då mötte Meriones snart, hans behjärtade körsven, nära till tältet ännu, ty han skyndade hem för att hämta åt sig en kopparlans, och den starke Idomeneus sade : »Snabbe Meriones, Molos’ son, du min käraste stridsbror, varför kommer du hit och har lämnat den blodiga striden ? Fick du kanhända ett skott, och plågar dig udden av pilen ? Sände dig någon att hämta mig dit? Men du vet, att jag självmant skyndar till striderna hän och ej älskar att sitta i tältet.« Honom Meriones svarade då, förståndige hjälten : »Ädle Idomeneus, drott för de pansarklädde Kretenser ! 250 
 
 
 
 
 trettonde sången 260 270 280 Jag var på väg för att se, om du lämnat en lans ini tältet, som jag kan låna, ty den, som förut jag hade, blev splittrad, då mot den stolte Deifobos’ sköld jag slungade honom.« Honom då svarade strax Idomeneus, Kreternas konung : »Lansar, ifall du så vill, både en och tjugu du finner stående inne i tältet hos mig mot dess skinande väggar, troiska alla och tagna från män, som jag dödat, ty aldrig fjärran från fienden står jag i strid, det skulle jag mena. Därför jag både har lansar i mängd och sköldar med buckla, kopparhjälmar tillika och präktigt lysande brynjor.« Honom Meriones svarade då, den vettige hjälten : »Även jag själv, må du tro, har vid tältet och beckade skeppet troiska vapen i mängd, fast det bliver för långt att dem hämta. Ty jag är heller ej den, vill jag tro, som glömmer att kämpa, nej, bland de främste alltjämt i den mannafrejdande striden träder jag fram, närhelst är ett vapenskifte i kriget. Snarare torde en annan av kopparklädde achaier icke ha sett, hur jag slåss, dock du lär säkert det veta.« Honom svarade då Idomeneus, Kreternas konung : »Ja, jag din tapperhet vet ; vad behöver du därom att tala ? Ty om nu alla vi ypperste män här vid skeppen till bakhåll skulle oss samla, där bäst låter mannamodet sig skönja, där ju den fege såväl som den modige kommer i dagen ; – ty på den fege då skiftar hans färg, och den går och den kommer, icke han stilla kan sitta en gång för sitt ängsliga hjärta, utan än så och än så han sig hukar och byter om fötter, hjärtat man hör i hans bröst, hur det bankar vid tanken på döden, som honom föresvävar alltjämt, och tänderna skallra ; men på den tappre ej skiftar hans hy, och aldrig han känner bävande ångest, när väl han sig lagt med de andra i bakhåll, utan han längtar i fäktningen in ju förr desto hellre ; – ingen där skulle då klandra på dig varken mod eller styrka. 251 
 
 
 
 
 iliaden 290 300 310 320 Ja, om i striden du finge ett sår av en pil eller lansstöt, träffade udden i nacken dig ej och ej heller i ryggen, utan i bröst eller liv den framifrån skulle dig träffa, medan du stormade fram bland de förste i krigareleken. Dock, låt oss icke här vidare stå och som jollrande piltar spilla vår tid, för att ingen på oss må förargas för illa, utan gå du till mitt tält och hämta en lans, som kan hålla.« Sagt, och Meriones strax, vid den hurtige Ares att likna, hämtade hastigt ur tältet en lans, som blänkte av koppar, och hann Idomeneus upp och var mäkta begiven på striden. Sådan som mordiske Ares går fram, när han drager i kriget, och honom följer hans son, den starke och dristige Skräcken, han som skrämma förmår de mest oförfärade kämpar ; väpnade gå de från Thrakien ut att Efyrerna hjälpa eller Flegyernas modiga folk, ty ej höra de bägges böner, men segern förunna de blott åt det ena av folken : så Meriones nu och Idomeneus, drottarne tvenne, gingo till striden åstad i de blänkande vapnen av koppar. Först till orda Meriones tog och talte och sade : »Säg, Deukalions son, var ämnar du ge dig i striden ? Månne i mitten av hela vår här eller också till höger eller till vänster ? Jag tror, att ingenstädes så vansklig striden sig visar som där för de lockiga män av Achaia.« Honom svarade då Idomeneus, Kreternas konung : »Borta i mitten stå kämpar förut, som väl skeppen försvara ; där stå Ajanterna två och Teukros, den ypperste bågskytt uti achaiernas här, och som även vet kämpa en ståndkamp ; dessa tillfyllest nog tumla där om med den strålande Hektor, fast han är ivrig på strid, och hur stark han också må vara. Svårt honom bliva det skall, trots all hans stormande stridslust, att de hjältarnes mod och oanfäktliga händer kuva och skeppen förbränna för oss, så framt ej Kronion själv tar och slungar en lågande brand på de beckade skeppen. 252 
 
 
 
 
 trettonde sången 330 340 350 Ej får en dödlig man Telamoniern Ajas att vika, ingen av människa född och som njuter sitt bröd av Demeter, och som kan såras med kopparens egg eller väldiga stenar. Ej för Achilles en gång, den allbesegrande hjälten, vika han skulle i kamp, men i lopp kan omöjligt han tävla. Nej, låt till vänster i hären oss gå för att röna, om äran antingen vi skola lämna åt dem eller de åt oss själva.« Sagt, och Meriones strax, vid hurtige Ares att likna, vandrade före, dit konungen bjöd, tills de kommo i hären. Men mot Idomeneus troerna strax, när, lik elden i styrka, själv jämte vapenbrodern han kom uti lysande rustning, stormade samfällt an under eggande rop till varandra, och nu blev allmän strid invid skeppens stammar på stranden. Såsom när virvelbyar gå fram ifrån tjutande vädren under en dag, då en myckenhet damm på vägarna ligger, och vid sitt möte de virvla då upp den tjockaste dammsky : lika så dessa nu stötte ihop, och de brunno av iver att i tumultet förgöra varann med den eggade kopparn. Över den mördande striden en skog sig reste av långa, sargande spjut, som de höllo i hand, och de kämpandes ögon bländade blevo av kopparens glans ifrån strålande hjälmar och ifrån blänkande sköldar och nypolerade harnesk, medan de drabbade hop, och modig den man skulle varit, vilken den kampen skådat med fröjd, utan ängslan i själen. Väldiga Kronossönerna två hade stridiga syften, där de förvållade gruvliga kval åt de modiga kämpar. Zeus åt troernas folk och åt Hektor ämnade segern för att bereda Achilles beröm ; dock ville han icke alldeles låta förgås den achajiska hären vid Troja : Thetis och hennes behjärtade son han blott ville hedra. Men bland argiverna eggande gick den starke Poseidon, hemligen stigen ur skummande hav, ty med sorg han dem segna såg för trojanernas makt, och på Zeus var han mäkta förbittrad. 253 
 
 
 
 
 iliaden 360 370 380 Från en gemensam fäderneätt de stammade båda, Zeus var dock tidigast född och var överlägsen i visdom ; därför till öppen hjälp sig fördristade icke Poseidon, utan dem lönnligen eggade jämt i människoskepnad. Sålunda gudarnes makt över bägge de stridande folken länkade hit och dit det allförgörande krigets starka och oupplösliga nät, så att många förgingos. Där, fastän gråsprängd re’n, Idomeneus eggade folket och injagade troerna skräck med sitt häftiga anfall. Först han Othryoneus drap, som hade sitt hem i Kabesos, men var till Ilion nyligen länd vid ryktet om kriget. Denne Kassandra begärt, kung Priamos’ skönaste dotter, icke med skänker dock, men han lovat den stora bedriften, att han achaierna skulle med våld förjaga från Troja. Därför åt honom sitt ord hade Priamos givit och dottern lovat till viv, och han stred, förlitande sig uppå löftet. Sikte på honom Idomeneus tog och med blänkande lansen träffade, bäst han där framskred stolt, och brynjan av koppar skyddade ej, som han bar, utan mitt in i buken gick lansen ; tungt han i marken föll, och Idomeneus jublande ropte : »Dig, Othryoneus, prisa jag vill framför dödlige alla, därest du verkligen hålla förmår det löfte, du givit Priamos, Dardanos’ ättling, som dig sin dotter har lovat. Liknande lön vi achaier åt dig skulle lovat och gäldat, ja, skulle gett dig till viv Agamemnons skönaste dotter, hämtad från Argos hit, ifall du med oss i förening Ilion störtat i grus med dess byggnader stora och sköna. Följ mig, så skola vi strax vid de havbefarande skeppen enas om giftermål, ty vi njugga ej äro på hemgift.« Sade och hän genom stridens tumult den fallne vid foten började släpa åstad ; men som hämnare Asios framsteg framför sitt spann till fots, och hans hästar på honom i ryggen flåsade, hållna av svennen tillbaks, och han glödde av iver 254 
 
 
 
 
 trettonde sången 390 400 410 att få Idomeneus fälld, men denne kom före och lansen stötte i strupen in under hakan och tvärs genom halsen. Brådstört föll han omkull, såsom faller en ek eller poppel eller en reslig tall, som av timmermännen på bergen fälles med yxorna, slipade nyss, till virke för skeppen : sålunda låg han på jord framför vagnen och hästarna utsträckt, medan han rosslande grep i det blodbesudlade stoftet. Men från hans körsven fattningen vek, som han hade tillförne, och han ej mäktade ens att från fiendens mordiska händer vända med spannet och fly ; och den käcke Antilochos honom rände i midjan sin väldiga lans, och ej skyddade honom kopparbrynjan, han bar, utan mitt in i buken gick lansen ; stönande föll han till jord ifrån välarbetade vagnen. Därpå hans hästar strax av Antilochos, sonen av Nestor, drevos från troerna bort till de benskenklädde achaier. Slagen av sorg över Asios’ död, mot Idomeneus framsprang hjälten Deifobos fort och slungade blänkande lansen ; dock Idomeneus såg det i tid, och behändigt han undvek kopparlansen, betäckt som han var av den rundade skölden, som han i striderna bar ; den med blänkande koppar och oxhud runtom var klädd och försedd med tvenne förstärkande tvärträn; hukad bak denna han stod, och kopparlansen flög över, skölden blott klingade dovt, när lansen den snuddande rörde. Dock förgäves den slungad ej var ifrån kraftiga handen, utan den träffade Hippasos’ son, den tappre Hypsenor, nedanom bröstet i levern, och strax han segnade samman. Högt Deifobos ropade då med jublande stämma : »Ej ohämnad kung Asios föll, och jag tror, att på vägen neder till Hades’ hus med dess fast tillreglade portar glädjas han skall i sin själ, att jag skaffade honom en följsven.« Sagt, och hans jublande rop med förbittring argiverna fyllde, ingen som käcke Antilochos dock i sitt sinne blev upprörd. Men så bedrövad han var, förglömde han ändå ej vännen, 255 
 
 
 
 
 iliaden 420 430 440 450 utan sprang fram till hans skydd och betäckte den fallne med skölden. Denne på axlarna lyftades upp av tvenne kamrater, tappre Mekisteus, Echios’ son, och den ädle Alastor, och bars till holkade skeppen åstad, och han suckade svåra. Ej lät Idomeneus vila sin kraft, utan traktade ständigt efter att hölja en troer ännu i förgörelsens mörker eller ock själv där stupa i kamp för achaiernas frälsning. Nu han fällde en son av den frejdade drott Aisyetes, hjälten Alkathoos. Denne en måg till den höge Anchises var och med Hippodameia förmäld, av hans döttrar den äldsta, som i sitt fädernehem av sin fader och vördade moder älskades innerligt ömt, ty hon långt jämnåriga alla överglänste i skönhet och vett och i kvinnliga slöjder ; därför hon ock blev förmäld med den ädlaste mannen i Troja. Honom lät guden Poseidon dock nu för Idomeneus falla, sedan han bländat hans syn och förlamat hans härliga lemmar : varken tillbaka han mäktade fly eller vika åt sidan, men som en pelare eller ett träd med sin krona i höjden alldeles stilla han stod ; då stötte Idomeneus häftigt lansen mitt i hans bröst och söndersplittrade runtom kopparbrynjan, som hade förut honom värjt mot fördärvet, men som med knastrande ljud blev nu genomborrad av lansen. Tungt han i marken föll ; och lansen stod kvar i hans hjärta, som uti dödens ryckningar slog, så att änden på lansen sattes i dallring, men stillades snart av den väldige Ares. Högt Idomeneus ropade då med jublande stämma : »Skola vi enas, Deifobos, om att betalningen duger, tre förgjorda för en, efter just som en dåre du skryter ? Olyckssälle, välan, träd själv min glaven till mötes, att du må se vilken ättling av Zeus som är kommen till Troja. Zeus till en början Minos har fött till monark över Kreta ; därpå av Minos blev född Deukalion, frejdade hjälten, 256 
 
 
 
 
 trettonde sången 460 470 480 och av Deukalion föddes jag själv att på väldiga Kreta styra otaliga män, och nu har min flotta mig hitfört dig till fördärv och din fader jämväl och de övriga troer.« Sagt, men Deifobos tvekande stod och betänkte i sinnet, om han väl skulle sig draga tillbaks för att hämta till bistånd någon av troerna eller ock strax, fastän ensam, försöka. Och då han tänkte sig om, han tyckte det rådligast vara att till Aeneas gå hän, och han fann honom bakerst i vimlet, stående overksam, ty han jämt var på Priamos harmsen, som honom hedrade ej, fast frejdad han var ibland hjältar. Och han till honom steg fram och talte bevingade orden : »Kom, Aeneas, du troernas drott ! Nu bör du i sanning värna din svågers lik, såvida du sörjer hans öde. Alltså kom med till Alkathoos’ skydd, som din älskade svåger var och dig fostrade ömt i sitt hus, då du ännu var liten ! Honom Idomeneus fällt, den lansbeprisade drotten.« Sagt, men i hjältens bröst vid de orden hjärtat vart upprört, och mot Idomeneus sprang han åstad i sin iver att hämnas. Ej lät Idomeneus dock som en pilt sig skrämma på flykten, utan blev stående kvar, som i trots på sin styrka en vildgalt väntar bland klipporna in den larmande jägareskaran, fjärran från människors bygd, med borsten resta på ryggen ; ögonen gnistra på honom som eld, och han betarna vässer, lysten att pröva en dust mot hundar och jägare alla : så Idomeneus käckt förbidade utan att rygga hjälten Aeneas, som stormade an, men på vänner han ropte, då han Askalafos såg och Antilochos, sonen av Nestor, jämte Meriones, Afareus käck och Deipyros hjälten ; så till dem med bevingade ord han manande ropte : »Hitåt, I vänner, till hjälp ! Ty jag ensam är, och med bävan ser jag den snabbe Aeneas till kamp framstorma emot mig. Väldig den krigaren är till att kämpar förgöra i striden, och i sin ålders blomma han är, då som ypperst är kraften. 257 
 
 
 
 
 iliaden 490 500 510 Ack, att med likadant mod vi vore ock lika i ålder ! Då utan vidare bry skulle endera segrare bliva.« Så han ropte dem till, och med samma behjärtenhet alla trädde intill honom tätt, med sköldarna stödda mot skuldran. Även Aeneas då ropte till hjälp kamraterna sina, då han Deifobos såg och den ädle Agenor och Paris, drottar som han för troernas här ; och det meniga krigsfolk följde då med, som när fåren i flock gå att dricka från betet, följande gumsens fjät, och i hjärtat gläder sig herden : så i Aeneas’ bröst sig storligen gladde hans hjärta, då han såg krigarnes hop sig efterfölja i fjäten. Nu kring Alkathoos’ lik de stormade löst på varandra med långskaftade spjut, och kopparbrynjorna skrällde rysligt i stridens tumult för de stötar, de gåvo varandra. Tvenne hjältar likväl där kämpade vildast av alla, starka som krigets gud, Idomeneus själv och Aeneas, fikande efter att sarga varann med den mordiska kopparn. Hjälten Aeneas först mot Idomeneus slungade lansen, denne dock var på sin vakt och för kopparlansen vek undan ; dallrande for den förbi och borrade spetsen i marken, sedan förgäves den flugit åstad ifrån seniga handen. Därpå Idomeneus mitt genom buken Oinomaos stötte, splittrande brynjans plåt, och tarmarna föstes av udden ut, och i stoftet han föll och famnade jorden med armen. Ut ur den döde Idomeneus drog långskuggande lansen, men han ej lyckades se’n att dessutom hans präktiga rustning draga från skuldrorna av för mängden av flygande spjuten. Ej voro längre så flinka hans knän, då det gällde att hastigt hämta sin kastade lans eller väja för fiendens lansar ; därför på stället han stred och mot olycksdagen sig värjde ; sedan ej längre till flykt nog hurtiga voro hans fötter. Där han nu steg för steg vek tillbaka, sin lans emot honom sände Deifobos, vilken bar hat sedan länge till hjälten ; 258 
 
 
 
 
 trettonde sången 520 530 540 550 dock han sköt miste igen och i stället Askalafos råkte, son till drabbningens gud, och tvärs genom skuldran gick lansen, så att i stoftet han föll och famnade jorden med armen. Alldeles intet ännu den starke och rytande Ares visste därom, att hans son hade stupat i väldiga striden, utan han satt på Olympens höjd under gyllene skyar, hämmad av Zeus’ förbud, och de andra odödlige gudar sutto där ävenväl, tillbakahållna från kriget. Nu kring Askalafos’ lik de stormade löst på varandra. Därvid Deifobos först på Askalafos blänkande hjälmen ryckte utav, men Meriones strax, lik hurtige Ares, rände sitt spjut i hans arm med ett språng, och ut ur hans händer gallerhjälmen då föll och klingade dovt emot marken. Åter Meriones störtade fram, lik giriga gamen, och ur den sårades arm drog väldiga spjutet tillbaka och drog sig åter bland vännerna in. Men Polites om livet armarna stödjande slog på Deifobos, sårade brodern, och honom förde ur stridens tumult, tills framme de voro, där bakom leden och härnadens gny hans eldiga hästar väntande stodo tillreds med sin prunkande vagn och sin körsven. Dessa till staden nu drogo sin drott, och han stönade svåra under sin vånda, och blodet rann ner av den sårade armen. Striden gick vidare på bland de andra med vildaste härskri. Häftigt Aeneas sprang fram emot Afareus, son av Kaletor, och honom rände i strupen sin lans, då han djärvt honom mötte; neder åt sidan huvudet sjönk, och skölden och hjälmen följde då efter, och höljd han vart av förgörande döden. Och då Antilochos såg, att Thoon begav sig på flykten, satte han efter och skar med en stöt den ådran igenom, vilken längs människans rygg utan avbrott löper till nacken ; den skar han alldeles upp, och i stoftet han segnade neder, fallen på ryggen, med famnen sträckt mot kamraterna kära. Fram Antilochos sprang och rustningen drog av hans skuldror 259 
 
 
 
 
 iliaden 560 570 580 blickande kring sig jämt, ty troerna, svärmande runtom, stötte alltjämt på hans skimrande sköld, men förmådde dock icke såra bak skölden hans smidiga kropp med den mordiska kopparn, ty uppå alla håll jordskakande guden Poseidon skyddade Nestors son emot spjuten, så många de voro. Aldrig han hade för fienden fred, utan mitt ini svärmen vände sig runt, och aldrig hans lans var i vila, men svängdes, vajande kring utan rast, och hans syfte var jämt att mot någon antingen skicka den av eller också den bruka på närhåll. Men där han siktande stod ini vimlet, varsnade honom Adamas, Asios’ son, och rusade fram och med spjutet träffade mitt på hans sköld ; men dunkelhårig Poseidon honom förmente Antilochos’ liv och försvagade spjutet. Hälften därav blev sittande kvar i Antilochos’ sköldplåt liksom en avbränd stör, medan hälften låg fallen på jorden. Adamas sprang till de sina tillbaks att förgörelsen undgå ; dock Meriones strax förföljde och stötte in spjutet mitt emellan hans blygd och hans navle, det ställe, där Ares giver de dödlige arma de sår, som pina dem bittrast ; där drev stöten han in, och han fallen med spjutet i livet sprattlande låg som en tjur, som herdarne uppe bland bergen binda med vidjor och föra med våld mot hans vilja från betet : så han sprattlande låg med sitt sår, men det dröjde ej länge, innan Meriones trädde intill och ur livet på honom ryckte tillbaka sitt spjut, och natt omhöljde hans ögon. Helenos fram mot Deipyros steg och i tinningen honom högg med sitt stora, thrakiska svärd och slog av honom hjälmen, så att den hoppade långt ; en achaier den sedan från jorden lyftade upp, då den rullade fram bland de stridandes fötter, medan förgörelsens natt omhöljde Deipyros’ ögon. Gripen av smärta då blev Menelaos, väldig i härskri, och han steg hotande fram mot Helenos, kunglige hjälten, svingande lansen skarp ; då spände den andre sin båge. 260 
 
 
 
 
 trettonde sången 590 600 610 Bägge på en gång sände nu av med den hetaste iver en sin spetsiga lans och den andre sin pil ifrån strängen. Priamos’ son med sin stingande pil Atriden i bröstet råkte på pansarets valv, dock återstudsade pilen. Som över logens golv svartspräckliga bönor och vicker ilande flyga åstad ifrån kastoskoveln den breda både av kastarens kraftiga sving och den vinande blåsten : så ifrån brynjans plåt på den frejdade drott Menelaos återstudsade långt och flög bort den stingande pilen. Däremot Atreus’ son Menelaos, väldig i härskri, träffade honom i handen, som höll den glättade bågen, så att igenom hans hand in i bågen trängde sig udden. Genast han drog sig bland vännerna in att förgörelsen undgå ; dinglande hängde hans hand, och lansen släpade efter. Denna ur handen drogs ut av den ädelsinte Agenor, vilken ock såret förband med en välsnodd binda av ullgarn, som var en slungas band, den tjänaren räckte åt drotten. Nu Peisandros sprang fram mot den frejdade drott Menelaos, efter han fördes åstad av sitt olycksöde till döden, skolande stupa för dig, Menelaos, i gruvliga striden. När de då skyndande fram hade hunnit varandra helt nära, fel gick Atridens kast, och förbi for lansen på sidan. Gav då Peisandros en stöt åt skölden, som kung Menelaos hade, men mäktade ej att kopparen driva igenom, utan den väldiga skölden stod bi, och lansen i skaftet bräcktes för honom, som gladde sig re’n i förhoppning om seger. Genast Atriden drog ut sitt silvernaglade slagsvärd och mot Peisandros sprang fram, och denne bak skölden sin vackra kopparyxa tog fram, som hade ett skaft av olivträ, blankpolerat och långt, och på en gång rände de samman. Yxan på kammen då tog av den tagelsmyckade hjälmen överst vid busken, men själv fick Peisandros vid roten av näsan 261 
 
 
 
 
 iliaden 620 630 640 hugget i pannan, det knastrade hårt, och bägge hans ögon föllo till jorden blodiga ner för hans fötter i stoftet, och han där fallen i vånda sig vred. På hans bröst Menelaos satte sin häl och drog rustningen av och jublande talte : »Så åtminstone skolen I dock de achajiska skeppen lämna, I trotsiga troer, som ej fån er mättnad på blodbad. Aldrig I sparaden heller förut på skymf eller smälek, vilka I hopat på mig, I eländige hundar, ty aldrig känden I minsta försyn för dundraren Zeus i sin vrede, gästrättshämnaren, vilken en gång er stad skall förstöra. I, som skändligt min ungdomsgemål jämte skatterna rika rövaden bort över hav, sedan vänligt hon tagit emot er ! Och nu försöken I ock att på havbefarande skeppen kasta förhärjande eld och achajiska hjältarne döda ! Dock, I stävjen er väl, fast lystna I ären på striden. Zeus Allfader, man säger ju dig både gudar och mänskor övergå i förstånd, men av dig alltsammans är vållat, så som du skänker din gunst åt de övermodiga troer, fastän ett gudlöst sinne de ha och bliva ej nånsin mätta på strider och blod i det allförgörande kriget. Mätt man bliver på allt, ja även på sömn och på älskog och på den ljuvliga sång och den glada och älskliga dansen, fastän av sådant man önskar långt mer att få stilla sin lystnad än av att slåss ; men på krig omättliga troerna äro.« Sade den ädle Atrid, alltmedan han blodiga vapnen tog av den stupades kropp och lämnade dem åt de sina ; därpå ånyo begav han sig in bland de främste i striden. Drotten Pylaimenes’ son Harpalion kom då mot honom rusande fram ; med sin fader han följt för att kämpa vid Troja, men han kom aldrig tillbaks till den älskade fädernejorden. Nu mot Atriden han sprang och på mitten stötte av skölden, icke han mäktade dock att kopparen driva igenom och sprang då åter bland vännerna in att förgörelsen undgå, 262 
 
 
 
 
 trettonde sången 650 660 670 680 blickande runt omkring, för att ingen hans hull måtte såra. Dock Meriones sände en pil efter honom, som flydde, och uti sätet till höger den tog, och tvärs genom kroppen trängde sig spetsen ut genom blåsan inunder hans blygdben. Neder på stället han sjönk och i krigskamraternas armar andades ut sitt liv och på jorden låg som en regnmask ömkligen sträckt, medan blodet rann ut och fuktade marken. Men kring den fallne sig flockade tätt Paflagoniens tappre, lyfte hans lik på en vagn och det förde till heliga Troja, sorgsna i hågen, och fadern gick med under strömmande tårar: ej stod vedergällning att få för den dödade sonen. Paris det harmade djupt i hans själ, att Harpalion fallit, vilken hans gästvän var bland det paflagoniska folket ; vredgad han skickade av den kopparspetsade pilen. Nu en Euchenor där var från Korinth, förnäm och förmögen, och Polyidos hans fader var, den frejdade siarn. Noga han visste sitt öde förut, då han steg uppå skeppet, ty honom ofta var förutsagt av hans åldrige fader, att han av plågsam sot skulle dö i sin fäderneboning eller ock stupa för troernas makt bland achajiska skeppen ; därför han sökte på en gång gå fri för den skamliga svik-plikt och för den gruvliga sot, för att icke behöva att pinas. Honom nu Paris sköt under käken och örat, och livet flydde ur lemmarna strax, och av dödens mörker han höljdes. Sålunda rasade striden bland dem som en blossande låga ; men Zeusälsklingen Hektor ej än hade hört eller visste, hurusom borta till vänster hans folk invid skeppen förgjordes, eller hur nära det var, att achaierna segern behållit – sådan en hjälpare hade de fått i den starke Poseidon, vilken dem muntrade upp och själv med sin styrka dem värjde –, utan han höll sig, där först han sprang in genom porten och muren, då han de packade lederna bröt av danaiska sköldmän, 263 
 
 
 
 
 iliaden 690 700 710 uppå det ställe, där Ajas’ skepp jämte Protesilaos’ lågo på stranden halade upp vid det skummande havet, där som den värnande muren var lägst och kämpar och hästar stormade häftigast fram i den allförgörande striden. Här boioternas män och joner i långa chitoner, lokrer och fthier jämväl och epeiernas lysande kämpar värjde med nöd sina skepp mot den stormande hjälten, men från sig driva förmådde de ej den ljungeldsliknande Hektor. Utvalt folk var athenarnes här, och befälet bland dessa förde Menestheus, Peteos’ son, och tillika med honom Stichios, Feidas och Bias ; men främst bland epeierna åter Meges Fyliden var och Drakios käck och Amfion ; fthiernas drottar två voro tappre Podarkes och Medon. Medon till konung Oïleus var son, dock född av en frilla, alltså en broder till Ajas han var, men i Fylake bodde, långt från sitt älskade fädernesland, emedan han fordom slagit en broder ihjäl till sin faders gemål Eriopis ; hjälten Podarkes var son till Ifiklos, Fylakossonen. Dessa i modige fthiernas spets uti glänsande rustning kämpande stodo till skeppens försvar vid boioternas sida. Ajas, Oïleus’ hurtige son, ej mera sig skilde alls ifrån Ajas, Telamons son, nej icke det minsta, utan som oxar två på ett träde den timrade plogen draga med enig iver åstad, och i ymnighet svetten lackar i bruna pannorna fram kring roten av hornen, och från varandra dem skiljer allen det glättade oket, där de gå ivriga fram för att fåran plöja till slutet : sålunda sida vid sida de två där kämpande stodo. Ajas, Telamons son, hade många och tappra i följe, vapenbröder, som togo emot och höllo åt honom skölden, så ofta hans knän ville domna av mödan och svetten. Så var ej Ajas, Oïleus’ son, av lokrerna åtföljd, 264 
 
 
 
 
 trettonde sången 720 730 740 ty de ej mäktade man emot man stå faste i striden, efter de hade ej kopparhjälm med svajande tagel, heller ej rundade sköldar till värn eller stadiga askspjut, utan förlitande sig uppå bågar och slungor av tvinntråd voro till Ilion dragna åstad och i kriget med dessa sköto och slungade flinkt, så att troiska fylkena sprängdes. Medan de andra i vapenskrud nu framme i fronten stridde mot troernas folk och den kopparskimrande Hektor, stodo de dolda bakom och sköto, och lusten att strida troerna därvid förgick, ty pilarna bragte förvirring. Nu skulle troerna nödgats med skam ifrån skeppen och tälten draga sig hemåt igen till det vindomsusade Troja, om ej Polydamas hade trätt fram och talat till Hektor : »Hektor, omöjlig du är, du vill aldrig till maningar lyssna, utan för det att en gud till en hjälte dig gjort utan like, därför vill också i råd du visare vara än andra. Men du omöjligen själv är i stånd att taga dig allting ; gudarnes gåva är allt : åt den ene gavs krigiska värven, älskliga dansen fick en, och en annan cittran och sången, och i en annans hjärta av Zeus, vittskådande guden, lades ett ädelt förstånd, och den mannen blir många till nytta, många han frälsa förmår, och själv han det klarast förnimmer. Nu jag säga dig vill, vad som synes mig vara det bästa. Runt omkring dig ju kämpandet står som en flammande eldring, under det troernas män, som strömmade nyss över muren, hålla sig undan en del, fast beväpnade fullt, och de andra kämpa mot övermakten helt få och spridda vid skeppen. Därför tillbaka nu vik och låt alla de ypperste kalla, för att vi sedan må fatta beslut efter nogaste prövning, om vi mot toftade skeppen på nytt skola störta till anfall, därest en gud vill förläna oss kraft, eller också från skeppen draga oss hellre tillbaks i behåll. Ty jag fruktar i sanning, att för förlusten i går achaierna skola oss kräva, 265 
 
 
 
 
 iliaden 750 760 770 efter vid skeppen det sitter en man, omättlig på striden, vilken jag tänker ej vidare alls blir borta från kampen.« Talade så, och hans nyttiga råd behagade Hektor ; genast med vapnen han hoppade ner från vagnen på marken, och med bevingade ord han svarade honom och sade : »Kvarhåll du, o Polydamas, här de ypperste alla, medan jag själv går dit bort för att möta den rasande striden. Genast jag kommer igen, när jag hunnit befallningar giva.« Sagt, och han störtade hän, lik snölavinen från berget, och flög nu ropande fram ibland troer och vapenförvanter ; och till Polydamas, Panthoos’ son, manhaftige hjälten, skyndade alla sig hän, när Hektors befallning de hörde. Endast Deifobos än och Helenos, kraftige drotten, Adamas, Asios’ son, och Asios, Hyrtakos’ telning, sökte han, gående kring överallt bland de främste i striden ; men han dem träffade alls icke mer i behåll och i livet, utan somliga lågo av dem vid achajiska skeppen, sedan de mistat sitt liv för achaiernas mordiska händer, andra, som sårats av hugg eller styng, voro inne i staden. Dock till vänster han fann i den tårevållande striden Paris, den strålande drott, skönlockiga Helenas make, eggande kämparnes mod och muntrande upp dem att strida, och han till honom steg fram och for ut i försmädliga stickord : »Paris, du skönaste mes, du förförare, galen i kvinnor, säg, var Deifobos är, och Helenos, kraftige drotten, Adamas, Asios’ son, och Asios, Hyrtakos’ telning ? Säg, var Othryoneus är ? Nu störta de Ilions kungsstad ner från sin höjd, nu stundar förvisst det bråda fördärvet.« Honom svarade då den gudaliknande Paris : »Hektor, då alltid benägen du är att beskylla en skuldlös, vet då, att snarare förr någon gång har jag striden försummat, icke dock nu – och till vekling ej alls mig födde min moder –, ty från den stunden, du väckte upp strid för de våra vid skeppen, 266 
 
 
 
 
 trettonde sången 780 790 800 810 kämpa vi, stående här, utan rast mot danaernas söner. Men de kamrater, du frågade om, äro stupade redan ; tvenne, Deifobos blott och Helenos, kraftige drotten, undankommit, men sårade svårt av lansarna långa voro de bägge i armen, fast Zeus avvärjde dock döden. Men nu välan, för oss an, vart det lyster ditt hjärta och sinne ! Dristigt vi övriga följa dig åt, och det vågar jag säga : icke skall mandom fattas, så långt som krafterna räcka. Över förmågan kan icke en gång den raskaste strida.« Sade, och sinnet han stämde då om på sin älskade broder. Därpå de skyndade dit, där den larmande striden var hetast, där som Kebriones stod och Polydamas bålde och Falkes och Polyfetes, en man som en gud, och Orthaios och Palmys, och där Askanios stod och Morys, Hippotions söner, komna i gryningen dagen förut från Askaniens bygder, andra att lösa utav, och drivna av Zeus nu i striden. Samtliga störtade fram likt orkanen av rasande vindar, som under tordönsbrak ifrån Zeus nedstormar till jorden och uppå havet slår tjutande ner, och otaliga vågor rulla då sjudande fram över rymden av brusande djupet, välvda, med skumvit kam, de ena bakefter de andra : likaså troerna tätt, de ena bakefter de andra, följde i drottarnes fjät, i sin kopparskimrande rustning. Hektor, Priamos’ son, lik mannaförgörande Ares, tågade främst och för bröstet höll upp sin blänkande rundsköld, fogad av hudar ihop och med väldiga kopparbeslagen, och kring hans tinningar sken och gungade hjälmen vid stegen. Fram överallt mot falangernas led han steg och försökte, om de ej ämnade fly, då skyddad av skölden han framskred ; dock han modet förvirrade ej i achaiernas hjärtan. Först gick Ajas med väldiga steg till hans möte och ropte : »Kom, dumdristige, kom ! Vi söker du endast att skrämma Argos’ män ? Du må tro, att ej oförsökta i striden 267 
 
 
 
 
 iliaden 820 830 äro vi, fastän oss Zeus med sitt gruvliga gissel har kuvat. Redan du hoppas väl uti din själ att förstöra vår flotta, men du skall finna på stund, att vi sakna ej armar till motvärn. Nej, i sanning, långt förr skall er stora och ståtliga kungsstad tagas av oss med segrande arm och förstöras i grunden. Och för dig själv, vill jag tro, är nära den stund, då på flykten bedja du skall till Zeus och de andra odödlige gudar, att dina hästar med snabbare fart måtte flyga än falkar, medan de föra till staden dig hem över dammande slätten.« Just som han talade så, kom högt upp i luften från höger flygande fram en örn, och förtröstansfulla vid synen jublade Argos’ män. Då svarade strålande Hektor : »Ajas, vad sade du där, storskrävlare båle och dumme ? Ack att jag lika så visst vore son till Zeus med egiden, bland de evärdliga en och född av den vördiga Hera, och bleve hedrad så högt som Athene och Foibos Apollo, som det är visst, att dagen i dag skall argiverna alla bringa fördärv och du själv bland de stupade ligga på jorden, därest du vågar att möta min lans ; den skall flänga dig sönder liljehullet, och mätta du skall med fettet och köttet Trojas hundar och fåglar som lik vid achajiska skeppen.« Sade och sedan i spetsen gick fram, och hans hövdingar följde under förfärande skri, och bakom dem skriade folket. Även argiverna skriade gällt och ej glömde sin mandom, utan förbidade käckt de troiske hjältarnes anfall. Larmet från båda steg ända till Zeus i hans lysande eter. 
 
 
 
 
 FJORTONDE SÅNGEN Zeus bedårad 10 20 Nestor vid bägaren satt, dock hörde han strax deras härskri, och med bevingade ord till Asklepiossonen han talte : »Ädle Machaon, betänk, vad slutet på detta skall bliva ! Starkare ljuder nu krigarnes rop helt nära till skeppen. Bliv du sittande här och drick av det glödande vinet, tills skönlockiga mön Hekamede får vattnet till badet värma och tvätta från såret dig av det stelnade blodet. Själv jag på utkik går för att fortast få reda på saken.« Sagt, och den starka skölden han tog, som hans son Thrasymedes, krigaren båld, hade liggande kvar därinne i tältet, kopparskimrande blank, sedan lånat han hade sin faders ; grep sin väldiga lans med vässade spetsen av koppar, trädde ur tältet ut och fick se den bedrövliga synen, huru achaierna skrämdes på flykt och troerna bakom trotsigt förföljde och pressade på, och riven var muren. Såsom när gungande svagt sig häver det väldiga havet, förutanande storm, som med vinande ilar skall komma, tveksamt ännu, om hit eller dit det skall böljorna rulla, innan från Zeus kommer farande ner den vind, som skall blåsa: så i den gamles själ det vägde emellan besluten, antingen mitt in i vimlet att gå av danaiska hären eller till Atreus’ son Agamemnon, skarornas herde. Och då han tänkte sig om, han tyckte det rådligast vara hän till Atriden att gå. Men de stridande dräpte varandra, kämpande fruktansvärt, och på lemmarna kopparen hårda skrällde för huggande svärd och för dubbelspetsade lansar. Nestor då råkade tre av de gudastammande drottar, 269 
 
 
 
 
 iliaden 30 40 50 60 sårade alla ihop och kommande nerifrån skeppen, Tydeus’ son och Ulysses och Atreus’ son Agamemnon. Liggande voro ju drottarnes skepp långt borta från striden ute på stranden av skummande hav, ty de först ibland alla dragits i land, men muren var byggd ovan samtliga skeppen. Stranden, så lång den än var, hade ändå ej mäktat att rymma alla danaernas skepp, och för stor blev trängseln bland folket ; därför de dragit i rader dem upp, och de fyllde den breda bukten av stranden, som ramades in mellan uddarna tvenne. Alltså de hade gått ut för att se på den larmande striden ; stödda på spjuten de gingo i flock, och de voro i hjärtat svåra beklämda av sorg ; då mötte dem åldrige Nestor, och vid hans anblick modet än mer dem sjönk uti bröstet. Strax honom talade till vitt härskande drott Agamemnon : »Nestor, du Neleus’ son, du achaiernas ära och stolthet ! Varför kommer du hit och har lämnat den mördande striden ? Frukta jag måste, att Hektor i dag gör det hotet till allvar, som han på troernas ting mot achaierna nyligen fällde, att ifrån skeppen ej förr till Ilion vända tillbaka, innan han skeppen förhärjat med eld och dödat oss själva. Så var hans hotande tal ; nu går detta ju allt i fullbordan. Ack, förvisso de övriga ock av achaiernas söner välva i tankarna groll emot mig, och ej endast Achilles, och det är därför de vilja ej slåss för att skeppen försvara.« Honom svarade då vagnskämpen Gereniske Nestor : »Ja, allt detta är färdigt och skett, och ej själve Kronion, dundraren uppe i skyn, skulle mäkta att göra det ogjort. Redan är muren ju störtad omkull, som vi trodde så säkert bliva ett ogenombrytligt värn för oss själva och skeppen. Ända till skeppen har striden nått fram, och kämpandet hejdlöst rasar, och ej blir man viss, hur mycket man också må spana, uppå vad sida achaierna värst äro stadda i trångmål ; så i förvirring de mördas, och ropet går ända till himlen. 270 
 
 
 
 
 fjortonde sången 70 80 90 Nu må betänkas av oss, vad slutet skall bliva på detta, om här kan hjälpa ett råd, men att själva oss blanda i kampen tror jag ej rådligt, ty sårade män ej duga i striden.« Honom svarade då härskarornas drott Agamemnon : »Nestor, då striden nu redan så långt som till skeppen har hunnit, och då ej muren oss båtade alls, som vi byggt, eller graven, vilka danaerna mödat sig med i förhoppning, att dessa bleve ett ogenombrytligt värn för dem själva och skeppen, då måtte detta helt visst allsvåldige Zeus ha behagat, att vi här skola förgås utan namn långt borta från Argos. Lika så visst som jag minnes, då hult han danaerna bistod, lika så viss är jag nu, att han hedrar som gudarna själva troernas folk, men på oss både mod och armar förlamat. Därför så hören av mig nu ett råd, och må alla det lyda. Alla de skeppen, som först upphalades, ytterst på stranden, släpa vi ned och hala dem ut i det heliga havet och dem förankra med stenar vid land, tills ambrosiska natten kommer ; kanhända att troerna då låta striden få vila ; därpå vi draga i sjön under natten de övriga skeppen. Ingen skam är att fly sitt fördärv, fast i djupaste natten ; bättre att rädda sig undan med flykt än att hinnas av döden.« Bister i uppsyn svarade då den förslagne Ulysses : »Atreus’ son, vad var detta för ord, som slapp ut från din tandgård ? Usle, ack vore du blott för en annan och fegare krigshär drott och ej hade befäl över oss, åt vilka Kronion gav att från ungdomens år och ända till senaste åldern genomkämpa de hårdaste krig, tills vi stupat varenda ! Ämnar du alltså från troernas stad med dess rymliga gator verkligen flykta nu bort, för vars skull vi ha lidit så mycket ? Tig blott stilla, att ej någon mer av achaierna höra måtte ett sådant ord, som aldrig i livet på tungan den borde föra, som lärt att med vett och med skälighet tala, 271 
 
 
 
 
 iliaden 100 110 120 ja, som har konungaspiran i hand och av sådana stora härar är lydd, som dem själv du för an av argiviska männer ! Väl må jag tro, att du saknar förstånd, som kan komma med sådant, som det förslaget oss gör att mitt under brinnande striden draga de toftade skeppen i sjön, för att endast dess mera allt efter önskan må gå för trojanerna, segrande redan, men på oss själva fördärvet slå ner. Ty achaierna aldrig skola i striden bestå, sedan skeppen bli dragna i havet, utan då skola de blicka dithän och förglömma sin stridslust. Då skall ditt råd, storhärskande drott, blott lända till ofärd.« Honom svarade då härskarornas drott Agamemnon : »Djupt till sinnes mig gick din svåra beskyllning, Ulysses. Men jag har aldrig begärt, att de lockiga män av Achaia skulle nu hala i sjön mot sin vilja de toftade skeppen. Träde en annan då fram, som mäktar att klokare råda, vare sig ung eller gammal. För mig skall han bliva till glädje.« Tog då till orda bland dem Diomedes, väldig i härskri : »Här står mannen, ej göres behov honom länge att söka, därest I viljen behjärta mitt råd och ej harmsna och vreda bliven för det, att den yngste jag är ibland eder till åren. Dock, även jag är stolt av att stamma från tappraste fader, Tydeus, som ligger i jord under högen fjärran i Thebe. Frejdade söner tre åt Portheus föddes till världen, vilka i Pleurons stad och det klippiga Kalydon bodde, Melas och Agrios först, och den tredje var krigaren Oineus, som var min faders fader och främst av dem alla i mandom. Oineus förblev i sitt land, men min fader till Argos som biltog irrande kom ; så ville väl Zeus och de övrige gudar. En av Adrastos’ döttrar han där fick till maka och bodde uti det rikaste hus, och han veteåkrar tillfyllest hade och runtom oliver och vin i planterade hagar samt utav boskap en mängd, och hans lans var i hela Achaia 272 
 
 
 
 
 fjortonde sången 130 140 150 ypperst ; men detta I haven nog hört, om det eljest är sanning. Sägen då ej, att mitt blod är av låga och veklingar runnet, och ej förakten det rådet jag ger, om förståndigt jag talar. Hän då till striden, välan, fastän sårade ! Nöden det bjuder. Där skola sedan vi själva likväl oss hålla ur skotthåll borta från stridens tumult, att ej sår på sår vi oss hämta ; däremot andra vi egga ditin, de där bruka ock eljest lyda sin ängsliga håg och sig undandraga från striden.« Sagt, och de lyssnade till och villiga lydde hans maning, gingo då genast, och främst gick männernas drott Agamemnon. Dock ej i blindo han spejande stod, jordskakaren starke ; nu i en grånad krigares skick han till drottarne trädde, fattade högra handen på Atreus’ son Agamemnon och med bevingade ord till konungen talte och sade : »Nu förvisso, Atrid, lär Achilles’ förgrymmade hjärta fröjda sig högt i hans bröst, då han skådar achaiernas söner stupa och fly, ty ej minsta förstånd han äger i själen. Må han i glädjen förgås och en gudom blända hans ögon ! Ännu dock hata ej alldeles dig de salige gudar, utan det händer väl än, att troernas drottar och furstar fylla den vida slätten med damm och ditt öga får se dem flyende hasta till Ilion hem från skeppen och tälten.« Sagt, och han höjde ett skallande rop och sprang fram över slätten. Sådant som skriandet är av niotusende kämpar eller av tiotusende visst, när de drabba tillsammans, sådant ett skallande rop jordskakaren, starke Poseidon skickade ut ur sitt bröst och fyllde varenda achaier med det föraktande mod, som ej rygga förstår eller vila. Men på en ås av Olympos’ berg guldtronande Hera stod under tiden och skådade ned, och hon kände på stunden honom, som ivrig tog del i den mannafrejdande striden, såsom sin broder och svåger igen, och hon gladdes i sinnet. 273 
 
 
 
 
 iliaden 160 170 180 Men på den översta toppen av källbevattnade Ida Zeus hon sittande såg, och han vart hennes hjärta förhatlig. Därpå begrundade djupt stoltblickande, vördiga Hera, huru hon sinnet bäst skulle dåra på Zeus med egiden. Äntligen syntes då detta beslut henne vara det bästa att på det skönaste smycka sig själv och bege sig till Ida, om han då kanske fick lust till att vila hos henne i älskog, famnande om henne ömt, och hon milda och ljuvliga sömnen lyckades gjuta då ner på hans ögon och klyftiga sinne. In i gemaket hon gick, som av älskade sonen Hefaistos byggdes åt henne med dörrar, som tätt intill posterna slöto, och med ett hemligt lås, som en annan av gudar ej öppnat. Där hon trädde nu in och de glänsande dörrarna stängde och med ambrosia först från de trånadsväckande lemmar tvådde vart stoftgrand av och sig smorde med glänsande olja, ljuvlig, ambrosisk och välluktsrik, av det slag, som är hennes ; röres den aldrig så lätt i Kronions strålande boning, sprider sig likaväl doften därav över jorden och himlen. Sedan gudinnan sin dejliga hud hade oljat med denna, redde hon håret och flätade skönt sina glänsande, fagra, himmelska lockar, som böljade ner från odödliga hjässan. Klädde så på sig den himmelska skrud, som åt henne Athene fin och glänsande vävt och med konstrikt mönster i tyget ; denna på bröstet hon häktade hop med gyllene spännen ; lade om livet sin gördel, behängd med hundrade tofsar, fäste i öronsnibbarnas hål de förtjusande hängen ; trenne juveler på vart liksom ögon tindrade härligt. Därpå den höga gudinnan sig band uppå huvudet slöjan, vacker och alldeles ny och skinande vit såsom solen, och på de glänsande fötterna band sina sköna sandaler. Men då med hela sin prunkande ståt hon smyckat sig hade, gick hon ur kammaren ut och kallade strax Afrodite till sig från övriga gudarnes krets och talte till henne : 274 
 
 
 
 
 fjortonde sången 190 200 210 220 »Älskade barn, skall du göra måntro, vad jag kommer att bedja, eller i vrede förvägra min bön, emedan i kriget jag står danaerna bi, medan du trojanerna hjälper ?« Henne då svarade dottern av Zeus Afrodite och sade : »Hera, du höga gudinna, som fötts av den väldige Kronos, tala och säg, vad du vill, och gärna jag gör vad du önskar, blott jag det göra förmår, och om saken allenast är görlig.« Tog då till orda med svek i sin håg den vördiga Hera : »Giv mig den älskogsmakt och den tjusning, varmed du betvingar alla odödlige gudar såväl som dödliga mänskor. Ty jag begiva mig vill bort till jordens yttersta gränser, Tethys vår moder att se och Okeanos, gudarnes upphov, vilka en gång i sitt hus mig skötte och fostrade kärligt, tagande mot mig av Rhea, då Zeus, vittskådande guden, störtade Kronos ner under jorden och ödsliga havet. Dessa besöka jag vill för att slita det eviga kivet. Redan i långlig tid ha varandra de skytt och ej mera vilat i kärleksbädd, sedan harmen i sinnet fått insteg. Kunde jag bara med vänliga ord deras hjärtan beveka, så att de ville på bädden igen sig förena i älskog, då skulle säkert av dem jag bli älskad och ärad beständigt.« Henne svarade då den ljuvligt leende Kypris : »Ja, en begäran av dig är ej rätt eller möjligt att avslå, efter du vilar i famnen på Zeus, den överste guden.« Sagt, och hon löste från barmen sitt rikt utsirade bälte ; samlade gömdes däri hennes alla förförelsemedel, kärlekstjusning där var, där var längtan och smekande, varma böner, som stjäla besinningen bort ur de visaste hjärtan. Detta i Heras hand hon lade och talade åter : »Tag då mitt prunkande bälte, se här, och göm det i barmen. Allting i detta är lagt, och du lärer ej vända tillbaka utan att vinna ditt syfte, evad i ditt hjärta du önskar.« 275 
 
 
 
 
 iliaden 230 240 250 Så hon sade ; då log stoltblickande, vördiga Hera, och hennes bälte på stund hon leende gömde i barmen. Åter i salarna in gick dottern av Zeus Afrodite ; men i en stormande fart från Olympos svävade Hera över Pieria hän och Emathias ljuvliga ängder, flög över topparna högt av de hästomtumlande thrakers snöiga berg och vid jorden ej alls med fötterna rörde. Därpå från Athos hon styrde sin färd över böljande havet, kom så till Lemnos fram, till Thoas’ konungasäte. Sömnens gud hon träffade där, som var broder till Döden, fattade vänligt hans hand och talade sedan och sade : »Sömn, du som härskare är över gudar och människor alla, ofta tillförne du hörde min bön, och därför nu också gör mig till viljes, och ständig mot dig skall min tacksamhet bliva. Söv under ögonbrynen på Zeus hans strålande ögon genast i samma stund, som jag vilar hos honom i älskog. Giva jag vill dig till skänks en oförvansklig och vacker gyllene tron, och den skall min son, den halte Hefaistos, smida med hela sin konst och sätta en pall därinunder, däruppå vila du kan dina glänsande fötter vid gillen.« Henne svarade då den vederkvickande Sömnen : »Hera, du höga gudinna, som fötts av den väldige Kronos, lätt det vore för mig att en annan av evige gudar bringa till vila och sömn, ja själva Okeanos’ djupa, sakta rinnande ström, som är samtliga varelsers upphov ; endast Kroniden, den mäktige Zeus, jag vågar ej nalkas eller försänka i sömn, med mindre han själv det befaller. Ty jag av skadan blev vis, den gången jag lydde din maning, uppå den dagen, då Herakles hem från Ilion styrde, dristige sonen av Zeus, sedan troernas stad han förhärjat. Medan jag sinnet bedövade då på Zeus med egiden, sövande in honom djupt, du mot Herakles stämplade ofärd, väckte på villande havet en storm av förfärliga vindar 276 
 
 
 
 
 fjortonde sången 260 270 280 och honom kastade ända till Kos, den blomstrande bygden, fjärran från alla hans män. Då vaknade Zeus och förbittrad slungade gudarne kring i sin sal och mig framför alla sökte och skulle från etern mig slängt att försvinna i havet, hade ej Natten mig frälst, som gudar och människor kuvar, sedan till henne jag flytt ; då lade sig äntligt hans vrede, ty han betänkte sig för att den ilande Natten bedröva. Och du vill ändå mig locka på nytt till omöjliga vågspel.« Honom svarade då stoltblickande, vördiga Hera : »Ack, varför skall du på detta, o Sömn, nu vidare tänka ? Tror du, att ljungaren Zeus skall så hetsigt troerna bistå, som han förgrymmades då för sin Herakles, älskade sonen ? Kom ! Jag skall giva dig en av de ungdomsväna chariter till att förmäla dig med, och ditt älskade viv skall hon heta, sköna Pasithea, flickan, som jämt är din dagliga åtrå.« Sade, och Sömnen blev glad och svarade henne och sade : »Alltså du svärje mig strax vid den ryslige Stygiska floden, sedan den ena handen du lagt på den alstrande jorden och så den andra på skimrande hav, för att vittnen må vara alla de gudar, som bo därnere i djupet hos Kronos, att du skall giva mig en av de ungdomsväna chariter, sköna Pasithea, flickan, som jämt är min dagliga åtrå.« Sagt, och hon lydde hans ord, den liljearmade Hera, och som han fordrade, eden hon svor och nämnde de gudar alla vid namn, som i Tartaros bo, och som kallas Titaner. Men då hon så hade svurit och gått den äskade eden, gingo de sedan åstad och lämnade Lemnos och Imbros, höljda i skyar och läggande fort sin kosa tillrygga. Snart hade Ida de nått, källvattnade villebrådshemmet, stego vid Lekton i land ifrån havet och vandrade uppåt, och under gudarnes fjät skogstopparna vajande böjdes. Sömnen nu stannade där, innan sedd han blev av Kronion, och i en fura steg upp, som då var den längsta på Ida, 277 
 
 
 
 
 iliaden 290 300 310 skjuten i höjden upp genom luften ända till etern. Där han sittande blev, av de barriga grenarna bortskymd, skrikande fågeln lik, som uppe bland fjällarna lever, chalkis av gudarne nämnd, men av människor kallad kymindis. Hera med skyndande gång gick uppåt till Gargarons hjässa överst på Ida, och Zeus skysamlaren såg henne komma. Och som han såg henne, strax blev hans själ omtöcknad av åtrå, sådan han hade den känt, när den första gången de famnats, stigna tillsammans i bädd förutan föräldrarnas vetskap, och han mot Hera gick fram och talte till henne och sade : »Hera, vart är du på väg, efter hit från Olympen du kommer? Ej har du hästarna med och din vagn, som du kunde bestiga.« Tog då till orda med svek i sin håg den vördiga Hera : »Jag vill begiva mig av bort till jordens yttersta gränser, Tethys vår moder att se och Okeanos, gudarnes upphov, vilka en gång i sitt hus mig skötte och fostrade kärligt. Dessa besöka jag vill för att slita det eviga kivet. Redan i långlig tid ha varandra de skytt och ej mera vilat i kärleksbädd, sedan harmen i sinnet fått insteg. Nere vid sluttningens fot av det källbevattnade Ida väntar mitt spann, som skall draga mig fram över jorden och havet. Nu dock kommer jag hit från Olympen allenast för din skull, för att du sedan ej skulle bli vred, ifall jag i tysthet borgen besökt, där Okeanos bor, djupströmmande guden.« Svarade då skysamlaren Zeus och sade till henne : »Hera, den färden ditbort kan ju också du senare göra. Kom, låt oss ligga och vila, vi två, och med älskog oss fröjda ! Aldrig jag än i min själ en så ljuv och betvingande åtrå varken till någon gudinna har känt eller kvinna på jorden, icke ens då, när jag brann för Ixions tjusande maka, som mig Peirithoos födde, en drott att vid gudarne likna ; eller när Danae tjuste min håg, Akrisios’ dotter, 278 
 
 
 
 
 fjortonde sången 320 330 340 350 vilken mig Perseus födde, som främst ibland hjältarne lyste ; eller för dottern jag brann av den vida frejdade Foinix, hon som mig födde de två, Rhadamanthys och härlige Minos ; eller för Semele ljuv eller sköna Alkmene i Thebe, hon som min älskade son, den modige Herakles, födde ; Semele åter till dödligas fröjd Dionysos mig födde. Aldrig Demeter mig tjusade så, hårfagra gudinnan, eller den prisade Leto en gång, ja icke du själv ens, som jag dig älskar nu och är gripen av ljuvaste åtrå.« Tog då till orda med svek i sin håg den vördiga Hera : »Faslige Kronosson, vad var det för ord, som du sade ? Brinner du nu av begär att ligga och famnas i älskog uppe på Idas topp, dädan allting runtom är synligt ? Tänk, hur skulle det gå, om en av de evige gudar såge oss famnas och ginge åstad och för gudarne alla yppade saken ? Nej, aldrig jag hem till din boning då vände, sedan jag rest mig igen, ty det oanständigt ju vore. Men om du äntligen vill, och det så är ditt hjärta behagligt, har du ju kammaren, vilken din son, den flinke Hefaistos, byggt dig med stadiga dörrar, som tätt till posterna sluta ; dit låt oss följas i bädd, efter sådant nu lyster ditt sinne.« Svarade då skysamlaren Zeus och sade till henne : »Frukta ej, Hera ! Oss ingen skall se, varken gud eller dödlig. Ty en så bländande, gyllene sky skall jag hölja omkring oss, att ej den vandrande solen en gång skall kunna oss skymta, fastän dess stråle det skarpaste är, som ett öga kan skåda.« Sade Kronion och tog i sin famn sin älskade maka. Under dem heliga jorden sköt upp nyspirande örter, lotos med daggiga blad, hyacinther och prunkande saffran, svällande mjuka och växande tätt, som dem lyfte från marken. Dessa de vilade på och över sig höljde en gyllne, strålande sky, och glänsande klar nedpärlade daggen. Sålunda slumrade tryggt Allfader på Gargarons tinnar, 279 
 
 
 
 
 iliaden 360 370 380 kuvad av kärlek och sömn, och i famnen han hade sin maka. Men till achaiernas skepp sig skyndade ljuvliga Sömnen att ge Poseidon om saken besked, jordskakaren starke, och han till honom steg fram och talte bevingade orden : »Hjälp nu av hjärtans lust danaerna, starke Poseidon, och giv dem seger åtminstone nu, så länge Kronion sover ännu, ty jag höljt honom in i den blidaste dvala. Lockad av Hera han blev till att vila hos henne i älskog.« Sade och gick till sitt värv bland frejdade människostammar, sedan Poseidon han eggat än mer att danaerna bistå. Ivrig nu denne sprang fram bland de främste och ropade högljutt : »Lämna nu återigen, argiver, vi segern åt Hektor, för att han skeppen må taga som rov och förvärva sig ära ? Detta han hotar och skryter nu med, för det att Achilles håller sig stilla vid skeppen ännu, förbittrad i hjärtat. Honom vi skola dock sakna ej stort, om allenast vi andra ivrigt bemöda oss om att varandra försvara med mandom. Därför så hören av mig nu ett råd, och må alla det lyda ! Låtom oss taga på arm de största och yppersta sköldar, som uti hären vi ha, och med endast de yppersta hjälmar hölja vårt huvud och taga i hand de längsta av spjuten. Därpå till strids! Jag själv skall gå främst, och knappast lär Hektor hålla då vidare stånd, hur hetsig han också må vara. Och där en stridbar man har på skuldran en sköld av de mindre, lämne han den åt en klenare man och tage en större !« Sagt, och de lyssnade till och villiga lydde hans maning. Drottarne ställde till striden dem upp, fastän sårade själva, Tydeus’ son och Ulysses och Atreus’ son Agamemnon. Därpå de gingo till alla omkring och bytte om vapnen, så att den starke fick präktiga don och den sämre fick sämre. Men när de hade sig klätt i de blänkande vapnen av koppar, tågade sedan de fram, och i spetsen gick starke Poseidon, 280 
 
 
 
 
 fjortonde sången 390 400 410 lyftande högt i sin seniga hand långeggade svärdet, flammande blixten likt och som ingen i rysliga striden vågar att nalkas intill, utan hålles av fruktan tillbaka. Även den strålande Hektor till slag uppställde de sina. Bägge nu kastade härarna in i den vildaste slaktning, havets dunkellockige gud och den strålande Hektor ; Hektor för troerna stred, men Poseidon argiverna hjälpte. Havet sig brusande vräkte mot strand invid skeppen och tälten, och med ett skallande rop de stridande drabbade samman. Havets vågor ej ryta så högt emot klippiga stranden, när ifrån djupet de drivas i land av en stormande nordan ; elden så häftigt ej prasslar och gnyr i den brinnande skogen, som han med susande lågor förtär i en dal mellan bergen ; stormen ej brusar så starkt i de höga ekarnas kronor, fastän den värste att larma han är, när han rasar och tjuter, som nu det skallande härnadsrop från achaier och troer, då med förfärande skri de rusade fram mot varandra, Först den strålande Hektor sin lans emot Ajas då sände, just som denne mot honom sig vänt, och han felade icke, utan där remmarna två sig korsade mitt uppå bröstet, en ifrån skölden och en från det silvernaglade svärdet, tog den, men remmarna värjde hans hull, och harmsen blev Hektor, för att hans stingande lans hade flugit från handen förgäves ; och han till vännerna drog sig tillbaks att förgörelsen undgå. Men då han ryggande vek, den väldige Telamonssonen lyfte en sten av de många, som stått under skeppen som stöttor, men som nu rullade hit och dit för de kämpandes fötter ; träffade därmed hans bröst invid halsen ovanom skölden med ett så våldsamt kast, att han tumlade om som en kägla. Såsom när eken, träffad från Zeus av en ljungande åskvigg, störtar med uppryckt rot, och den kvävande lukten av svavel sprider sig runt omkring, och envar, som är nära och ser det, 281 
 
 
 
 
 iliaden 420 430 440 bävar, ty fruktansvärd är blixten från höge Kronion : så föll genast i stoftet omkull den väldige Hektor. Lansen han släppte ur hand, och skölden tillika och hjälmen föllo till jord, och det klang av hans kopparskimrande rustning. Men med ett jublande rop framsprungo achaiernas söner för att den sårade släpa åstad, och de tätt sina lansar slungade ; ingen likväl förmådde att krigaredrotten träffa med styng eller kast, ty kring honom av hjältarnes blomma trädde Polydamas fram och Aeneas och hjälten Agenor, bålde Sarpedon, Lykiens drott, och den frejdade Glaukos. Heller ej sveko hans övriga män, utan sköldarna runda höllo de fram till hans skydd, och vapenbröderna hjälten buro på armarna bort ur tumultet och ända till stället, där bakom leden och härnadens gny hans eldiga hästar väntande stodo tillreds med sin prunkande vagn och sin körsven; dessa nu drogo till staden sin drott, och han stönade svåra. Men när de kommmo till vadet, som är i den virvlande Xanthos, floden, som rinner så skönt och av Zeus den odödlige föddes, lyftade hjälten de neder på jord och bestänkte med vatten, och till besinningen åter han kom och slog upp sina ögon, reste sig också på knä, av hans mun då vällde en blodström ; åter tillbaka på jorden han sjönk, och över hans ögon bredde sig svartaste natt, ty han än var bedövad av kastet. Då nu argiverna märkt, att från striden sig fjärmade Hektor, föllo de troerna starkare an med en brinnande stridslust. Först av dem alla Oïleus’ son, snabbfotade Ajas, rusade fram och stack Satnios ner med den spetsiga lansen, Enops’ son, den åt honom en nymf av de sköna najader födde, då Enops vallade kor vid Satnioeis stränder. Honom den frejdade Ajas hann upp och in i hans vekliv stötte sin lans, och han stupade brått, och strax om den fallne blev det en rasande strid emellan achaier och troer. 282 
 
 
 
 
 fjortonde sången 450 460 470 Fram sprang Polydamas, Panthoos’ son, för att hämnas kamraten och på Areilykos’ son Prothoënor stötte i högra skuldran sitt väldiga spjut, så att stöten gick tvärs genom skuldran ; neder i stoftet han föll och famnade jorden med armen. Genast Polydamas ropade då med jublande stämma : »Ej har Polydamas, Panthoos’ son, ifrån seniga näven skickat förgäves sitt hämnande spjut, det skulle jag mena. En av argiverna tog det emot i sin kropp och lär spjutet komma att bruka till stav på sin vandring neder till Hades.« Sagt, men hans jublande skryt med förbittring achaierna fyllde ; ingen det rörde dock djupare upp än den modige Ajas, Telamons väldige son, ty närmast till honom han stupat. Efter Polydamas, som nu vek bort, han den glimmande lansen slungade ; denne åt sidan dock sprang och bärgade livet undan den rysliga död, men Archelochos, son av Antenor, lansen fick taga emot, ty gudarne ville hans ofärd. Honom i översta kotan, där hals och huvud förenas, träffade Ajas’ lans, så att senorna bägge den avskar ; och då han stupade död, hans huvud med munnen och näsan träffade marken långt förr, än knäna och vaderna gjorde. Ajas då ropte tillbaks åt Polydamas, frejdade hjälten : »Eftersinna, Polydamas, nu och säg mig uppriktigt : månne ej dennes död förmår Prothoënors att gälda ? Ringa han tyckes mig ej eller kommen av ringa föräldrar, utan tör vara en bror till den frejdade hjälten Antenor eller en son, ty hans drag ha det närmaste tycke av dennes.« Sade och gissade rätt ; men förbittring troerna intog. Akamas strax med sitt spjut boiotiern Promachos nedstack, vilken hans broders lik ville släpa vid fötterna med sig, och han berömde sig högt över dådet och jublande ropte : »Skrävelhjältar från Argos, som jämt och evinnerligt skryten! 283 
 
 
 
 
 iliaden 480 490 500 510 Veten, att icke allenast för oss skola möda och jämmer tima. Nej, även I själva en gång skolen dödas som denne. Skåden, hur innerligt sött eder Promachos ligger och sover, kuvad av denna min lans, för att icke min broder för länge skulle få vänta på hämnd. Så ville envar väl i huset efterlämna en frände åt sig att hans hämnare bliva.« Sagt, men hans jublande rop med förbittring achaierna fyllde; ingen blev djupare dock än den tappre Peneleos upprörd. Fram emot Akamas for han, men denne hans stormande anfall bidade ej, och i stället hans stöt Ilioneus fällde ; son till Forbas han var, som på hjordar var rik och av Hermes älskad som ingen av troernas folk och gynnad med välstånd ; enda barnet Ilioneus var, som hans viv honom födde. Denne i ögonhålan hans stöt nu fick under brynet, ögonstenen spratt ut, och tvärs genom ögat gick spjutet och bak i nacken stack fram, och till marken den sårade nedsjönk bredande armarna ut ; men Peneleos mitt över halsen honom då högg med sitt svärd, så att huvudet genast i marken stjälpte med hjälmen på och med spjutet ännu i ögat. Högt han lyfte det upp som en vallmoknopp på sin stängel och det för troerna visade stolt och jublande ropte : »Hälsen, I troer, från mig till Ilioneus’ fader och moder, att de sin härlige son må begråta med jämmer i huset, efter ej heller åt Promachos’ viv skall beskäras den fröjden att få sin älskade make se återkommen i hemmet, när vi achaier en gång hemlända på skeppen från Troja.« Så han sade, och troernas män med darrande lemmar blickade ängsligt omkring för att finna från döden en undflykt. Sångmör, sägen mig I, som bon i den höga Olympen, vem av achaiernas män var den förste, som blodiga byten vann sig, då stridens gång hade vänts av den starke Poseidon. Ajas, Telamons son, var den förste ; han Hyrtios nedstack, Gyrtias’ son, som befäl över dristige myserna förde. 284 
 
 
 
 
 fjortonde sången 520 Därnäst Antilochos kom, som Mermeros fällde och Falkes ; men av Meriones’ spjut Hippotion dräptes och Morys, medan för Teukros’ hand Perifétes och Prothoon föllo. Och Menelaos därnäst på en krigaredrott Hyperenor rände i livet sin lans, så att tarmarna revos av udden söndertrasade ut, och hans själ genom gapande såret ilande flydde sin kos, och natt omhöljde hans ögon. Ajas, Oïleus’ hurtige son, dock fällde de fleste ; icke hans like det fanns, när det gällde i språng att förfölja flyende fiendemän, sedan Zeus injagat dem skrämsel. 
 
 
 
 
 FEMTONDE SÅNGEN Troerna, bortdrivna från skeppen, angripa ånyo 10 20 Men när de flyendes hop utom graven och pålarna hunnit, efter det många förlorat sitt liv för danaernas händer, stannade flykten och höllo de stånd vid vagnarna åter, bleka av ångest och slagna av skräck. Men på toppen av Ida vaknade Zeus ur sin sömn hos den gyllentronande Hera. Genast han rusade upp ; då såg han achaier och troer, såg, huru troerna skrämdes på flykt och argiverna bakom häftigt förföljde och mitt bland dem jordskakarn Poseidon. Hektor på fältet han liggande såg, och vännerna runtom sutto, han andades endast med nöd, och med sansningen borta kräktes han blod, ty han träffad ej var av den sämste achaiern. Honom med ömkan såg Allfader för mänskor och gudar, och med en skräckinjagande blick till Hera han talte : »Nu har försann ditt illistiga svek, obändiga Hera, hämmat den härlige Hektor från strid och hans folk skrämt på flykten. Och jag i sanning ej vet, om ej detta ditt skändliga illdåd snarast bör drabba dig själv och jag tukta dig skall med mitt gissel. Har du kanhända då glömt, när du hängde däruppifrån höjden och jag vid fötterna band ett par städ och om händerna på dig snodde ett hållfast, gyllene rep, och i etern bland molnen hängde du ; gudarne fnöso av harm i den höga Olympen utan att komma dock åt att dig lösa, ty vem jag fick fatt på, tog jag och slungade ner ifrån tröskeln, så att han halvdöd hamnade nere på jord. Men icke ens så blev jag sorgen kvitt, som mig kvalde för Herakles jämt, gudomlige sonen, sedan du stämplade ont och med Nordans hjälp emot honom eggade stormarna upp och hän över ödsliga havet 286 
 
 
 
 
 femtonde sången 30 40 50 60 drev honom ända till Kos, den välbefolkade bygden. Honom dock räddade jag och till hästuppammande Argos förde tillbaka igen, sedan lidanden många han utstått. Detta jag minner dig om, för att sluta du måtte med ränker och kan förnimma, att älskog och bädd skola intet dig gagna, du som från gudarne gick att med kärlekssmek mig bedåra.« Så han sade ; då skalv stoltblickande, vördiga Hera, och med bevingade ord hon svarade honom och sade : »Vare då jorden mig vittne härtill och himlen därovan jämte den brusande stygiska flod – och av salige gudar svärjes det aldrig en ed mer dyr och förfärlig än denna –; ja, vid ditt heliga huvud jag svär och vid bägges vår brudsäng, vilken jag aldrig försann skulle djärvas att kränka med mened : ingalunda har jag någon del i att starke Poseidon rasar mot Hektor och troernas folk, men achaierna hjälper, utan hans eget hjärta helt visst honom driver och manar, då han med ömkan väl såg, hur achaierna ledo vid skeppen. Nej, fasthellre jag själv ville giva det rådet åt honom att på den vägen gå, som du, Skysamlare, visar.« Så hon sade ; då log Allfader för mänskor och gudar, och med bevingade ord han svarade henne och sade : »Måtte då sålunda du, stoltblickande, vördiga Hera, enig till sinnes med mig bland odödlige gudarne sitta. Då skall Poseidon snart, hur mycket han annat må önska, ändra sitt sinne och vilja vad dig och mig är behagligt. Men om du verkligen menar ditt ord och har talat uppriktigt, vänd då till gudarne hem och befall den bevingade Iris genast begiva sig hit och Apollo med frejdade bågen, att till achaiernas här med dess kopparpansrade kämpar Iris må flyga åstad med befallning till drotten Poseidon, att han med striden hör upp och begiver sig hem till sin boning. Foibos Apollo skall egga till strid den strålande Hektor, blåsa ånyo in mod i hans själ och smärtorna stilla, 287 
 
 
 
 
 iliaden 70 80 90 vilka nu plåga hans sinne så svårt ; men achaiernas söner, dem skall han driva tillbaka och slå med förlamande skrämsel, så att de störta sig flyende in på Peliden Achilles’ fagertoftade skepp ; och då skall Achilles i striden sända Patroklos, sin vän, men för strålande Hektor skall denne falla vid Ilions stad, sedan krigare många han dödat och ibland andra min son, den gudalike Sarpedon. Då för att hämnas sin vän skall Achilles Hektor förgöra. Och från den stunden jag lagar det så, att troerna ständigt drivas från skeppen tillbaks utan rast, tills achaierna taga Ilions tronande stad genom listiga råd av Athene. Förr jag slutar med vreden ej själv eller tål, att en annan av de odödliga kommer till hjälp åt achaiernas söner, innan uppfyllelse skett åt den tappre Pelidens begäran, såsom jag lovat en gång och med huvudets böjning bekräftat, uppå den dagen, då mig den gudomliga Thetis till fota föll och besvor mig om hämnd åt stadsförhärjarn Achilles.« Sagt ; och lydig hans ord, den liljearmade Hera strax ifrån Idas toppar flög hän till den höga Olympen. Likasom tanken ilande går hos en man, som har vida varit i världen omkring, då han sitter och tänker i sinnet »vore jag där eller där !« och bygger otaliga planer : lika så fort genom luften flög fram stoltblickande Hera ; och då till höga Olympen hon kom, hon de salige gudar samlade fann i Kronions palats. När de sågo gudinnan, sprungo de samtliga upp och med bägarna bjödo välkommen. Hon gick de andra förbi, men av fagerkindade Themis tog hennes bägare mot, ty hon främst hade skyndat till mötes och med bevingade ord till Hera nu talte och sade : »Hera, vi kommer du hit ? Och med denna förfärade uppsyn! Säkert har Kronossonen dig skrämt, som du äger till make.« Henne svarade då den liljearmade Hera : »Fråga mig icke därom, gudomliga Themis ! Du vet ju, 288 
 
 
 
 
 femtonde sången 100 110 120 hurudant sinne han har, så övermodigt och omilt. Utan gör början bland gudarne du med er yppiga måltid ; tids nog höra du skall med de andra odödlige alla, vilka försmädliga ting han bebådar oss. Icke för alla bliver det fröjd, som jag tror, nej varken bland dödliga mänskor eller bland gudar, fast mången ännu kan förnöjas vid bordet.« Så hon sade och satte sig ner, den vördiga Hera, men i Olympierns sal voro gudarne gripna av missmod ; själv hon med läpparna log, men kring ögonbrynen, de svartblå, klarnade pannan ej upp, och förbittrad hon talte i kretsen : »Dårar vi äro, som ivra mot Zeus i förblindelse bara. Vilja vi verkligen ävlas ännu att med våld eller böner hejda hans göranden ? Fjärran för sig han sitter och intet vårdar och bryr sig om oss, ty han tror sig den vida förnämste vara i välde och kraft ibland alla odödliga gudar. Alltså fördragen, vad ont på envar ibland eder han skickar ! Nu, som jag tror, är en jämmer beredd allaredan åt Ares : fallen i striden Askalafos är, den han kärast av mänskor hade och kallade ock för sin son, den väldige Ares.« Så hon sade, men Ares av harm med flatan av handen slog sina kraftiga lår och jämrande talte och sade : »Gudar, förtänken mig ej, I som bon i den höga Olympen, att jag går hän till achaiernas skepp för att hämnas för sonen, ja om det ock blir min lott att, träffad från Zeus av hans ljungeld, ligga bland stupade krigares lik i blodet och stoftet.« Sade, och Bävan och Skräck han befallde att hästarna genast spänna för vagnen och klädde sig själv i sin strålande rustning. Nu skulle åter en ny och än större och svårare vrede drabbat med vedergällning från Zeus de odödlige gudar, om ej Athene, förskräckt för den fara, som hotade alla, lämnat sin tron, där hon satt, och skyndat sig ut genom hallen. Hjälmen hon guden av huvudet rev och av skuldrorna skölden, vred ur hans seniga hand den kopparspetsade lansen, 289 
 
 
 
 
 iliaden 130 140 150 ställde den undan och talade strängt till den hetsige Ares : »Rasande galning, det blir ditt fördärv! Du har alltså förgäves öron att höra med och har mistat all skam och besinning ! Hör du då ej, vad hon säger, den liljearmade Hera, vilken ju alldeles nyss ifrån Zeus Olympiern kommer ? Tänker du kasta dig själv i otaliga lidanden svåra blott för att harmsen få vända igen till Olympen av nödtvång och så tillika förvålla så ont åt alla oss andra ? Ty han skall lämna på stund så achaier som trotsiga troer och till Olympen skynda sig hem att förskräcka oss gudar, och han skall gripa oss en efter en, både skyldig och skuldlös. Lyd mig och stävja den harm, som du känner för härlige sonen! Redan så mången ligger ju död, som i styrka och mandom överglänste din son, och flere det bliver med tiden. Svårt är att alla de eviges barn bland mänskorna rädda.« Sade och ledde tillbaks till hans tron den hetsige Ares. Men ur palatsets sal utkallade vördiga Hera Foibos och Iris jämväl, de odödliges budbärarinna, och med bevingade ord hon talade till dem och sade : »Zeus befaller er båda att strax er begiva till Ida ; men när I kommen dithän och Zeus i ansiktet skåden, gören då sedan vadhelst, som han eder befaller och bjuder.« Sade och åter i salen gick in den vördiga Hera och på sin tron tog plats, men ilande flögo de båda. Snart hade Ida de nått, källvattnade villebrådshemmet, och vittskådaren Zeus de träffade sittande ensam uppe på Gargarons topp, och en doftande sky honom omgav. Bägge då stigande fram inför Zeus, skysamlaren höge, väntande stodo, och icke med harm i sitt sinne han såg dem, eftersom flinkt de befallningen lytt av hans älskade maka. Därpå till Iris först han talte bevingade orden : »Skynda dig, Iris, åstad för att mäla till drotten Poseidon allt vad jag säger dig nu, och se till att ej fela i värvet ! 290 
 
 
 
 
 femtonde sången 160 170 180 190 Bjud honom sluta med strid och tumult och till gudarnes skara åter begiva sig hän eller ner i det heliga havet. Men om han icke vill lyda mitt ord eller akta min vilja, bjud honom då att betänka sig väl i hjärta och sinne innan han djärves, så stark han än är, att mig och mitt angrepp trotsa, ty vida förmer jag menar mig vara i styrka och är den äldre jämväl ; men utan att blygas i hjärtat vill han sig mäta med mig, för vilken ock andra ju bäva.« Sade. Då lydde på stund den vindsnabbt ilande Iris och ifrån Idas toppar flög hän till det heliga Troja. Som när en hagelskur eller snö från skyarna faller, iskall, piskad åstad av den klara och isiga nordan ; så genom luften ilande flög den bevingade Iris och till Poseidon steg fram och talte till frejdade drotten : »Med en befallning till dig jordfamnare, mörke Poseidon, kommer jag flygande hit och är skickad av Zeus med egiden. Sluta han bjöd dig med strid och tumult och till gudarnes skara åter begiva dig hän eller ner i det heliga havet. Men om du icke vill lyda hans ord eller akta hans vilja, hotar han med, att han också då själv skall komma till platsen för att dig möta i strid, men han råder dig hellre att undfly händerna hans, ty han vida förmer tror sig vara i styrka och är den äldre jämväl ; men utan att blygas i hjärtat vill du dig mäta med Zeus, för vilken ock andra ju bäva.« Suckande djupt av harm, henne svarade starke Poseidon : »Sannerligen, så mäktig han är, han dock talar för trotsigt ! Mig vill han tvinga med våld, som i värdighet dock är hans like. Bröder vi äro ju tre, som föddes av Kronos och Rhea, Zeus och jag själv och Hades, den underjordiske drotten. Trefalt skiftades allt, och envar sin värdighet erhöll ; och då vi kastade lott, jag själv vitskummiga havet fick till att alltid bebo, och Hades fick töckniga dunklet, Zeus den vida himmelen fick ibland skyar i etern ; 291 
 
 
 
 
 iliaden 200 210 220 jorden med höga Olympen är än för oss alla gemensam. Därför jag rättar ej alls mitt liv efter Zeus. Må han fredligt nöjas med tredjedelen han fick, hur stark han må vara, och ej försöka att mig som en stackare skrämma med handkraft. Bättre ju vore försann, om han ville med hotelser stränga hålla de söner och döttrar i styr, som föddes av honom ; dessa, de komma att lyda hans bud, om också av nödtvång.« Honom svarade då den vindsnabbt flygande Iris : »Skall jag då ord för ord, jordfamnare, mörke Poseidon, överbringa till Zeus detta barska och trotsiga gensvar, eller besinnar du dig ? Ty de ädle ej sakna besinning. Hämndegudinnorna sälla sig jämt, som du vet, till de äldre.« Henne svarade då jordskakaren, starke Poseidon : »Heliga Iris, du sade ett ord, som är alldeles riktigt. Gott är i sanning när den, som bär bud, har förstånd på det rätta. Men det mig vållar en frätande harm i mitt hjärta och sinne, var gång han tager sig för att mot den, som är lika så mäktig och till en likadan ära bestämd, sina hotelser slunga. Men av försyn likväl skall jag denna gången ge vika. Däremot veta du skall, och det hotet är hjärtligen menat : därest till trots för mig själv och den segerglada Athene, liksom för Hera jämväl och för Hermes och guden Hefaistos Ilions ståtliga stad han vill skona och ej vill förstöra och åt argivernas män vill ej segerkraften förläna, må han då veta, att vreden hos oss skall aldrig gå över.« Sade Poseidon och därmed gick bort från achajiska hären och steg i böljorna ner, och achaierna saknade honom. Strax skysamlaren Zeus då talade så till Apollo : »Älskade Foibos, gå hän till den kopparpansrade Hektor. Redan är nu, som du ser, jordskakande guden Poseidon stigen i havet igen, av skräck för min häftiga vrede. Sannerligen, vår strid skulle hörts till de övrige gudar, till och med dem under jordens djup, som dväljas hos Kronos. 292 
 
 
 
 
 femtonde sången 230 240 250 Dock, långt bättre var detta för mig och för honom desslikes, att han gav vika i tid och kände försyn för att möta händerna mina, ty ej utan svett skulle striden ha slutat. Upp nu och tag i din hand den tofsbehängda egiden ; den skall du svinga med makt och förfära achaiernas hjältar ! Vårda dig ock, Fjärrskjutare, själv om den strålande Hektor, liva hans krafter och mod, tills achaierna flyende komma ända till skeppen ner uppå stranden av bred Hellespontos. Sedan skall själv jag se till, vad i råd och dåd är av nöden, för att achaierna ock må få andas igen efter mödan.« Sagt ; och sin faders bud hörsammade Foibos Apollo ; ned ifrån Idaberget han for likt jagande falken, duvomördaren flink, den snabbaste fågel som finnes ; och han den mäktige Priamos’ son, den gudomlige Hektor, sittande fann och ej liggande mer, ty han nyss kommit till sig, svetten var stannad, han andades fritt, och han vännerna kring sig kände igen och var återväckt av Zeus med egiden. Steg med de orden då fram fjärrskjutande guden Apollo : »Hektor, Priamos’ son, vi sitter du alldeles kraftlös, långt från de övriga skild? Har ett lidande kanske dig drabbat ?« Matt kom svaret han fick av den hjälmomstrålade Hektor : »Huldaste gud, vem är du, som själv står hos mig och frågar ? Vet du då icke, att nyss med en sten den väldige Ajas, när jag hans kämpar förgjorde som bäst vid achajiska skeppen, träffade mitt på mitt bröst och stäckte mitt stormande anfall ? Ja, jag mig trodde försann ner till Hades’ hus och de döda skola få vandra i dag, ty jag mistade redan min anda.« Honom svarade då fjärrskjutande guden Apollo : »Fatta nu tillförsikt, ty en hjälpare slik har Kronion sänt ifrån Ida hit ner till att värjande stå vid din sida, Foibos Apollo med gyllene svärd, jag som redan tillförne värnar ej endast dig själv, utan ock högtornade Troja. Därför befallning nu giv vagnskämparne dina att mangrant 293 
 
 
 
 
 iliaden 260 270 280 290 köra mot holkade skeppen åstad med de hurtiga spannen. Själv skall jag före er gå och skall jämna för hästarna vägen vitt och brett och skall vända på flykt de achajiska hjältar.« Sagt, och ett flammande mod hos skarornas herde han ingöt. Som när en hingst uppå stall, som vid krubban förplägats med havre, sliter sin grimma itu och med stampande hovar på slätten löper åstad, där han badade jämt i den rinnande floden, och är så stolt och bär huvudet högt, medan glänsande manen fladdrar kring bogarna ner; och han, yvande sig av sin skönhet, ilande bäres av fötterna hän till det vanliga betet : sålunda rörde nu flinkt uppå knäna och fötterna Hektor, manande vagnarna fram, sedan gudens röst han förnummit. Såsom när hundarnas flock och en skara av jagande lantmän ivrigt förfölja en flyende hjort eller också en stenbock, dock, i de lummiga snåren till slut och på klipporna branta räddar sig viltet, vars öde ej var, att de skulle det fälla ; men vid de jagandes larm ett lejon med böljande skäggman synes på stigen och skingrar med ens den ivriga skaran : så danaernas svärm till en början förföljde beständigt brukande flinkt sina svärd och de dubbelspetsade spjuten, men när de varsnade Hektor gå fram utmed kämparnes leder, grepos de alla av skräck, och i fötterna satte sig modet. Thoas till orda då tog, Aitolernas ypperste hjälte, son av Andraimon, i stående strid den gävaste kämpe, skicklig att svinga sitt spjut och av få bland de yngre achaier överträffad i ord, när meningar stridde på tinget ; denne besinningsfull tog till orda ibland dem och talte : »Ack, en mäkta förunderlig syn mina ögon få skåda, huru nu återigen ifrån dödsgudinnorna räddad Hektor stått upp, fast envar i sitt hjärta förhoppades säkert, att han för Ajas, Telamons son, hade funnit sin bane. Men nu har återigen en av gudarne frälst och bevarat 294 
 
 
 
 
 femtonde sången 300 310 320 Hektor, som redan har livet släckt ut på så många achaier, såsom nu också väl kommer att ske, ty icke förutan Zeus tordönaren står han där främst med en brinnande stridslust. Därför nu hören mitt råd, och låtom oss alla det lyda. Meniga folket vi strax skola sända tillbaka till skeppen, vi däremot, som de tappraste män uti hären oss kalla, hålla här stånd för att strax med lyftade lansar hans angrepp värja utav. Ty så mordisk han är, så menar jag ändock, att han skall sky för att störta sig in i danaernas skara.« Sagt ; och de lyssnade till och villiga lydde hans maning. Och nu kring Ajas de fort och Idomeneus, Kreternas konung, och kring Meriones, Teukros och Meges, vid Ares att likna, ropade hjältarne hop och med lederna slutna tillsamman stodo beredda till kamp mot Hektor och troernas skaror, medan det meniga folket bakom gick åter till skeppen. Samlade bröto nu troerna fram, och Hektor med stormsteg förde dem an, framför honom dock främst gick Foibos Apollo, runt kring skuldrorna klädd i en sky och med starka egiden, fransad med tofsar och strålande blank, som var av Hefaistos smidd och förärad åt Zeus att till skräck för hjältarna bära ; denna i handen han höll och i spetsen för krigarne framskred. Slutna dem bidde argivernas led, och ett skallande härskri steg ifrån bägge sidorna upp, och från bågarnas strängar pilarna flögo och lansar i mängd ifrån dristiga händer. Mången blev sittande fast i behjärtade krigares lemmar, medan de flesta sig borrade in under vägen i marken, innan till hullet de nått, som de fikade efter att smaka. Medan Apollo ännu höll i händerna stilla egiden, föllo på vardera sidan en mängd för de träffande spjuten, men då han spände sin blick i danaernas män och egiden svängde inpå dem och skrek med förfärande röst, då förgjordes modet i kämparnes barm och de glömde den stormande kraften. 295 
 
 
 
 
 iliaden 330 340 350 Såsom när vilddjur två i en hjord av får eller oxar bringa förvirring och flykt i dunklet av mörkaste midnatt, rusande brådstört fram, då vaktaren ej är tillstädes : så vart en modlös flykt bland achaiernas män, ty Apollo hade dem slagit med skräck och gav Hektor och troerna seger. Man mot man gick mördandet på, sedan lederna skingrats. Hektor gav döden åt Stichios strax och åt Arkesilaos ; Arkesilaos var drott för de kopparklädde boioter, Stichios åter var trognaste vän till den tappre Menestheus. Och för Aeneas’ lans där Medon och Iasos föllo ; Medon till konung Oïleus’ var son, dock född av en frilla, alltså en broder till Ajas han var, men i Fylake bodde, långt från sitt älskade fädernesland, emedan han fordom slagit en broder ihjäl till sin faders gemål Eriopis ; Iasos åter var hövitsman i athenarnes fylke och var till Sfelos en son, som det sades, och Bukolos’ sonson. Främst i striden blev Echios dräpt av den käcke Polites, Klonios föll för Agenor, Polydamas fällde Mekisteus. Paris Deïochos sköt, när han framme i striden tog flykten, bak i hans skulderblad, och tvärsigenom gick kopparn. Medan på dessa de drogo utav deras skimrande vapen, sprungo achaierna ner i den pålförskansade graven, flyende hit och dit, och drogo sig tvungna bak muren. Hektor till troerna ropade då med en skallande stämma : »Fort nu till skeppen åstad, låten ligga de blodiga byten ! Vilken jag varsnar av er ifrån skeppen hålla sig borta, honom jag dödar på stället, och ej lär hans lik efter döden städjas till bålets eld av älskade fränder och fränkor, utan skall bliva ett hundarnas rov framför Ilions murar.« Talade så och hästarna slog över manken med piskan, medan åt troernas led han manande ropte ; och alla styrde då skriande fram sina hästar och rullande vagnar under förfärande larm ; och framför dem Foibos Apollo 296 
 
 
 
 
 femtonde sången 360 370 380 sparkade ledigt brinkarna ner, som kantade graven, så att de föllo däri och där bildades brygga för marschen vitt och brett, så långt som ett kastspjut flyger i luften, slungat med yttersta kraft av en man, som vill pröva sin styrka. Här falangerna strömmade fram, och i spetsen Apollo gick med den sköna egiden i hand, och han störtade muren lika så lätt, som en pilt uppå stranden river en sandhög, vilken han knappast har lekande byggt i sin barnsliga glädje, innan han river omkull den igen med händer och fötter : så, o strålande Foibos, du rev, vad achaiernas söner byggde med möda och svett, och skrämde dem själva på flykten. Äntligen höllo de stånd, sedan ända till skeppen de kommit, talande mod till varann, och med händerna lyfta mot himlen sände upp brinnande böner envar till samtlige gudar. Varmast Gereniske Nestor dock bad, achaiernas fader, sträckande armarna upp mot den stjärnesmyckade himlen : »Zeus Allfader, om nånsin en man i det bördiga Argos brände av oxar och får på ditt altare saftiga låren, för att få lyckligen komma igen, och du lovade detta, minns det, Olympier, nu och vänd olycksdagen ifrån oss och låt ej längre achaierna så av troerna kuvas !« Bedjande talte han så, och styraren Zeus med en åskskräll bifall skänkte åt bönen, som bads av den åldrige Nestor. Troerna dock, när de åskandet hört från Zeus med egiden, satte än värre argiverna an med en brinnande stridslust. Som när en tornande våg på det vittkringseglade havet slår över relingen in i ett skepp, av den häftiga stormens drivande kraft, som var bölja på hav till det yttersta ökar : så över muren med skallande skri trojanerna bröto, jagade hästarna fram och med dubbelspetsade lansar började striden, envar från sin vagn, tätt inne vid skeppen, medan achaierna uppe från däck på de beckade skeppen värjde med stänger sig käckt, som på skeppen lågo för sjöslag, 297 
 
 
 
 
 iliaden 390 400 410 420 långa, beslagna med järn och med kopparspetsar i ändan. Under det ännu achaiernas män och troerna stridde borta vid muren och långt från de lätthänglidande skeppen, satt i den käcke Eurypylos’ tält den ädle Patroklos, muntrande honom med ord och ströende helande örter över hans rysliga sår för att stingande smärtorna stilla ; men då han märkte, att troernas folk re’n stormade muren, och bland danaernas folk däremot vart skrik och förfäran, bröt han i jämmer ut och med flatan av händerna häftigt slog sig på låren, och så han klagande talte och sade : »Ej kan jag här i ditt tält, Eurypylos, stanna nu längre, fast du behövde det visst, ty en väldig kamp är på färde, utan låt väpnaren sköta ditt sår. Jag själv måste skynda hem till Achilles igen för att honom mana till striden. Ty vem vet, om icke mitt ord med de eviges bistånd mäktar att röra hans själ ; en vän ju ej talar förgäves.« Så han sade och skyndade bort. Men achaiernas söner höllo mot troerna manligen stånd, men förmådde dock icke driva från skeppen de stormande bort, fastän färre de voro ; heller ej troerna voro i stånd att danaernas fylken genombryta och tränga sig in bland tälten och skeppen ; utan som snöret är rakt, som jämnar en bjälke till skeppet, under den kunnige timrarens hand, som i hela sitt yrke mästerskapet har nått och fått lära av själva Athene, likaså jämn mellan dem stod blodiga striden och vägde, och om vartenda av skeppen var strid mellan skara och skara. Hektor nu stormade fram emot Ajas, frejdade hjälten ; bägge de kämpade skarpt om ett skepp, men varken förmådde Hektor det sätta i brand och Ajas fördriva, ej heller Ajas att Hektor förjaga igen, då en gud honom framdrev. Men då Kaletor, en son av Klytios, steg med en eldbrand fram emot skeppet, sitt spjut honom Ajas rände i bröstet ; tungt han i marken föll och tappade branden ur handen. 298 
 
 
 
 
 femtonde sången 430 440 450 Och då nu Hektor för ögonen såg sin behjärtade frände ligga i stoftet på jord invid stammen av beckade skeppet, genast med skallande röst han till troer och lykier ropte : »Troer och lykiske män och dardaniske handgemängskämpar! Given ej vika i striden ett steg i denna vår trängsel utan försvaren Klytios’ son, så att ingen achaier tager hans vapenskrud, där vid skeppens rad han är fallen.« Sagt, och mot Ajas han slungade av den blänkande lansen, träffade honom dock ej, men Lykofron, sonen av Mastor, Ajas’ vapenkamrat, en Kytherier, vilken hos honom hade sitt hem, se’n han flytt för ett dråp från det helga Kythera, honom hans vässade lans i huvudet råkte vid örat, där invid Ajas han stod, och i stoftet föll han på ryggen neder av skeppet på jord, och livet ur lemmarna flydde. Ajas ryste därvid och ropade strax till sin broder : »Älskade Teukros, vår redlige vän Mastoriden är fallen, vilken vi ärade hemma så högt som vår fader och moder, alltsedan kommen han var från Kythera och levde ibland oss ; honom den trotsige Hektor har dräpt. Var har du de hastigt dödande pilar och bågen, du fick av Foibos Apollo ?« Sagt, och Teukros hörde hans ord och sprang fram till hans sida, hållande spänstiga bågen i hand och det rymliga kogret, och lät de stingande pilarna tätt mot troerna flyga. Kleitos han träffade först, Peisenors härlige telning, hjälten Polydamas’, Panthoos’ sons, behjärtade körsven, just som han tömmarna höll och hade med hästarna möda, medan han styrde dem in, där striden sig vältrade tätast, Hektor och troernas folk till behag, men blev själv av sin ofärd drabbad, och ingen den värjde utav, så gärna de ville. Ty bak i nacken på honom flög in den smärtande pilen ; neder av vagnen han föll, och hästarna ryggade häftigt, under det vagnen skramlade tom. Men Polydamas, ägarn, 299 
 
 
 
 
 iliaden 460 470 480 såg det och först sprang fram och motade själv sina hästar. Åt Protiaons son Astynoos gav han dem sedan och honom manade strängt att med ögonen fästa på honom hålla dem redo, och därpå igen steg han fram bland de främste. Fram tog Teukros ånyo en pil för att skjuta på Hektor, och han på striden väl skulle gjort slut vid achajiska skeppen, därest han träffat och fällt honom mitt i hans hjältebedrifter. Dock, han var icke fördold för Zeus’ allskådande blickar, vilken om Hektor höll vakt och ej unnade Teukros den hedern, utan lät brista den tvinnade sträng på hans frejdade båge, just som han spände och sköt ; och kopparpilen den tunga vilse åt sidan for, och ur händerna föll honom bågen. Teukros ryste därvid och talade så till sin broder : »Ve mig, i sanning en gud avklipper ju alla de planer, som skulle båta vår strid. Nu slog han mig bågen ur handen och nytvinnade strängen slet av, som i morse jag påsatt, för att han måtte stå bi, om ock pilarna tätt skulle flyga.« Ajas, Telamons väldige son, honom svarte och sade : »Käre, låt bågen då liggande bli jämte pilarna alla, sedan dem nu har fördärvat en gud, som danaerna hatar. Tag långskuggande lansen i hand och skölden på skuldran och emot troerna kämpa med kraft och egga de andra. Icke skall fienden utan besvär, om han också oss kuvar, taga de toftade skeppen. Välan, låt oss tänka på striden !« Sade, och Teukros sprang hän och lade sin båge i tältet, kastade sedan på skuldran en sköld med fyra lag oxhud, satte på kraftiga huvudet fast den präktiga hjälmen, smyckad med tagelbuske, som vilt nedsvajade ovan, tog sitt väldiga spjut med vässade spetsen av koppar och gav sig springande av och var hastigt tillbaka hos Ajas. Knappast fick Hektor se, huru Teukros fått bågen fördärvad, innan med skallande röst han till troer och lykier ropte : »Troer och lykiske män och dardaniske handgemängskämpar ! 300 
 
 
 
 
 femtonde sången 490 500 510 Vänner, varen nu män och fäkten med stormande styrka invid de holkade skeppen, ty nyss har mitt öga fått skåda, huru av Zeus för den tappraste man blev fördärvad hans båge. Lätt Allrådarens skydd är att skönja på dödliga mänskor, både på dem, som han lyfter till makt och en lysande ära, och uppå dem, som försvaga han vill och ej mera beskärma ; såsom han hjälper nu oss, men förminskar argivernas mandom. Kämpen vid skeppen då alla nu käckt ; och vemhelst ibland eder som får sin bane av lans eller pil och fyller sitt öde, stupe, välan ; ty hans ära det blir att för fäderneslandet ligga där fallen, och frälsade se’n äro makan och barnen, och i behåll är hans hus och hans jord, när achaiernas söner segla på skeppen tillbaks till den älskade fädernejorden.« Sade och livade hjärta och mod på varenda ibland dem. Men uppå motsatt håll uppmuntrade Ajas de sina : »Blygens, argiviske män ! Nu gäller att antingen falla eller att frälsa vårt liv och förstörelsen värja från skeppen. Hoppens I kanske att komma till fots hem till fädernejorden, därest vår flotta blir bränd av den hjälmomstrålade Hektor ? Hören I icke, hur hela sin här han ljudligen manar uti sitt vilda begär att få sätta i brand våra fartyg ? Icke till dansen minsann han manar dem upp, men till striden. Och för oss själva ej visare råd och beslut är att finna än att med vapen i hand oss störta på fienden modigt. Bättre att röna med ens, om dö eller leva vi skola, än att till ingen nytta så här invid skeppen helt sakta ödas i pinande kamp, och därtill av ringare kämpar.« Sade och livade hjärta och mod på varenda ibland dem. Hektor nu Schedios drap, Perimedes’ son, som i kriget förde fokeerna an ; och Ajas Laodamas fällde, som var Antenors son, fotkämparnes lysande hövding. Även Polydamas fällde en man, Kylleniern Otos, vilken var Meges’ vän och de stolte epeiernas hövding. 301 
 
 
 
 
 iliaden 520 530 540 550 Meges sprang fram för att hämnas hans död, men åt sidan för lansen väjde Polydamas kvickt, och den träffade ej – ty Apollo tillät icke, att Panthoos’ son skulle falla i striden –, men på Kroismos i stället hans lans gick mitt in i bröstet ; tungt han i marken föll, och Meges rustningen avdrog. Därvid mot honom sprang Dolops, en man förfaren i spjutstrid, son av Lampos, Laomedons son, och under sin uppväxt övad i vapenlek av sin fader, den ypperste hjälte. Tätt inpå livet han sprang och lansen mitt genom skölden stötte, men Meges skyddades gott av sin präktiga brynja, som var av starkaste pansarfjäll ; den hade hans fader bringat från Efyra hem, från stranden av floden Selleeis, sedan han fått den till skänks av sin gästvän, drotten Eufetes, för att i striden den bära till värn mot fiendemänner ; denna nu ock från hans älskade son avvärjde fördärvet. Meges i blinken gav stöten igen och med spetsiga lansen råkte hans tagelsmyckade hjälm på dess översta välvning ; svajande tagelbusken bröts loss och föll uppå jorden neder i stoftet i hela sin prakt, nyfärgad med purpur. Dolops dock ännu höll stånd och hoppades ännu på seger, men till den andres hjälp kom den krigiske drott Menelaos, vilken från sidan mot Dolops steg fram, som märkte det icke, och bak i skuldran rände sitt spjut, så att tvärs genom bröstet udden for ut i en fart, och han segnade neder framstupa. Bägge nu skyndade fram att av skuldrorna draga på honom kopparrustningen av, men Hektor på fränderna alla ropte och eggade främst Hiketaons son Melanippos, kraftige hjälten, som hade förut fotsläpande oxar skött i Perkotes bygd, medan fienden ännu var fjärran, men när danaernas här hade seglande kommit på skeppen, dragit till Troja igen och nu lyste i troiska hären och fick hos Priamos bo och var lika med sönerna hedrad ; 302 
 
 
 
 
 femtonde sången 560 570 580 honom nu Hektor manade strängt och talte och sade : »Skola vi dröjande stå, Melanippos ? Känner ej du ens hjärtat sig välva i bröstet av sorg för din dödade frände ? Ser du kanhända då ej, hur med Dolops’ rustning de syssla ? Följ mig, ty nu är ej tid att mot fienden kämpa på avstånd, innan vi dödat argivernas män eller också av dessa Ilion störtas från höjden i grus och dess borgare mördas.« Sade och före gick fram och följdes av lysande hjälten. Men Telamoniern Ajas jämväl argiverna mante : »Vänner, o varen nu män och betänken, vad äran er bjuder ! Söke i striden envar att sig hedra i vännernas ögon. Älskar sin ära ett folk, då frälsas långt flere än falla, däremot flyende män ha förspillt både ära och räddning.« Sagt, och de, ivriga redan förut av sig själva på striden, lade på hjärtat hans ord och med kopparblixtrande leden drogo kring skeppen ett hägn ; dock Zeus drev troerna framåt. Nu Menelaos Atriden till dåd Antilochos mante : »Ingen är yngre än du, Antilochos, här av oss alla, ingen i loppet så snabb och ingen så tapper i striden. Tänk, om du rusade fram och någon av troerna fällde !« Sade och skyndade bort, men ynglingen hade han eggat. Denne ur hären sprang fram och slungade glimmande lansen, sedan han skådat sig om, och troerna veko tillbaka undan hans kast, dock slungade ej han sitt vapen förgäves, ty Hiketaons son Melanippos, trotsige hjälten, som skulle just gå till strids, fick lansen i bröstet vid vårtan ; tungt han i marken föll, och i fallet skramlade vapnen. Fram Antilochos sprang, såsom hunden den sårade hjortkalv rusar på livet, som nyss, då från bädden han flyende uppsprang, träffats av jägarens pil och döende segnar till jorden : så, Melanippos, mot dig, för att taga din lysande rustning, käcke Antilochos sprang ; men han Hektors ögon ej undgick, vilken mot honom rusade strax genom drabbningens vimmel. 303 
 
 
 
 
 iliaden 590 600 610 Ej höll Antilochos stånd, fast en hurtig krigare eljest, utan han gav sig på flykt, som ett vilddjur efter sitt odåd, när det har dödat en hund eller också en vallande herde och tar till flykten brått, innan karlarne hinna att samlas : så han flydde med hast, medan Hektor och troerna efter sände av stingande spjuten en skur under skallande härskri ; dock han sig vände och stod, när de sinas leder han nådde. Men likt glupande lejon på nytt mot de holkade skeppen stormade troerna fram, och Zeus såg sin vilja fullbordas ; ständigt han livade kraften hos dem, men achaiernas söner modet och segeräran betog och blott troerna stärkte. Ty han besluten var att ära förunna åt Hektor, Priamos’ väldige son, för att denne på buktiga skeppen måtte nu kasta förhärjande eld och fullborda den grymma bönen, som Thetis bett ; och alltså den vise Kronion väntade endast att skenet få se av ett brinnande fartyg : då var hans mening att strax trojanernas skaror från skeppen driva tillbaka igen och danaerna seger beskära. Sålunda sinnad, han hetsade fram mot de holkade skeppen Hektor, Priamos’ son, som ock självmant glödde av iver. Rasande trängde han fram som Ares, då lansen han svingar, eller som elden far fram i den snåriga skogen bland bergen. Fradgan om läpparna stod, och inunder de buskiga brynen lågade ögonen hemskt, och omkring hans tinningar hjälmen hotfullt nickade blank vid den stormandes häftiga fotsteg. Zeus honom värnade själv från höjden av blånande etern och ibland skaror av män förunnade lysande ära ensamt åt honom, ty kort var den tid, som han hade att leva, sedan Athene hans skickelsedag fortskyndade redan, då han sin död skulle få av Pelidens väldiga händer. Nu han försökte att spränga med makt achaiernas leder, där han de tätaste skarorna såg och de yppersta vapnen, men han det mäktade ej, hur häftigt han också försökte. 304 
 
 
 
 
 femtonde sången 620 630 640 650 Stående tätt som en mur, de höllo sig faste som klippan, vilken står reslig och brant på stranden av skummiga havet, trotsande både var stöt av de tjutande vindarnas anlopp och var svällande våg, som högt uppsprutar mot henne : sådan danaernas här utan vacklan troerna bidde. Men som av eld omstrålad, på nytt han mot lederna framsprang, brytande in, såsom vågen slår in över seglande skeppet utan att väja, svälld av en storm, som ur skyarna föddes ; däcket då alldeles höljes av skum, och den rysliga blåsten smattrar i seglets duk, och i hjärtat de darrande sjömän bäva, ty endast med knappaste nöd undkomma de döden : sålunda bävade starkt i achaiernas bröst deras hjärta. Och han for på dem igen som ett glupande lejon på korna, vilka i tusental på den sanka och rymliga ängen betande gå, och en herde är med, som har ännu ej lärt sig, hur man behornade fänadens liv skall försvara mot vilddjur ; ständigt han vallande går bland de främsta och eftersta korna, men uti mitten far lejonet in och där äter en oxe, under det alla de övriga fly : så flydde med bävan alla danaerna plötsligt för Zeus och för strålande Hektor. En han dödade dock, Perifetes, en man från Mykene, vilken till Kopreus var son, den där fordom åt konung Eurystheus plägade vandra med bud till Herakles, väldige hjälten. Sonen dock överträffade långt sin svagare fader uti var manlig dygd, i krigsmannamod och i snabblopp, och kunde mäta sig ock med de främste Mykener i klokhet ; nu fick Priamos’ son av honom sin ära förökad. Ty då han vände sig om, kom hälen att stöta mot skölden, vilken han bar till sitt värn, och som ända till fötterna nådde ; hämmad i steget, på ryggen han föll, och hjälmen av koppar omkring hans tinningar skramlade dovt, då han föll överända. Hektor det varsnade strax och stod med ett språng vid hans sida, rände sin lans i hans bröst och honom i vännernas åsyn 305 
 
 
 
 
 iliaden 660 670 680 dräpte ; de intet förmådde till hjälp, fastän sorgsna för vännen, därför att själva de bävade svårt för gudomlige Hektor. Redan de sågo framför sig och kring sig de yttersta skeppen, som hade landsatts först, och troerna strömmade efter. Då bakom skeppens yttersta rad, allenast av nödtvång, veko argivernas män, men stannade där invid tälten, slutande leden tätt, och spridde sig icke i lägret, hållna tillbaka av fruktan och skam, under rop till varandra. Främst Gereniske Nestor likväl, achaiernas fader, allesammans i hären besvor vid föräldrarnas minne : »Vänner, o varen nu män och låten i sinnet få insteg blygsel för främmande folk, och drage envar sig till minnes hustru och barn och sin egendom all och föräldrarna kära, antingen ännu de äro vid liv eller döda de äro. Eder vid dessa jag ber och besvär, som äro i fjärran, att I stån faste som män och vänden er icke på flykten.« Sade och livade hjärta och mod på varenda ibland dem. Från deras ögon Athene fördrev det skymmande dunklet så att omkring dem blev klaraste ljus på sidorna bägge, både åt skeppen till och åt platsen för rasande striden. Hektor de tydligt varsnade nu och kamraterna alla, både de trötte, som stodo bakom och fäktade icke, och de som kämpande stodo ännu vid de toftade skeppen. Icke det likade dock den hjältemodige Ajas längre att stå på den plats, där de andra achaierna stodo, utan med väldiga steg gick han fram över däcken av skeppen, medan han svängde en stång av det slag, som brukas i sjöslag, två och tjugu alnar i längd och beslagen med järnband. Som när en man, som en mästare är i att rida på hästar, fyra av hingstarna väljer sig ut och dem kopplar tillsamman och under eggande rapp ifrån slätten spränger mot staden fram uppå allfarväg, och män och kvinnor med häpnad skåda hans vådliga ritt, men han säkert och utan att fela 306 
 
 
 
 
 femtonde sången 690 700 710 springer beständigt från häst och till häst under flygande farten: sålunda skred där med väldiga steg på de toftade skeppen Ajas från däck och till däck, och hans röst ljöd ända till himlen, då han med skallande rop danaerna manade ständigt skeppen och tälten att värna med kraft. Men Hektor ej heller dröjde bland skarorna kvar av de välbepansrade troer, utan som glänsande örnen slår ned på en skara av fåglar, medan vid rinnande floden de gå för att söka sig föda, flyttande tranor och gäss eller ock långhalsade svanor : sålunda Hektor mot ett av de mörkblåstammiga skeppen rusade häftigt fram, och Zeus honom bakifrån pådrev med sin allsmäktiga hand och eggade även hans kämpar. Åter då lågade upp en förbittrad strid invid skeppen, så att man skulle ha trott, att de män, som möttes i kampen, kunde ej slitna och tröttade bli ; så häftig var striden. Och deras tanke därunder var den : achaiernas söner väntade räddning ej mer i sin nöd, utan döden allenast ; troernas folk däremot av det hoppet besjälades alla skeppen att sätta i brand och att döda achaiernas hjältar ; tänkande slikt i sin själ, de gingo varandra på livet. Hektor i aktern grep tag på det vackra hövdingaskeppet, som över böljorna snabbt fört Protesilaos till Troja, men honom aldrig fick föra tillbaks hem till fädernejorden. Alltså om dennes skepp mot varandra achaier och troer kämpade man mot man, och ingen där fanns, som på avstånd väntade surrande pilarna in och de susande spjuten, nej, utan tätt inpå och med samma behjärtenhet alla gingo varandra till livs med slipade yxor och bilor eller med väldiga svärd eller dubbelspetsiga lansar. Många de slagsvärd voro med skönt svartbandade fästen, vilka där föllo till jord från krigarnes händer och skuldror under den rasande strid, och på marken flödade bloden. Hektor ej släppte sitt tag, utan höll sig med händerna bägge 307 
 
 
 
 
 iliaden 720 730 740 vid skeppsprydnaden fast och till troerna manande ropte : »Hitåt med eld ! Och ett jubelrop upphäven nu alla ! Nu har oss Zeus gett en dag, som går upp emot alla de andra. Skeppen vi taga, som seglade hit emot gudarnes vilja och oss förvållat så ont, tack vare de äldstes försagdhet, vilka, så ofta jag önskade slåss härnere vid skeppen, höllo tillbaka mig själv och hejdade också mitt krigsfolk. Men om de våras förstånd förvillades då av Kronion, nu är det annat, han eggar oss själv och befaller att strida.« Sagt, och med ökad iver hans folk mot argiverna frambröt. Ajas ej härdade ut under mängden av flygande spjuten, litet han drog sig tillbaks, då han redan sig väntade döden, lämnade däcket i hast och på styrmanstoften nu uppsprang. Där med spejande blickar han stod och drev undan med lansen varje trojan, som med blossande eld sprang fram emot skeppen, och han med skallande rop danaerna manade ständigt : »Vänner, danaiske män, krigsgudens behjärtade svenner, stånden nu faste som män och minnens att värja er kraftigt ! Eller kanhända vi tro, att bakom oss stå hjälpare redo eller en starkare mur, som vårt folk kan beskärma mot ofärd ? Nej, vi ej hava en stad här bredvid med torn och med murar, som kan bereda oss skydd och sända oss folk till förstärkning, utan på öppna fältet vi stå mot trojanernas härsmakt trängda mot havet ut och fjärran från fädernejorden ; därför vår frälsning i armarna bor, men icke i slapphet.« Sagt, och med rasande mod han stötte omkring sig med lansen ; och så snart en trojan försökte att springa mot skeppen fram med en lågande brand för att Hektors maningar lyda, strax honom Ajas passade på och fällde med lansen. Tolv av troerna stack han ihjäl invid beckade skeppen. 
 
 
 
 
 SEXTONDE SÅNGEN Patroklos kämpar och faller 10 20 Så de kämpade där om det fagertoftade skeppet. Men till Achilles, krigarnes drott, framträdde Patroklos ; brännande tårar han göt uppå kinderna, såsom en källa gjuter från klippans brant sitt mörka och skimrande vatten. Honom med ömkan såg snabbfotade hjälten Achilles och med bevingade ord han talte till honom och sade : »Säg, Patroklos, vi gråter du så som en flicka helt liten, som efter modern springer och ber att bli tagen på armen, håller i klänningen fast och hindrar sin moder i brådskan, stirrande upp med sin tårade blick, tills henne hon tager : likadan är du, Patroklos, att se med de pärlande tårar. Önskar du något förmäla för mig eller ock för mitt krigsfolk ? Eller kanhända du ensam ett bud har förnummit från Fthia ? Ännu man säger förvisst, att Menoitios, sonen av Aktor, lever och Peleus, Aiakos’ son, myrmidonernas konung, båda de gamle, som skulle så djupt med sin död oss bedröva. Skall jag väl tro, att du jämrar dig så för argivernas öde, vilka vid skeppen förgöras till lön för vad själva de brutit ? Tala och intet fördölj, för att bägge vi måtte det veta.« Suckande djupt, honom svarade du, vagnskämpe Patroklos : »Ädle Achilles, du Peleus’ son, bland achaier den störste ! Bliv ej förtörnad, ty jämmern är stor, som achaierna trycker. Ack, ty alla de kämpar, som förr de ypperste voro, ligga vid skeppen sårade nu av en pil eller lansstöt. Träffad av pil Diomedes är, den starke Tydiden, sårad av spjut Agamemnon själv och den tappre Ulysses, och av en stingande pil är Eurypylos träffad i låret. Kunniga läkare syssla med dem och försöka med örter 309 
 
 
 
 
 iliaden 30 40 50 60 såren att hela ; men själv är du obeveklig, Achilles. Måtte mig aldrig betaga en harm lik den, som du hyser, olyckshjälte ! Vem får då väl ens i de kommande släkten glädje av dig, om du döden ej nu från argiverna värjer ? Obarmhärtige, ej är du son av den frejdade Peleus eller är Thetis din mor, nej, av skimrande havet du föddes och av de branta och skrovliga fjäll, ty ditt hjärta är stenhårt. Men om du skrämmes tillbaks i din själ av en gudabefallning, och någon sådan från Zeus har dig yppat din heliga moder, skicka åtminstone genast då mig ut i striden med hela myrmidonernas här att danaerna varda en ljusning. Lämna mig också till låns dina härliga vapen i striden ; troerna kanske då tro, det är du, och sig hejda i kampen, så att achaiernas modiga folk i sin vånda får andan draga omsider ; om aldrig så kort, blir det ändå en vila. Krafterna äro ju friska hos oss, och de mattade troer torde vi driva till staden helt lätt ifrån skeppen och tälten.« Bedjande talte han så i förblindelse stor, ty han därmed bad för sig själv ju om undergång och den rysliga döden. Misslynt svarade då snabbfotade hjälten Achilles : »Ve mig, Patroklos, du ättling av Zeus, vad var det du sade ? Varken jag skrämmes tillbaks i min själ av en gudabefallning, eller har sådan från Zeus mig förkunnat min heliga moder ; men det mig vållar en harm, som fräter mitt hjärta och sinne, när sig fördristar en man till att råna en ann, som är jämngod, och honom röva hans äreskänk, för det själv han har makten ; detta förbittrar mig djupt, efter allt vad mitt hjärta fått utstå. Flickan, som valdes till gåva åt mig av achaiernas söner, och som med lansen jag vann, då jag tog den befästade staden, rycktes igen ur min famn av den rådande drott Agamemnon, Atreussonen, som vore jag blott en den uslaste främling. Dock, må det skedda nu vara förbi, och jag ämnat ej heller oavlåtligen vredgas alltjämt, fast jag tänkte i sanning 310 
 
 
 
 
 sextonde sången 70 80 90 icke att dämpa min vrede så snart, utan först, när omsider till mina egna skepp hade hunnit den larmande striden. Spänn då på skuldrorna dina min prisade rustning, Patroklos, och för i drabbningen fram myrmidonernas krigiska skaror, då nu ett blåsvart moln av trojaner redan kring skeppen dragit sin övermäktiga ring, och på stranden av havet undanträngda achaierna stå på den yttersta remsan. Hela trojanernas rike ryckt an mot de våra med käckhet, sedan de pannan ej se av min hjälm såsom eljest i striden stråla dem nära inpå ; men i hast de väl flyende fyllde vattengravarna alla med lik, om blott Agamemnon ville bete sig som vän ; nu kämpa de runt omkring lägret. Varken rasar nu mera till värn mot danaernas ofärd lansen i handen på Tydeus’ son, Diomedes den käcke, icke har heller jag hört Agamemnons manande stämma från hans förhatliga mun ; blott mannaförödaren Hektors skallar omkring, då han eggar sitt folk, som med jublande härskri fyller all slätten upp och achaiernas söner besegrar. Nu likväl, o Patroklos, bryt in att med makt ifrån skeppen värja förstörelsen av, så att icke med blossande elden flottan de bränna för oss och betaga oss hoppet om hemfärd. Hör nu ett ord, som jag önskar till sist att dig lägga på hjärtat, för att du måtte förvärva åt mig inför alla achaier lysande heder och pris, och att dessa må skicka tillbaka dejliga flickan till mig och lysande skänker därjämte. Driv dem från skeppen och sedan vänd om! Och skulle dig också ära förunna än mer tordönande maken till Hera, ävlas dock icke att vidare slåss mot de krigiska troer mig förutan ; du kommer därmed att förringa min ära. Och låt av segerberusningen ej dig förleda i striden att emot Ilion föra ditt folk, när du troerna nedgör ; ty från Olympen kanhända då en av de evige gudar träder emellan, ty högt fjärrskjutaren Foibos dem älskar ; 311 
 
 
 
 
 iliaden 100 110 120 utan på stunden vänd om, när du bringat en ljusning bland skeppen, och låt de övriga vidare slåss med varandra på slätten. Måtte – du evige Zeus och Athene och Foibos Apollo ! – ingen av hela trojanernas här och ingen argiver slippa från döden, och endast vi två ur förgörelsen frälsas för att få ensamma lägga i grus det heliga Troja !« Sålunda föllo de ord, som de skiftade där med varandra. Ajas ej härdade ut under mängden av flygande spjuten, utan betvangs av Kronions beslut och de modiga troers ständiga kast, och hemskt kring hans tinningar blänkande hjälmen skrällde för spjuten, som haglade tätt mot dess prydliga kindskydd, och han i vänstra skuldran blev trött av att skimrande skölden hålla framför sig jämt, men de ändå förmådde ej honom bringa att vackla ett grand, fastän översållad med kastspjut. Bröstet sig hävde, han andades kort, och svetten i strömmar rann över hela hans kropp, och i rasande kampen ej andrum skänktes ett ögonblick, utan nöden blev värre och värre. Sångmör, sägen mig I, som bon i den höga Olympen, huru det först kom eld i achaiernas toftade härskepp ? Hektor mot Ajas sprang plötsligen fram och mot lansen av askträd svängde sitt väldiga svärd och strax bakom glimmande spetsen skaftet högg alldeles av, och den stympade lansen förgäves svingade Telamons son i sin hand, och långt ifrån skaftet kopparspetsen föll ner och klingade dovt emot marken. Ajas på stund i sin manliga själ förstod med en rysning gudarnes verk, och att ljungaren Zeus hans planer i striden hade tillintetgjort och förunnade troerna segern, och sig ur kasthåll drog, men troerna genast på skeppet kastade eld, som sig blossande spred och var icke att släcka. 312 
 
 
 
 
 sextonde sången 130 140 150 Så stod nu akterstammen i brand. Men den ädle Achilles slog sig på låren av harm och talade så till Patroklos : »Ädle Patroklos, till strids, du hästomtumlande hjälte ! ty ifrån skeppen jag re’n ser blossa förtärande elden. Låt dem ej bränna dem upp och stänga oss vägen till undflykt. Kläd dig i rustningen fort ; jag själv går att krigarne samla.« Sagt, och Patroklos strax den strålande rustningen påtog. Benen han omgav först med de vackra och blänkande skenor, dem han vid anklarna fäste ihop med spännen av silver ; därpå han bröstet sig gärdade om med den snabbe Pelidens konstutsirade brynja, som sken som en tindrande stjärna ; hängde om skuldrorna se’n det silvernaglade svärdet, hamrat av koppar, och tog på sin arm den väldiga skölden, satte på kraftiga huvudet fast den präktiga hjälmen, smyckad med tagelbuske, som vilt nedsvajade ovan, fattade sist ett par spjut, som passade honom i handen. Däremot rörde han ej Pelidens väldiga stridslans, tung och stadig och lång, den ingen av alla achaier mäktade svinga, förutom allen den bålde Achilles, lansen av Pelions ask, som Cheiron förärat hans fader, huggen på Pelions topp för att hjältarne bliva till bane. Hästarna bjöd han i hast Automedon spänna för vagnen ; honom han ärade högst efter segerhjälten Achilles, ty han den trognaste var att i striden förbida hans tillrop. Genast Automedon spände då för de eldiga hästar, Xanthos och Balios, vilka så snabbt som susande vindar flögo åstad och åt Zefyros fötts av harpyan Podarge, medan på bete hon gick på en äng vid Okeanos’ flöde. Därpå i löshästselen bredvid han Pedasos spände, som av Achilles förts hem, då han tagit Eetions kungsstad, och som var dödlig blott, men höll steg med odödliga spannet. Själv gick Achilles omkring och bjöd myrmidonerna alla runtom i tälten sig väpna till strid. Och som glupande vargar, 313 
 
 
 
 
 iliaden 160 170 180 skapta med outsläckligt mod i den raggiga bringan, vilka ha rivit ihjäl ibland bergen den stoltaste kronhjort och honom sluka nu glupskt, kring käftarna blodade neder, och uppsöka därefter i flock mörkskimrande källan för att från ytan därav med tunna och slaskande tungor lapa sig vatten och dregla den full med den levrade bloden, under det modet i bringan är käckt och bukarna stinna : sådana strömmade hop myrmidonernas drottar och furstar runt om Achilles’ behjärtade vän, den ädle Patroklos, och nu ibland dem Achilles gick fram med sin krigiska maning både till kämpar på vagn och till meniga folket av sköldmän. Femtio seglare stor var den flotta, med vilken Achilles seglade över till Troja ; på vart av de femtio skeppen femtio kämpar ombord på roddarebänkarna sutto. Fem skeppshövdingar satte han till, som han kunde med trygghet lita uppå, men han själv var den högste och rådande drotten. Första fördelningens drott var Menesthios, grann i sin rustning; son av Spercheios han var, den av himmelen ammade floden, och honom fött Polydora, kung Peleus’ tjusande dotter, dödliga kvinnan, som legat i famn på den kraftige flodgud ; Boros likväl, Perieres’ son, för hans fader fick gälla, vilken med henne blev öppet förmäld för sin rikliga brudskänk. Över den andra fördes befäl av den tappre Eudoros, som till en jungfru var son, Polymela, den vänsta i dansen, dotter till Fylas. En gång henne kraftige Argusförgörarn såg på en Artemisfest i de sjungande tärnornas ringdans fira gudinnan, som gläds åt de gyllene pilar och jakten, och han förälskad på loftet gick upp och sig lade hos henne, nödavvärjaren Hermes, i lönn, och hon födde Eudoros, lysande sonen, snabb i sitt lopp och en hjälte i striden. Men när i dagens ljus Eileithyia, förlossningsgudinnan, hade bragt pilten fram och han strålande solen fått skåda, henne då Aktors son, den behjärtade hjälten Echekles, 314 
 
 
 
 
 sextonde sången 190 200 210 220 förde som brud till sitt hem, då han givit den rikaste brudskänk; pilten åter blev fostrad och skött av den åldrige Fylas, som honom hade så kär, som hade han varit hans egen. Över den tredje fördelningen bjöd den käcke Peisandros, Maimalos’ son, som den ypperste var i att kämpa med lansen av myrmidonernas män, näst efter den trogne Patroklos. Över den fjärde var drott vagnskämpen den åldrige Foinix ; över den femte till sist Alkimedon, son av Laerkes. Men sedan Peleus’ son under hövdingar sina vart fylke ordnat och uppställt väl, han manade kraftigt dem alla : »Nu, myrmidoner, må ingen av er de hotelser glömma, som invid beckade skeppen I jämt mot troerna fällden under min vredes tid, då I klagaden på mig varenda : ›Faslige Peleusson, din moder dig ammat med galla, grymme, som tvingar ditt folk att hålla sig stilla vid skeppen ! Låtom oss hellre då strax med de havbefarande skeppen segla till hemmet, då dig en så rasande vrede har gripit.‹ Sålunda talten I samlade titt, men nu är den kommen, kampens stora bedrift, som I törstaden efter så länge ; alltså mot troerna kämpe envar, som har mod i sitt hjärta !« Sade och eggade hjärta och mod på varenda ibland dem ; tätare slöto sig leden ihop, när de konungen hörde. Såsom när stenar på stenar helt tätt en byggande radar uti en husvägg hög, som skall utestänga var vindstöt : så sig radade tätt deras hjälmar och sköldar med buckla, sköld vid sköld, och hjälm vid hjälm, och kämpe vid kämpe ; rörde de huvudet blott, då stötte de buskiga hjälmar samman med glimmande byglar, så tätt till varandra de stodo. Tvenne hjältar likväl framför alla de övriga stodo, hjälten Patroklos det var och Automedon, hysande bägge samma begär att i striden gå främst. Men den ädle Achilles skyndade in i sitt tält och öppnade locket på kistan, konstarbetad och skön, som den silverfotade Thetis 315 
 
 
 
 
 iliaden 230 240 250 bringat ombord på hans skepp, fullpackad med yppersta tröjor, mantlar, som värjde mot blåst, och hyenden sköna av ylle. Där låg en bägare ock i förvar, ur vilken ej nånsin dracks det glödande vin av en annan bland dödliga männer, heller ej vinstänk göts åt en annan än Zeus ibland gudar. Denna ur kistan han tog och renade honom med svavel först och sköljde därpå med en stråle av skimrande vatten, tvådde så händerna själv och igöt glödande vinet ; därpå han mitt uppå gården steg ut och bad under vinstänk, medan mot himlen han såg och av ljungaren Zeus var ej osedd: »Store Pelasgiske Zeus, som från vinterkalla Dodona härskar, där fjärran bland Seller du bor, som ditt gudaorakel tolka och aldrig sig fötterna två, och som sova på jorden ! Såsom du hörde min bön tillförne en gång, då jag bad dig, och tog min ära i skydd och achaierna tuktade gruvligt, hör min bön även nu och fullborda mig denna min önskan. Icke den gäller mig själv, ty jag stannar här nere bland skeppen, men jag nu sänder åstad med myrmidonernas härsmakt vännen i striden. O Zeus, giv seger åt honom till följe ! Dristighet gjut i hans själ, så att tydligt må bliva för Hektor, antingen denne min vän vet att kämpa, om också allena, eller de gångerna blott han med oemotståndliga händer rasar, då själv jag går fram vid hans sida i drabbningens vimmel. Men då han larmande striden vänt av från achaiernas flotta, låt honom oskadd komma igen till de toftade skeppen både med alla de vapen, han bär, och kamraterna käcka !« Bedjande talte han så och vart hörd av den vise Kronion. Dock Allfader det ena blott gav, och det andra han avslog : gav att striden vända utav från achaiernas flotta, vägrade hjälten att komma igen helbrägda ur striden. Men när Achilles till Zeus hade bedit och gjutit sitt offer, gick han i tältet in och bägaren gömde i kistan, trädde så ut framför tältet igen för att vidare åse 316 
 
 
 
 
 sextonde sången 260 270 280 gruvliga kampen, som stod emellan achaier och troer. Väpnade drogo hans kämpar åstad med den tappre Patroklos för att på troerna störta sig in med det stoltaste stridsmod. Hastigt de strömmade ut, såsom getingar över en landsväg gjuta sig ut i en svärm, när dem piltarne reta som vanligt, låtande aldrig dem vara i fred, där de bygga vid vägen, och i sin dårskap förvållande ont åt envar utan skillnad ; råkar en vandringsman, som går bara förbi, att dem komma oförvarandes när, så flyga de modiga kräken fram ur boet vareviga en för att värja sitt yngel. Slika till hjärtan och mod myrmidonernas kämpar från skeppen tågade ut i en ström, och dånande ljöd deras härskri, och med en skallande röst till kamraterna ropte Patroklos : »Nu, myrmidoner, I följesmän till Peliden Achilles, vänner, o varen nu män och ej glömmen er stormande styrka, att vi må hedra Peliden, som själv långt ypperste hjälten är vid argivernas skepp och har också de tappraste kämpar, och att Atriden själv, vitthärskande drott Agamemnon, må sin förblindelse se, då han kränkte den bäste achaiern.« Sade och livade hjärta och mod på varenda ibland dem. Alla mot troerna störtade fram, och runtom från skeppen skallade dånet tillbaks av achaiernas väldiga härskri. Men när de troiske män den tappre Menoitiossonen sågo med vapenbrodern gå fram i de lysande vapnen, blevo de slagna av skräck och begynte att vackla i leden, ty de förmodade nu, att vid skeppen den snabbe Achilles hade sin vrede lagt av och försonlighet åter sig iklätt ; ängsligt de blickade kring för att finna en räddning från döden. Först av alla sin glimmande lans den tappre Patroklos slungade mitt in i fiendens hop, där vimlet var tätast, akter om skeppet, som förts av den modige Protesilaos, och han Pyraichmes drap, som Paionernas stridsvagnskämpar hade från Amydon fört, där den breda Axios strömmar ; 317 
 
 
 
 
 iliaden 290 300 310 lansen i högerskuldran gick in, och på ryggen i stoftet föll han med jämrande rop, och paioniske kämparne runtom togo till flykten brått, ty Patroklos förfärade alla, då deras hövding han drap, som var ypperste hjälten ibland dem. Bort ifrån skeppen han fienden drev, och branden han släckte. Halvförbränt låg skeppet där kvar, medan troerna flydde under förvirrat tumult och danaerna strömmade efter mellan de holkade skeppen, och ej var en ände på larmet. Såsom när ljungeldslekaren Zeus från det väldiga berget driver de hopade skyarna bort, som höljde dess hjässa ; tydligt då skönjes var höjd och var dal och vart klippornas utsprång under det eterns oändliga blå frambryter ur molnen : så när från skeppen danaerna värjt den förhärjande elden, fingo de andas ett tag, men i striden ej unnades vila, därför att hejdlöst troerna ej ifrån beckade skeppen flyktade, vändande ryggarna till, för de tappre achaier, utan sig värjde ännu, fast de tvungos att vika från skeppen. Nu av achaiernas drottar envar en fiendehövding fällde, när kampen blev spridd, och den förste var hjälten Patroklos, vilken sin spetsiga lans Areïlykos rände i låret, just som han vänt sig till flykt, så att kopparen ända igenom trängde och bräckte dess ben och framstupa han föll uppå jorden. Kung Menelaos gav Thoas en stöt invid skölden i bröstet, då det blev blottat ett ögonblick, och dödade honom. Meges nu passade på Amfiklos just vid hans anfall och honom förekom med en stöt genom låret, där tjockast muskelhopen på människan är, och det vässade spjutet senorna sönderflängde, och natt omhöljde hans ögon. Och utav Nestors söner Antilochos spetsiga lansen drev mot Atymnios kvickt och rände den genom hans vekliv, och han på ansiktet föll ; dock Maris, förbittrad för brodern, 318 
 
 
 
 
 sextonde sången 320 330 340 350 ställde sig framför hans lik och tätt inpå livet med lansen föll mot Antilochos ut, men kvickt honom gav Thrasymedes, innan han träffat, i skuldran en stöt, som felade icke, ty på hans överarm den sönderflängande lansudd hud och muskler slet bort och söndersplittrade benet ; tungt han i marken föll, och mörker betäckte hans ögon. Sålunda stupande där för de tvenne brödernas lansar, gingo till Erebos’ djup dessa tappre Sarpedons kamrater, frejdade kämpar på spjut ; Amisodaros var deras fader, han som den vilda Chimaira fött upp till fördärv för så många. Ajas, Oïleus’ son, sprang fram och grep Kleobulos, vilken i trängseln var fallen omkull, och släckte på honom ljuvliga livet strax med ett svärdshugg mitt över halsen ; klingan av rykande bloden blev varm, och på krigarens ögon lade sig dödens skymmande natt och hans skickelse järnhård. Häftigt nu drabbade hop Penéleos bålde och Lykon ; nyss de förfelat varann med förgäves slungade lansar, nu dock med svärden de rusade hop, och Lykon på bygeln högg av den tagelsmyckade hjälm, men inne vid fästet klingan sprang av, och Peneleos kvickt honom högg över halsen tätt under örat, och klingan sjönk in, och av huden allena dinglande huvudet hölls, och livet ur lemmarna flydde. Och nu i ilande språng Meriones Akamas upphann, just som han skulle bestiga sin vagn, och stack skuldran igenom; neder av vagnen han föll, medan natt omhöljde hans ögon. Hjälten Idomeneus också var med, han det mordiska spjutet stötte i Erymas’ mun, så att kopparens udd bak i nacken nedanför hjärnan stack ut mellan vita skärvor av benen ; tänderna bräcktes och ramlade ut, och bägge hans ögon fylldes av blod, och han frustade blod genom munnen och näsan, medan han flämtande låg och betäcktes av svartaste dödsnatt. Sålunda fällde sin man envar av danaernas drottar. Och som när glupande ulvar på lamm eller killingar rusa, 319 
 
 
 
 
 iliaden 360 370 380 rövande bort dem ur fänadens hop, som sig vitt över bergen genom sin herdes försummelse spritt ; när det ulvarna varsna, göra de blodbad strax på de modlöst bävande djuren : så danaernas folk mot troerna for, som allenast tänkte på skränande flykt och glömde den stormande kraften. Ajas den större alltjämt på den kopparpansrade Hektor sökte att slunga sitt spjut, men denne, förfaren i krigskonst och av sin tjurhudssköld kring de breda skuldrorna skyddad, gav på de vinande pilarna akt och de susande spjuten. Väl han varsnade re’n, att segerlyckan sig vände, men han höll likaväl stånd för att vapenbröderna frälsa. Som när det drager en sky över himmelen hän från Olympos’ strålande eter, när Zeus vill sända den häftiga stormen, sådan från skeppen var troernas flykt under skrik och förfäran, och utan ordning och skick de satte åstad över graven. Hektor drogs fram av sitt eldiga spann och kom över med vapnen, folket blev efter och hållet tillbaks mot sin vilja av graven. Nere i denna nu bröto en mängd av de eldiga hästar tistelstängerna av och flydde från herrar och vagnar. Och under häftiga rop till de sina förföljde Patroklos, viljande troerna ont, och dessa med skrik och förfäran vägarna fyllde, förskingrade nu, och det rykande dammet virvlade högt i sky, och i sträck helhovade spannen sprängde tillbaka till staden igen från skeppen och tälten. Ständigt Patroklos dit, där han varsnade tätaste trängseln, körde med skallande rop, och från vagnarna föllo framstupa kämparne ned under hjulen, och vagnarna skramlande stjälpte. Tvärs över graven ilade lätt de odödliga, snabba hästar, som Peleus av gudarne fick till en lysande gåva, framåt i stormande fart, och hans mod honom drev emot Hektor, honom han ville till livs, och av hästarna fördes han vindsnabbt. 320 
 
 
 
 
 sextonde sången 390 400 410 Som när all jorden förmörkad och tryckt av en piskande regnstorm ligger en dag under hösten, då Zeus låter skurarna flöda häftigast ner i sin straffande harm över människors ondska, efter de döma på tinget med väld och lagarna vränga, stötande rätten omkull, utan sky för de hämnande gudar ; samtliga floder då fulla till brädd av regnandet strömma, många av kullarna skäras omkring av de forsande flöden, vilka mot svallande havet med dån utför klipporna störta huvudstupa sig ner och människoverken förhärja : så var ett brusande larm av de flyende troiska spannen. Men när Patroklos sig väg genom främsta falangerna banat, trängde han dessa mot skeppen tillbaks, den vägen de kommit, och lät dem icke till staden fly in och dem rasande nedstack uppå den platsen, som var mellan skeppen och floden och staden, krävande vedergällningen ut för de många som stupat. Först han på Pronoos sårade djupt med den blänkande lansen inne vid skölden hans blottade bröst och dödade honom ; tungt han i marken föll. Och mot Thestor, sonen av Enops, stormade sedan han fram – hopkrupen på glänsande vagnen, denne satt slagen av skräck i sin själ, och ned ur hans händer tömmarna glidit ; Patroklos då kom och stötte i högra käken på honom sin lans och drev den igenom hans tänder och honom hivade ut ifrån vagnen med lansen, som metarn, sittande ute på klippan vid sjön, den sprattlande fisken drager ur havet i land med kopparkroken och reven : så med sin blänkande lans han den gapande slängde ur vagnen huvudstupa på jord, och livet ur lemmarna flydde. Och på Erylaos se’n han kastade just vid hans anlopp mitt i hans huvud en sten, så att helt och hållet det spräcktes inne i hjälmen tung ; och han strax framstupa på jorden föll, och kring honom sig göt den livsförgörande döden. Därpå han Erymas fort och Amfoteros drap och Epaltes, 321 
 
 
 
 
 iliaden 420 430 440 Echios, Pyris jämväl och Tlepolemos, son av Damastor, ävensom Ifeus, Euippos och Argeas’ son Polymelos ; dessa i snabbaste följd nedlade han alla till jorden. Men då Sarpedon såg sina gördelsaknande kämpar falla där man efter man för Menoitiossonen Patroklos, bannande ropte han då till Lykiens härlige kämpar : »Blygens, o Lykier ! Flyn I er väg ? Nej, varen nu raske ! Ty jag skall själv mot den mannen gå fram, på det jag må veta, vem han kan vara, som rasar så stark och så gruvliga skador troerna vållat och redan förgjort av de tappre så många.« Sagt, och från vagnen han hoppade ner i sin rustning på marken. Även Patroklos från vagnen sprang ner, så snart han det märkte. Och såsom falkar med stingande klor och med krokiga näbbar drabba med skärande skri tillsammans på toppen av fjället, så under skallande rop de störtade löst på varandra. Men när Kronion dem såg, det ömkade honom i hjärtat, och han till Hera talade så, sin syster och maka : »Ve mig, ty ödet bestämt, att Sarpedon, mig kärast av mänskor, skall få sin bane en gång av Menoitiossonen Patroklos. Nu mellan tvenne beslut i mitt grubblande sinne jag vacklar : skall jag ur tåreförvållande strid honom levande rycka och honom flytta dit hän till Lykiens bördiga nejder eller ock låta i dag för Patroklos’ hand honom falla ?« Honom svarade då stoltblickande vördiga Hera : »Faslige Kronosson, vad var det för ord, som du sade ? Denne förgänglige man, som åt ödet för längesen hemföll, ämnar du honom att lösa tillbaks från den rosslande döden ? Gör det, men icke av alla bland oss må du vänta dig bifall. Och så en annan sak, som jag beder dig lägga på hjärtat : därest Sarpedon du bringar nu hem till hans boning med livet, väl, så betänk, om ej mången jämväl av de övrige gudar då skall en älskad son vilja hämta ur väldiga striden. 322 
 
 
 
 
 sextonde sången 450 460 470 480 Gudasöner i mängd kring den ståtliga Priamosstaden kämpa i härarna två, och du fäderna blott skall förbittra. Men om han är dig så kär och ditt hjärta sig jämrar för honom, låt honom lika väl, först som sist, i den häftiga striden kämpande finna sin död för Menoitiossonen Patroklos, men sedan anda och liv äro flyktade bort ur hans lemmar, skicka då Döden åstad och den ljuvliga Sömnen att hjälten bära på armarna hem till det rymliga Lykiens ängder : där skall han jordas av bröder och släkt, och de skola på högen resa hans bautasten – den heder, som ägnas de döde.« Sade ; och rådet blev lytt av gudars och människors fader. Blodiga droppar han strax lät nederregna på jorden, viljande hedra sin älskade son, som fjärran från hemmet skulle nu dö för Patroklos’ hand i det bördiga Troja. När de nu störtande fram hade hunnit varandra på livet, fick av Patroklos’ lans Thrasydemos, frejdade hjälten, vilken åt drotten Sarpedon hans vagn med behjärtenhet styrde, nederst i buken en stöt, så att livet ur lemmarna flydde. Därpå Sarpedon föll ut med sin blänkande lans mot Patroklos, men honom träffade ej, utan Pedasos, hästen, fick lansen in i sin högerbog, och sin anda skriande uppgav, fallen i stoftet gnäggande ner, och livet var borta. Bägge de andra då sletos med makt om det knakande oket, trasslande tömmarna in, sedan sidohästen låg stupad. Dock fann Automedon genast på råd, den hurtige kämpen ; strax långeggade svärdet han drog ifrån kraftiga länden, sprang ifrån vagnen ner utan tövan och Pedasos löshögg : hästarna ställde sig rätt och lydde de stramade tyglar. Åter de drabbade hop i sin sinnesfrätande vrede ; blänkande lansen Sarpedon igen då slungade miste, så att dess udd flög Patroklos förbi tätt över hans vänstra skuldra och träffade ej ; och därefter den ädle Patroklos slungade sin, och ej ur hans hand flög lansen förgäves, 323 
 
 
 
 
 iliaden 490 500 510 utan vid hjärtat gick in, där mellangärdet det omger. Brådstört föll han omkull, såsom faller en ek eller poppel eller en reslig tall, som av timmermännen på bergen fälles med yxorna, slipade nyss, till virke för skeppen : sålunda låg han på jord framför vagnen och hästarna utsträckt, medan han tjutande grep i det blodbesudlade stoftet. Såsom ett lejon förgör den granna och modiga tjuren, sedan det störtat sig in bland den tungt fotsläpande hjorden, och han med ilsket råmande dör under lejonets käftar : så för Patroklos hövdingen föll för de lykiske sköldmän, trotsig ännu i sin död, och ropade så till sin stridsbror : »Älskade Glaukos, du hjälte bland män, nu måste du te dig både som ypperste lans och som oförskräcktaste kämpe, nu må du önska dig mördande kamp, så sant du är hurtig. Först skall du skynda omkring och till Lykiens hövdingar alla rikta ett maningsrop, att de skola Sarpedon försvara, men därefter skall också du själv mig med kopparen värna. Ty jag skall bliva för dig till en skam och försmädelse framgent ända till senaste tid, om du låter achaiernas söner draga mig rustningen av, sedan fallen jag ligger vid skeppen. Därför stå manligen fast och egga de övriga alla !« Medan han talade så, kom döden och höljde på honom ögon och näsa och mun, och Patroklos med hälen på bröstet ryckte sin lans ur hans liv, och mellangärdet då följde, och som han udden drog ut, rev han ut hans själ med detsamma. Men myrmidonerna hejdade där hans frustande hästar, som ville skena sin väg, då de slitit sig lösa från vagnen. Glaukos av smärta betogs, när han hörde den döendes stämma, honom i hjärtat det skar, att han icke förmådde att hjälpa. Armen han klämde med handen, ty svårt honom pinade såret, som, då han stormade fram, honom Teukros skjutit med pilen uppe från murens höjd för att värja de sina för ofärd. Bedjande ropte han an fjärrskjutande guden Apollo : 324 
 
 
 
 
 sextonde sången 520 530 540 »Hör mig, o gud, var du är, om i Lykiens bördiga nejder eller i troernas land, ty du allestädes kan höra den, som i vånda är stadd, såsom jag nu våndas och lider. Ve, detta gruvliga såret jag fått, och de bittraste smärtor stingande genomfara min arm, och icke vill blodet låta sig stanna ; min skuldra är styv och förlamad av såret, lansen jag stadigt ej hålla förmår, och mot fienden kämpa mäktar jag icke. Och död är Sarpedon, den ypperste hjälten, sonen av Zeus, men sin egen son vill ej guden beskärma. Hjälp mig, o härskare, du och hela det rysliga såret, smärtorna söv och förläna mig kraft att i lykiska hären tala in mod i kamraternas själ och dem egga till striden och att desslikes själv kunna kämpa om stupade vännen.« Bedjande talte han så och blev hörd av Foibos Apollo. Smärtorna sövde han strax och stannade blodet, som mörkrött sipprade fram ur hans gruvliga sår, och göt mod i hans hjärta. Glaukos sig fröjdade högt, så snart han förnam i sitt sinne, att han på bönen så hastigt blev hörd av den mäktige guden. Först han nu skyndade kring och till Lykiens hövdingar alla ställde sitt maningsrop, att de skulle Sarpedon försvara ; därpå med väldiga steg gick han in bland troernas leder fram till Polydamas, Panthoos’ son, och den ädle Agenor, gick till Aeneas jämväl och den kopparpansrade Hektor, nära intill dem han steg och talte bevingade orden : »Hektor, förvisso du alldeles glömt dina vapenförvanter, vilka här långt från sin fädernejord och alla de kära mista för din skull sitt liv, medan själv du ej gitter dem bistå. Fallen Sarpedon är, de lykiske kämparnes hövding, han som hägnade Lykiens land med sin arm och med lagar ; han för Patroklos’ lans fått sin död av den väldige Ares. Vänner, o kommen till hjälp och kännen försyn i ert sinne, om myrmidonernas män skulle taga hans rustning och liket skymfa av hjälten, förbittrade djupt för de många achaier, 325 
 
 
 
 
 iliaden 550 560 570 som vi med lansarna fällt vid de havbefarande skeppen.« Sagt, men från hjässa till fot trojanerna grepos av bitter, aldrig slutande sorg, ty för staden ett stöd var Sarpedon, fastän en främling han var, ty med honom krigare många följde, och själv han den tappraste var bland dem alla i striden. Rakt mot danaerna ryckte de an, och i spetsen gick Hektor, vred för Sarpedons död ; men achaierna åter på sitt håll eggades upp till strid av Patroklos, trotsiga hjärtat. Främst ljöd hans maningsrop till Ajanterna, ivriga redan : »Vare det nu för er båda en fröjd, o Ajanter, att kämpa, sådana alltid I voren bland män eller tapprare ännu. Fallen är mannen, som stormade främst mot achaiernas skyddsmur, hjälten Sarpedon ; o kunde vi blott nu förhåna den döde, draga från skuldrorna rustningen av och många hans vänner, vilka stå fram till hans skydd, förgöra med mordiska kopparn.« Så han sade, och själva alltren de brunno av stridslust. Men när på vardera sidan de tätt hade lederna slutit, troer och lykiske män, myrmidoner och bålde achaier, gingo de löst på varandra till kamp om den stupade hjälten under förfärande skri och med väldigt slamrande vapen. Zeus i den hemskaste natt inhöljde den häftiga striden, för att den gruvliga kampen än mer skulle rasa kring sonen. Troerna lyckades först att achaierna tränga tillbaka ; bland myrmidonerna nämligen föll den som ej var den sämste, hjälten Agakles’ son, den gudalike Epeigeus, vilken var härskare förr i det vackert bebyggda Budeion, men när han hade en man av anförvanterna dödat, flydde till Peleus hän och den silverfotade Thetis. Skickad av dessa han blev såsom följe åt hjälten Achilles fjärran till Ilion, fålarnas bygd, att mot troerna strida. När han i liket grep tag, då kastade strålande Hektor mitt i hans huvud en sten, så att helt och hållet det spräcktes 326 
 
 
 
 
 sextonde sången 580 590 600 610 inne i hjälmen tung, och framstupa han ner över liket föll, och kring honom sig göt den livsförgörande döden. Smärta Patroklos betog, då han skådade fallen sin stridsbror, och från de främste han störtade fram, lik ilande falken, när den förföljer en flyende flock av kajor och starar : så du mot troer och lykier rakt, vagnskämpe Patroklos, stormade fram ; ty ditt hjärta var vilt, för att vännen var fallen. Och på Ithaimenes’ son Sthenelaos han slungade häftigt bak uti nacken en sten, som skar senorna alldeles sönder. Troernas främste då veko tillbaks jämte strålande Hektor. Lika så långt vid pass, som vid slungandet flyger ett kastspjut, när det blir kastat av någon på prov eller ock vid en tävlan eller i brinnande strid till försvar mot fiendemänner, lika så långt drevs troernas folk av achaierna undan. Glaukos av troerna först, de lykiske kämparnes hövding, vände sig om och stack ner högsinnade hjälten Bathykles, Chalkons älskade son, som boende var uti Hellas och var på skatter och gods kanske rikast ibland myrmidoner. Mitt i bröstet på honom sin lans inborrade Glaukos, vändande plötsligt sig om, då han under förföljelsen upphanns; tungt han i marken föll, och achaierna grepos av smärta över den tappre, som föll, men högt sig troerna gladde och kring den stupade trängde sig fram, men achaiernas söner hade sin mandom ej glömt, utan stormade käckt dem till mötes. Nu stack Meriones ner en av troernas yppersta kämpar, då han den käcke Laogonos drap, som var son till Onetor, Zeus den Idaiskes präst, bland folket som gudarne vördad ; honom han rände sin lans under örat och käken, och livet flydde ur lemmarna bort, och av dödens mörker han höljdes. Hjälten Aeneas då strax mot Meriones slungade lansen och honom hoppades nå, där skyddad av skölden han framskred. Denne dock var på sin vakt och för kopparlansen vek undan genom att böja sig fram, och den långa lansen i jorden 327 
 
 
 
 
 iliaden 620 630 640 fastnade bakom hans rygg och dess yttersta ända med doppskon dallrade häftigt, men stillades snart av den väldige Ares ; sålunda for den förbi och borrade spetsen i marken, sedan förgäves den flugit åstad ifrån seniga handen. Hjälten Aeneas blev vred i sin själ och ropade häftigt : »Fast du en dansare är, o Meriones, skulle min stridslans bragt dig för alltid till ro, om bara jag hade dig träffat.« Honom Meriones svarade då, lansfrejdade hjälten : »Svårt lär det bliva, Aeneas, för dig, hur käck du må vara, livet att släcka på alla de män, som dig möta i striden, ty även du, kan jag tro, är väl skapad ändå som en dödlig. Lyckas jag själv att mitt vässade spjut dig jaga i livet, skall du, så stark och så trotsig du är, dock äran på stunden skänka åt mig och din själ åt den hästomtumlande Hades.« Sade, men honom bestraffade då den tappre Patroklos : »Varför nu orda så där, o Meriones, du som är modig ? Käre, ej troerna skola minsann för försmädliga stickord vika från liket ; nej mången förut skall av jorden betäckas. Armen ger seger i strid, men i rådsförsamlingen ordet. Ej ha vi tarv av en myckenhet ord ; nu gäller att strida.« Sade och före gick fram, och följdes av lysande hjälten. Som när det ljuder ett dån av timmerhuggarnes yxor inne bland skogiga berg, och långt i fjärran det höres, likadant buller och brak från den vittkringbanade jorden ljöd nu av koppar och läder och välarbetade sköldar under de huggande svärd och de dubbelspetsiga lansar. Även en klarsynt man skulle längre ej hava igenkänt hjälten Sarpedon, så var han av blod och av damm och av kastspjut alldeles överhöljd från fotabjället till hjässan. Runtom den fallne ett vimmel det var, som när flugorna surra uti ett fästall runt kring byttorna, fulla av sötmjölk, uti den vårliga tid, då stävorna fuktas av mjölken : 328 
 
 
 
 
 sextonde sången 650 660 670 så kring den fallne de vimlade tätt. Men Zeus nu ej mera vände de strålande ögonen bort från den häftiga striden, utan alltjämt på de kämpande såg och betänkte i sinnet övervägande djupt, vad död borde drabba Patroklos, antingen honom jämväl skulle strax i den häftiga striden över den ädle Sarpedons lik den strålande Hektor döda med kopparen vass och av axlarna draga hans rustning, eller Patroklos för flere ännu skulle mödan föröka. Och då han tänkte sig om, han tyckte det skäligast vara, att den behjärtade krigskamrat till Peliden Achilles troerna ännu en gång och den kopparpansrade Hektor dreve till staden tillbaks och livet förgjorde på många. Alltså på Hektor först han bävande gjorde hans hjärta ; denne då vagnen besteg och den vände till flykt och de andra manade också att fly, ty han kände Olympierns vågskål. Icke de dristiga lykier ens då stodo, men alla flyktade brått, när de sågo sin kung spjutstungen i hjärtat ligga i högen av lik, ty krigare stupat i massa över den fallne, då Zeus lät striden så rasande bliva. Segrarne drogo nu strax från Sarpedons axlar den blanka kopparrustningen av, och den tappre Menoitiossonen bjöd sina kämpar att bära den ner till de holkade skeppen. Men skysamlaren Zeus då talade så till Apollo : »Älskade Foibos, gå hän och Sarpedon bringa ur skotthåll, torka det svartnade blod av såren på hjälten och sedan bär honom undan långt, honom bada i rinnande floden och med ambrosia smörj och kläd så i himmelska kläder och honom anförtro åt Sömnen och Döden, de snabba tvillingbröder, som följesmän, för att bäras av dessa hastigt till Lykien hem, det stora och bördiga riket. Där skall han jordas av bröder och släkt, och de skola på högen resa hans bautasten – den heder, som ägnas de döde.« Sagt ; och ej ohörsam mot sin fader var Foibos Apollo ; 329 
 
 
 
 
 iliaden 680 690 700 ner ifrån Idaberget han steg till det vilda tumultet ; hastigt Sarpedon han lyftade upp och bragte ur skotthåll, bar honom långt därifrån och tvådde i rinnande floden och med ambrosia smorde och klädde i himmelska kläder, anförtrodde jämväl åt Sömnen och Döden, de snabba tvillingbröder, som följesmän, och de hastigt den fallne buro på armarna hem till Lykiens bördiga rike. Nu Patroklos med manande rop till sitt spann och sin körsven troer och lykier jagade vilt, men for som en dåre hän mot sitt eget fördärv. Om Pelidens maning han åtlytt, hade han undgått visst den svarta och rysliga döden. Men Zeus’ vilja är starkare jämt än människovilja, han som den tappraste skrämmer på flykt och segern berövar utan all möda och åter ibland uppeggar till striden, såsom han eggade då hos Patroklos modet i bröstet. Vem var den förste väl där, och vem var den siste du fällde, ädle Patroklos, då re’n dig gudarne kallat till döden ? Först Adrastos, Echeklos därnäst och Autonoos sedan, Perimos, Megas’ son, Melanippos och hjälten Epistor ; därpå han Mulios drap och Pylartes och Elasos även ; dessa han fällde till jord, men de övriga togo till flykten. Visst i achaiernas våld högportade Troja nu fallit under Patroklos’ hand – ty med lansen han rasade hejdlöst –, om ej Apollo sig ställt på det väluppmurade tornet, sinnad att honom bereda fördärv, men åt troerna frälsning. Trenne gånger Patroklos sprang upp i en vinkel på muren, trenne gånger Apollo med makt honom kastade neder, stötande bort hans blänkande sköld med odödliga händer ; men när han fjärde gången sprang an, så stark som en gudom, då med bevingade ord den evige ropade väldigt : »Ädle Patroklos, vik bort ! Åt dig har ej ödet förunnat, att du skall störta i grus med din lans den troiska kungsstad, nej icke ens åt Achilles, som dig dock vida fördunklar.« 330 
 
 
 
 
 sextonde sången 710 720 730 740 Sådant var gudens rop, och Patroklos då långt vek tillbaka, skygg för att reta mot sig fjärrskjutande guden Apollo. Hektor i Skajiska porten höll still med de stampande hästar, tveksam, om köra han skulle tillbaks till tumultet och strida eller befalla sitt folk att samla sig innanför muren. Medan han tänkte härpå, steg Apollo fram till hans sida, varande Asios lik, den ungdomskraftige hjälten, vilken en morbror var till den hästomtumlande Hektor, ty han var Hekabes broder och son till den frejdade Dymas, som uti Frygien hade sitt hem vid Sangarios’ flöde ; honom var alldeles lik Zeussonen Apollo och sade : »Hektor, vi slutar med kampen du upp ? Det höves dig icke. Vore jag lika så mäktig mot dig, som nu jag är ringa, skulle det illa bekomma dig visst, att du viker ur striden. Nej, driv fram mot Patroklos igen dina stampande hästar ! Kanske han stupar för dig och Apollo förunnar dig ära.« Talade guden och åter gick in i de kämpandes vimmel ; men åt Kebriones strax gav strålande Hektor befallning hästarna framåt att piska igen till striden. Och Foibos trängde bland skarorna in och bragte en gräslig förvirring bland argivernas folk, men gav Hektor och troerna segern. Hektor ej brydde sig om att de andra danaerna döda, utan blott jagade fram mot Patroklos de stampande hästar ; och till hans möte Patroklos sprang ner ifrån vagnen på marken; spjutet i vänstra handen han höll och en sten med den högra grep, som var kantig och vass och så stor som rymdes i handen, slungade denna med kraft och tövade ej med sitt anfall, och ej for miste hans kast, ty han Hektors modige körsven, vilken i tömmarna höll, med den skarpa stenen i pannan träffade, Priamos’ son Kebriones, född av en frilla. Stenen krossade bägge hans bryn, och benet i pannan mäktade ej stå emot, och bägge hans ögon i stoftet föllo för fötterna ner, och en dykare lik han framstupa 331 
 
 
 
 
 iliaden 750 760 770 föll ifrån präktiga vagnen, och livet ur lemmarna flydde. Därvid du honom begabbade så, vagnskämpe Patroklos : »Nej, så behändig den krigaren är, och så ledigt han dyker ! Vore han bara nu ute på sjön, där fiskarna simma, kunde den mannen ju mätta en mängd med att fånga dem ostron, springande ut över bord, hur svåra än böljorna vore, såsom från vagnen han nu gör dykarehoppet på slätten. Alltså det dykare finnes minsann ibland troerna också.« Så han sade och fort mot hjälten Kebriones framsprang, rasande lejonet lik, som i boskapsfållorna mördar, men får i bröstet en stöt och betalar sin djärvhet med livet : så mot Kebriones du, o Patroklos, rusade häftigt. Hektor då likaså hoppade ner ifrån vagnen på marken, och de som lejon två om Kebriones började kämpa, vilka på bergets topp om en dödad hind mot varandra kämpa med rasande mod, ty hungriga äro de bägge : så om Kebriones’ lik två väldige kämpar där slogos, hjälten Patroklos, Menoitios’ son, och den strålande Hektor, fikande efter att stinga varann med den mordiska kopparn. Hektor i huvudet fattade tag och släppte det icke, men i en fot däremot höll Patroklos fast, och de andra fäktade med i den rasande strid, danaer och troer. Såsom när Östan och Sunnanvind i kapp med varandra skaka den väldiga skogen, som står i en dal mellan bergen, bok och ask och kornell, som har barken så glatt och så smidig; träden då slå mot varann sina långuträckande grenar med ett förfärande larm, och det knakar av splittrade stammar : sålunda rusande an mot varandra achaier och troer slogos, och icke en tanke det fanns på den skymfliga flykten. Spetsiga lansar i mängd där fastnade runt om den fallne, många bevingade pilar jämväl, som från strängarna flögo ; väldiga stenar i mängd kommo kämparnes sköldar att vackla, medan om hjälten var strid; men han själv i det dammande stoftet 332 
 
 
 
 
 sextonde sången 780 790 800 låg där så reslig och stor och mindes ej mera sin körkonst. Medan på mitten av himmelen än stod strålande solen, föllo på vardera sidan en mängd för de träffande spjuten, men när det led mot den tid, då man oxarna löser ur oket, voro achaierna, ödet till trots, det segrande folket. Undan de ryckte Kebriones’ lik från de flygande spjuten bort ur troernas larm och av skuldrorna drogo hans rustning. Vilt for Patroklos på troerna in och dem ämnade ofärd ; trenne gånger han rusade fram, lik hurtige Ares, med ett förfärande skri, och för var gång fällde han nio ; men när den fjärde han stormade an, så stark som en gudom, då var levnadens slut för handen för dig, o Patroklos. Ty i den rasande stridens tumult dig mötte Apollo fruktansvärd, men du såg honom ej, där i vimlet han framgick, ty i den tätaste sky hade mötande guden sig inhöljt. Bakom Patroklos han steg och på nacken och skuldrorna breda slog med sin flata hand, och det svindlade runt för hans ögon. Strax av hans huvud Apollo då slog den präktiga hjälmen, så att den skramlande rullade hän under hästarnas fötter, gallerhjälmen med byglar uppå, och fick yviga taglet sölat av blod och av damm. Omöjligen före den dagen kunde den tagelsmyckade hjälm hava sölats i stoftet, därför att dittills han satt kring gudomlige hjälten Achilles’ hjässa och dejliga panna ; men nu gav Zeus den åt Hektor att på sitt huvud den bära, ty re’n han nalkades döden. Därpå i hjältens hand långskuggande lansen blev splittrad, tung och stadig och lång och med kopparspets, och till jorden gled med gehänget från axlarna ner den sirade skölden, och honom lossade brynjan jämväl Zeussonen Apollo. Och med förvirrad själ och av slaget domnade lemmar häpen han stod, men sitt vässade spjut honom mitt uti ryggen bakifrån rände på närmaste håll den dardaniske kämpen tappre Euforbos, Panthoos’ son, som bland ungdomskamrater 333 
 
 
 
 
 iliaden 810 820 830 840 ypperst i spjutstrid var och i körning och ilande snabblopp, vilken ju också en dag hade tjugu kastat av vagnen, då han stod första gången på vagn för att lära sig striden ; han var den förste, som gav dig ett sår, vagnskämpe Patroklos, utan att fälla dig dock, och han genast ur såret sitt askspjut ryckte och åter i hopen sprang in, ty han vågade icke hålla i striden stånd mot den vapenlöse Patroklos. Denne, av gudens slag och den stingande lansen betvungen, drog sig tillbaka i vännernas hop att förgörelsen undgå. Men när då Hektor fick se, att den modige hjälten Patroklos drog sig ur striden tillbaks, av den stingande kopparen sårad, sprang han mot honom bland lederna fram och nederst i livet stötte sin vässade lans och rände den tvärs genom kroppen. Tungt i marken han föll, till sorg för achaiernas skaror. Som när ett lejon får bukt med en outtröttelig vildgalt då de på bergets topp om en sparsamt rinnande källa kämpa med rasande mod, ty bägge de längta att dricka, men med sin styrka slår lejonet ner den flåsande galten : sålunda Hektor, Priamos’ son, med lansen på närhåll fällde Menoitios’ modige son, som dödat så många, och med bevingade ord han jublande talte och sade : »Ha, Patroklos, du hoppades visst att vår stad få förstöra och att, när frihetens dag du för troiska kvinnorna lyktat, föra på skeppen dem bort till den älskade fädernejorden. Dåre ! Till dessas försvar äro Hektors eldiga hästar lärda att spränga i striderna fram, och jag själv med min glaven ypperste kämpen bland troerna är och värjer ifrån dem träldomens dag ; men dig skola gamarna äta i Troja. Stackare ! Icke Achilles en gång, den tappre, dig hjälpte ; när du drog ut, blev han kvar i sitt tält, men han bad dig väl ivrigt : ›Låt mig nu se, att du vänder ej förr, vagnskämpe Patroklos, åter till skeppen tillbaks, än på mannaförödaren Hektor 334 
 
 
 
 
 sextonde sången 850 860 brynjan kring bröstet du sönderflängt och blodat den neder.‹ Säkert med sådana ord han förledde ditt dårliga sinne.« Litet förmående, svarade du, vagnskämpe Patroklos : »Hektor, ja jubla nu högt, ty åt dig förunnade seger Kronosättlingen Zeus och Apollo ; dessa med lätthet fällde mig, sedan de själva mig ryckt av skuldrorna vapnen. Hade blott sådana mött mig som du, ja om också ett tjogtal, skulle de alla på stället förgåtts, av min glaven betvungna. Men mig dödade skickelsen grym och sonen av Leto och utav mänskor Euforbos, och du som den tredje mig plundrar. Ett vill jag säga dig än, och lägg mina ord på ditt hjärta : länge ej heller du själv skall vidare leva, ty redan nära intill dig står allsvåldiga ödet och döden, och för Achilles falla du skall, den tappre Peliden.« Medan han talade så, kom slutet och skymmande döden. Själen ur lemmarna flög och till Hades’ boningar nedfor, sörjande över sin lott att skiljas från käckhet och ungdom. Men till den döde då talade än den strålande Hektor : »Varför spår du, Patroklos, åt mig det bråda fördärvet ? Vem kan veta ändå, om ej först Achilles blir träffad, lockiga Thetis’ son, och mister sitt liv för min glaven ?« Sålunda talade han och drog kopparlansen ur såret, sättande hälen emot, och på ryggen föll liket tillbaka. Därpå med lansen i hand han efter Automedon framsprang, frejdade väpnaren flink åt den snabbe Aiakosättling, viljande honom till livs, men odödliga hästarna denne räddade undan snabbt, dem gudarne skänkte åt Peleus. 
 
 
 
 
 SJUTTONDE SÅNGEN Menelaos’ hjältebragder. Kampen om Patroklos’ lik 10 20 Undgått hade det ej Menelaos, den tappre Atriden, att för trojanernas spjut var Patroklos fallen i striden. Fram från de främste han steg i sin blänkande rustning av koppar och omkring liket gick, som kring kalven den bölande modren, som förstföderska är och vid modersbekymmerna ovan ; så kring Patroklos gick ljushårige drott Menelaos, sträckande lansen fram till hans skydd och den rundade skölden, färdig att döda envar, som försökte den stupade nalkas. Heller ej Panthoos’ son, den lansbeprisade hjälten, släppte Patroklos ur sikte likväl, utan nära han trädde, medan han talade så till den krigiske kung Menelaos : »Gudaborne Atrid, folkskarornas drott Menelaos ! Vik ifrån liket och lämna åt mig dess blodiga rustning ! Ingen av troernas män eller frejdade vapenförvanter träffade förr än jag med lansen Patroklos i striden. Därför du unne mig ock att min ära bland troerna njuta ; annars jag slungar min lans och berövar dig ljuvliga livet.« Vredgad svarade då ljushårige drott Menelaos : »Zeus Allfader, ej höves försann att sig trotsigt förhäva. Men så trotsig är ej leopard eller glupande lejon eller en vildgalt ens, den illasinnade besten, som är den värste i mod och förhäver sig över sin styrka, som spjutkämparne tre, de trotsiga Panthoos’ söner. Dock Hyperenor ej ens, den hästbetvingande hjälten, länge sin ungdom njöt, se’n han hånande gick mig till mötes, han som kallade mig för danaernas uslaste kämpe ; men jag vill tro, att ej mer han på egna fötter till hemmet lände till fröjd för sitt älskade viv och de hulda föräldrar. 336 
 
 
 
 
 sjuttonde sången 30 40 50 60 Så skall jag livet släcka på dig, om du träder emot mig. Därför jag råda dig vill, att du drar dig tillbaks och i hopen gömmer dig undan och aktar dig för att mig träda till mötes. Gör det, förrn döden dig når ! Av sin skada må dårarne lära.« Sagt ; men Euforbos lydde dock ej, utan svarade honom : »Nu, Menelaos, du ättling av Zeus, nu skall du förvisso sona min broders död, som du står och berömmer dig över, du som till änka hans hustru har gjort i det nya gemaket, och som osäglig jämmer och sorg åt föräldrarna vållat. Men för de arma helt visst gör på klagogråten jag ände, om med ditt huvud jag kommer igen och din blodiga rustning och dem räcker åt Panthoos fram och åt vördiga Frontis. Dock, vad kampen beskära oss må, om flykt eller seger, länge ej oförsökt eller oavgjord skall den vara.« Sade och träffade nu med sin stöt på den rundade skölden ; ej den av kopparen bräcktes likväl, utan spetsen på lansen kröktes mot skölden stark ; och därefter Atrid Menelaos höjde sin kopparlans under bön till den höge Kronion, och på Euforbos, som drog sig tillbaks, han den nederst i strupen stötte och tryckte den in, i förlitan på väldiga näven, ända tills udden stack ut genom hulliga halsen i nacken. Tungt han i marken föll, och i fallet skramlade vapnen ; fuktade blevo av blod hans lockar, chariternas lika, bundna i flätor och virade skönt med guld och med silver. Såsom av odlaren skött står olivens frodiga telning, fjärran från människors bygd, på ett ställe med ymniga källsprång ; kraftig den växer och skön, och för fläkten av himmelens vindar gungar den sakta, så myllrande full av de vitaste blomster ; kommer då blåsande plötsligt en storm och med häftiga ilar rycker ur marken den upp och sträcker den hän uppå jorden : sådan var Panthoos’ son, lansprisade hjälten Euforbos, som av Atrid Menelaos blev fälld och berövad sin rustning. 337 
 
 
 
 
 iliaden 70 80 90 Såsom i lit på sin styrka ett lejon, fostrat bland bergen, rövar den yppersta kon i hela den betande hjorden ; nacken på henne det knäcker då först med de kraftiga tänder, slafsar så i sig dess blod och dess innanmäte begärligt, flängande sönder dess kropp, medan runtom hundar och herdar väsnas och skrika alltjämt, men på avstånd ; ingen sig vågar djuret på livet att gå, ty dem griper den bleka förfäran : sålunda ingen av troernas män hade mod i sitt hjärta honom på livet att gå, den frejdade kung Menelaos. Lätt för Atriden det skulle nu gått att av Panthoossonen taga hans rustning jämväl, om Apollo ej hade det misstyckt och emot honom sänt Hektor, så vild som den stormande Ares. Guden tog mänskogestalt av Mentes, Kikonernas hövding, och med bevingade ord till Hektor talte och sade : »Hektor, jag löpa dig ser efter oupphinneligt byte, Aiakosättlingens spann. Ty vet, att de hästarna svåra äro för dödlige män till att tygla och köra för vagnen, blott för Achilles ej, som har en gudinna till moder. Men under tiden, min vän, har den tappre Atrid Menelaos kommit Patroklos till skydd och dödat den yppersta troern, Panthoos’ son Euforbos, och stävjat hans stormande angrepp.« Talade guden och åter gick in i den mödande striden ; men uppå Hektor föll tung den sinnesförmörkande sorgen. Blicken han sände längs lederna hän, och han varsnade genast, huru Atriden drog rustningen av och Euforbos på jorden liggande var i sitt blod, som rann ur det gapande såret. Fram från de främste han sprang i sin blänkande rustning av koppar, med ett förfärande skri och lik outsläckliga lågan, tänd av Hefaistos. Hans skallande rop förnam Menelaos, och till sin manliga själ under suckande ångest han talte : »Ve mig ! Ty lämnar i sticket jag här de Pelidiska vapnen jämte Patroklos själv, som är fallen i strid för min ära, 338 
 
 
 
 
 sjuttonde sången 100 110 120 fara då är, att mig lastar envar bland achaier, som ser mig. Men om jag, driven av skam, emot troerna alla och Hektor kämpar så ensam, då bliver helt visst av de många jag kringränd; mangrant föras ju troerna hit av den strålande Hektor. Dock, vi grubblar jag nu i mitt sinne på sådana tankar ? Dristar sig någon, gudar till trots, att bekämpa en hjälte, som har en evig till hjälp, han snarligen drabbas av ofärd. Därför skall ingen mig visst av achaierna lasta, som vika ser mig för Hektor, som eggas till strid av de evige själva. Kunde jag höra nu blott den i härskri väldige Ajas, skulle tillsammans vi åter gå fram och betänka att strida gudarne själva till trots, och kanhända vi bärgade liket hem till Achilles’ tält ; det vore i nöden en båtnad.« Medan han detta begrundade än i sitt hjärta och sinne, närmade redan sig troernas led med Hektor i spetsen. Nu Menelaos tillbaka sig drog och lämnade liket, vändande ofta sig om, som ett lejon med böljande skäggman, när det från boskapsfållorna bort av hundar och herdar jagas med spjut och med skrik, och dess modiga hjärta i bringan isas av skräck, och allenast av tvång det sig fjärmar från gården: så från Patroklos sig fjärmade nu Menelaos den ljuse, stannade dock, emot fienden vänd, då han vännerna nådde, spejande runt efter Telamons son, den väldige Ajas. Honom han varsnade snart till vänster i slaktningens linje eggande kämparnes mod och muntrande upp dem att strida, ty med osägelig skräck hade Foibos Apollo dem slagit. Genast han skyndade dit och till Ajas trädde och sade : »Ajas, käraste, kom ! Låt oss hän till den fallne Patroklos skynda och bärga åtminstone hem till Achilles det nakna liket, ty rustningen togs av den hjälmomstrålade Hektor.« Sade ; men djupt i sin själ den modige Ajas vart upprörd och genom lederna hastade fram med den ljuse Atriden. Hektor, som hade Patroklos klätt av hans frejdade rustning, 339 
 
 
 
 
 iliaden 130 140 150 släpade just honom bort för att hugga hans huvud av halsen och för att kasta därefter hans kropp för de troiska hundar. Ajas då nalkades brått med sin sköld som ett torn uppå armen ; Hektor sig skyndade genast tillbaks in i landsmannaskaran, sprang på sin vagn och befallde sitt folk att de härliga vapnen bringa till Ilion hem som en blivande vård av hans ära. Ajas sin väldiga sköld höll nu skyddande fram för Patroklos, stående färdig till vännens försvar, som för ungarna sina står lejoninnan på vakt, som i skogen en jägareskara möter, när ute hon är med de små, och i trots på sin styrka hela sitt pannskinn drager då ner, så att ögonen döljas : sålunda Ajas höll skyddande vakt över hjälten Patroklos, medan på andra sidan den krigiske drott Menelaos sammalunda höll vakt och ruvade sorgen i hjärtat. Glaukos, Hippolochos’ son, de lykiske kämparnes hövding, bistert på Hektor nu såg och till honom bestraffande talte : »Hektor, fast dråplig att se, var du striden ej vuxen på långt när. Oförtjänt din berömmelse är, du försagdaste flykting. Nu må du tänka dig om, hur du staden och borgen skall frälsa ensam, med bara det folket till hjälp, som i Ilion föddes. Ty ej en enda av Lykiens män mot danaerna längre kommer att värja er stad, då ju tacken är alldeles ingen för att mot fiendemännen man slåss utan rast eller vila. Skulle en sådan som du väl en ringare frälsa ur vimlet, usle, som själve Sarpedon ju nyss, din kamrat och din gästvän, lämnade kvar till ett byte och rov åt argiviske männer, han som i livet så mycket ändå har dig själv och din hemstad gagnat ! Nu gitter du ej att hans lik mot hundarna skydda. Därför, om någon av Lykiens män vill mig höra och lyda, draga vi hem, och förgörelsen brått över Troja skall komma. Ack om hos Ilions män nu det oförfärade, fasta modet blott funnes, som eldar ett folk, som för fäderneslandet kriget och allt dess besvär går att lida mot fiendemänner, 340 
 
 
 
 
 sjuttonde sången 160 170 180 190 släpa vi skulle då strax inom Ilions murar Patroklos ; och då en hjälte så stor till den ståtliga Priamosstaden komme som livlöst lik, sedan honom vi ryckt ur tumultet, skulle argiverna strax Sarpedons härliga rustning lämna igen, ja vi ock honom själv kunde föra till staden ; ty nu är fallen en vän till den man, som bland alla argiver vida den tappraste är och har också de tappraste kämpar. Dock ej vågade du att gå modige Ajas till mötes och honom stadigt i ögonen se under fiendens kampgny, kämpande bröst mot bröst, ty mot hans är din tapperhet ringa.« Bister i uppsyn svarade då den strålande Hektor : »Glaukos, hur kan väl en ädling som du så besinningslöst tala ? Ha, jag trodde försann, att du överglänste i klokhet alla de männer, som bo i det bördiga Lykiens nejder ; nu vill du synas mig sakna ditt vett, som kan komma med sådant, som att jag icke har mod till att bida den väldige Ajas. Aldrig minsann bar jag fruktan för strid eller stampande hästar; men Zeus’ vilja är starkare jämt än människovilja, han som den starkaste skrämmer på flykt och segern berövar utan all möda och åter ibland uppeggar till striden. Kom, stig fram till min sida, min vän, och döm av min gärning, antingen dagen lång jag mig visar så feg, som du säger, eller jag mången achaier, hur käckt han än vet att bete sig, hindra dock skall från att komma till värn åt den fallne Patroklos.« Sagt, och till troerna ropade nu med en skallande stämma : »Troer och lykiske män och dardaniske handgemängskämpar ! Vänner, o varen nu män och ej glömmen er stormande styrka, medan jag kläder mig själv i den frejdade hjälten Achilles’ härliga vapenskrud, som jag tog, när jag fällde Patroklos.« Sagt, och han skyndade bort, den hjälmomstrålade Hektor, utur den mördande kamp, och på ilande fötter han upphann efter det snabbaste lopp ej långt därifrån sina svenner, 341 
 
 
 
 
 iliaden 200 210 220 vilka till Ilion voro på väg med de frejdade vapnen. Långt från den tåreförvållande strid han nu ömsade rustning ; därvid sin egen han gav, att till heliga Ilion föra, åt sina krigiska män och i stället Peliden Achilles’ oförgängliga vapen tog på, som de himmelske gudar skänkte åt Peleus en gång, och som denne som åldring åt sonen givit, men sonen gammal ej blev i sin fädernerustning. Dock skysamlaren Zeus, då han såg honom taga därborta rustningen på sig, som ägts av den gudalike Achilles, skakade huvudet mörk och talade så i sitt hjärta : »Olycksalige, ack på din död har du icke en tanke, fastän så nära den är, men i himmelska vapnen dig kläder, vilka den hjälten har ägt, för vilken ock andra ju bäva. Redan du dödat hans vän, den hjärtemilde och starke, och har förmätet klätt rustningen av från hans huvud och skuldror. Dock vill åtminstone nu jag dig segerkraften förläna såsom ett vederlag, ty ur striden skall aldrig du hemvänd låta Andromache taga emot de gudomliga vapnen.« Sade Kronion, och nu svartbrynade pannan han böjde, rustningen Hektor då passande blev, och i hjälten for Ares väldig och stormande in, och lemmarna alla på honom fylldes av käckhet och kraft. Till de frejdade vapenförvanter trädde han ropande hän och sig strålande tedde för alla, där han i rustningen kom, som var buren av stolte Peliden. Runtom till alla han gick och muntrade upp dem med tilltal, Mesthles och Glaukos först och Medon och Asteropaios, hjälten Thersilochos se’n och Hippothoos jämte Deisenor, Forkys och Chromios se’n och Ennomos fågelprofeten ; alla han eggade upp och talte bevingade orden : »Hören, otaliga folk ifrån runtom liggande länder ! Ej för att skåda en människohop eller tarvande sådant samlade eder jag hit ifrån skilda städer och hemvist, 342 
 
 
 
 
 sjuttonde sången 230 240 250 utan på det att I troernas viv och de jollrande barnen skullen med glädje och lust mot achaiernas kämpar försvara. Under en sådan förväntan alltjämt utarmar jag folket både på skänker och kost för att modet föröka hos eder. Därför nu rakt emot fienden fram, för att antingen stupa eller ock bliva vid liv, ty sådan är leken i kriget ! Den som Patroklos då, fast allenast ett lik, ifrån Ajas rycker och släpar åstad till de hästbetvingande troer, honom jag hälften av bytet beskär, och den övriga hälften tager jag själv, och hans ära så stor som min egen skall bliva.« Sagt, och de stormade väldigt då fram mot danaernas leder, alla med lyftade spjut och den vissa förhoppning i sinnet att ifrån Ajas Telamons son kunna rycka den döde – dårar i sanning, ty många av dem över liket han fällde. Ajas talade då till Atriden, väldig i härskri : »Ättling av Zeus, Menelaos, min vän ! Vi två skola knappast, tänker jag, komma ens själva igen med livet ur striden. Ej är min ängslan på långt när så stor för den döde Patroklos, som skall väl mätta nu snart trojanernas hundar och fåglar, som för mitt eget huvud jag räds, att det något skall lida, och för ditt eget jämväl, sedan Hektor i härnadens åskmoln sveper nu allt, men för oss däremot sig visar fördärvet. Ropa danaernas furstar till hjälp, ifall någon kan höra !« Sagt, och då lydde hans ord Menelaos, väldig i härskri, och med en genomträngande röst till danaerna ropte : »Vänner, som fören argiverna an, I drottar och rådsmän, som hos Atriderna två, Menelaos och drott Agamemnon, dricken det glimmande konungavin och envar med sin spira styren ert folk, ty från Zeus eder ära och värdighet skänktes ! Ack, men omöjligen är jag i stånd till att skönja nu längre drottarne var för sig ; så häftigt lågar ju striden. Kommen då självmant hit och kännen förbittring i själen, därest Patroklos till lek skulle bli för de troiska hundar.« 343 
 
 
 
 
 iliaden 260 270 280 Sagt. Och Oïleus’ son, den hurtige Ajas, det hörde och var den förste, som springande kom genom drabbningens vimmel ; näst efter honom Idomeneus kom och Idomeneus’ stridsbror, hjälten Meriones, väldig och stark som den mordiske krigsgud. Dock, vem kunde ur minnet vid namn uppräkna de många, som jämte dessa nu väckte till liv hos achaierna striden ? Troerna bröto nu samlade fram med Hektor i spetsen. Som när i mynningen just av den himlastammande floden störtar en brusande våg mot dess flöde, och stränderna branta återljudande stå av det rytande havet därute : sådant var larmet av troernas här, men achaiernas söner stodo där faste och ense i håg kring Menoitiossonen, hållande sköldarna tätt till varann, och omkring dem Kronion bredde den mörkaste natt över alla de blänkande hjälmar ; ty han ej heller förut hade hatat Menoitiossonen, medan i livets dagar han väpnare var åt Achilles, därför han harmades nu, om han skulle för troernas hundar bliva ett byte, och eggade upp till försvar hans kamrater. Troerna lyckades först att achaierna tränga tillbaka, så att från liket de veko med skräck, men icke en enda stucko de trotsige troerna ner, så gärna de ville, men de Patroklos släpade bort ; dock skulle ej länge saknas hos honom hans män, ty hastigt mot fienden åter vände dem Ajas, den man, som i bragder och skönhet den främste var i danaernas här, näst frejdade sonen av Peleus. Själv från de främste han skyndade fram, lik en hotande vildgalt, vilken bland bergen helt lätt både hundar och blomstrande svenner skingrar i dälderna hit och dit, så snart han sig vänder : så den frejdade Telamons son, den lysande Ajas, skingrade lätt, då han stormade fram, de troiska fylken, som kring Patroklos hade sig ställt, och som hoppades säkert 344 
 
 
 
 
 sjuttonde sången 290 300 310 honom att släpa till Ilion in och förvärva sig ära. Redan Hippothoos, Lethos’ son, den pelasgiske hjälten, släpade honom vid foten åstad genom slaktningens vimmel, sedan han bundit en rem om senorna invid hans fotknöl, Hektor och troernas folk till behag, men blev själv av sin ofärd drabbad, och ingen den värjde utav, så gärna de ville. Ty emot honom sprang fram genom vimlet tätt inpå livet Ajas och stötte sin lans i den kopparkindade hjälmen ; tagelyviga hjälmen då brast för den stingande udden, drabbad av lansens tyngd och av seniga nävens tillika ; hjärnan kring hylsan på lansen spratt ut ur det gapande såret, sölad av blod, och han miste sitt liv och ur händerna släppte hjälten Patroklos’ fot, som blev liggande åter på jorden, medan han själv där bredvid framstupa föll ner över liket, långt från Larissas bördiga nejd, och fick fostrarelönen aldrig åt hulda föräldrarna ge, ty så kort blev hans levnad, då han för lansen nu segnade ner, som fördes av Ajas. Hektor då sände till hämnd sin blänkande lans emot Ajas, denne dock var på sin vakt och för kopparlansen åt sidan väjde då nätt och jämnt, men i stället blev Schedios träffad, modige Ifitos’ son ; bland fokeer den allra förnämste, vilken i Panopeus hade sitt hem och var drott över många ; lansen på honom gick in under nyckelbenet och trängde ut med sin yttersta spets under skulderbladet i ryggen. Tungt han i marken föll, och i fallet skramlade vapnen. Och då nu Fainops’ son, den hjältemodige Forkys, steg kring Hippothoos fram, honom Ajas stötte i buken, splittrande brynjans plåt, och tarmarna föstes av udden ut, och i stoftet han föll och famnade jorden med armen. Troernas främste då veko tillbaks jämte strålande Hektor ; stort blev argivernas skrik, och de släpade genast de fallne, Forkys och hjälten Hippothoos, bort och dem rövade vapnen. Där skulle troerna återigen av de tappre achaier 345 
 
 
 
 
 iliaden 320 330 340 350 låtit sig jaga till Ilion in, av sin feghet betvungna, och sig achaierna ära förvärvt till trots av Kronion genom sin egen käckhet och kraft, om ej själve Apollo manat Aeneas till kamp ; han liknade därvid i allo Perifas, Epytos’ son, som hos hjältens åldrige fader grånat i häroldstjänst och var välförståndig och trogen ; honom var alldeles lik Zeussonen Apollo och talte : »Vem tror er om att mot gudarnes råd, om det gällde, Aeneas, Ilion frälsa från fall ? Dock sådant jag andra sett mäkta, vilka förlitade sig på sin kraft och sin styrka och mandom och på sitt eget folk, fast de ringare voro i antal. Oss vill förvisso ju Zeus långt förr än danaerna segern unna, men själva I darren av skräck och ryggen för striden.« Sagt ; och Aeneas då kände med ens fjärrskytten Apollo öga mot öga igen, och till Hektor han ropade högljutt : »Hektor och övriga hövitsmän för trojaner och hjälpfolk ! Detta då vore en skam, om vi nu för de tappre achaier skulle till Ilion flykta tillbaks och ge vika av feghet. Därtill förtrodde mig nyss en odödlig, som stod vid min sida, att allstyraren Zeus vill i striden vår hjälpare vara. Därför nu rakt mot danaerna fram ! Ej skola de ostört bringa den döde Patroklos dit ner till de holkade skeppen.« Sagt, och sprang fram och blev stående långt framför alla de främsta. Fylkena svängde då om och bjödo achaierna spetsen. Nu med en stöt av sin lans Aeneas Leiokritos fällde, hjälten Arisbas’ son, Lykomedes’ frejdade stridsbror. Men över vännens fall Lykomedes den tappre blev upprörd och steg mot fienden fram och slungade blänkande spjutet, och han på Hippasos’ son Apisaon krigaredrotten träffade levern inunder hans bröst, och han segnade neder. Kommen till kriget han var från Paioniens bördiga nejder och var den ypperste hjälte i strid näst Asteropaios. 346 
 
 
 
 
 sjuttonde sången 360 370 380 Gripen av sorg vid hans fall, sprang den krigiske Asteropaios fram även han att med brinnande mod mot danaerna kämpa ; intet förmådde han dock, ty de stodo med sköldarna slutna runt om Patroklos’ lik och med lansarna sträckta framför sig, och till dem alla gick Ajas omkring och förmanade ivrigt : ingen, så lydde hans bud, skulle vika tillbaka från liket, ingen ur ledet gå fram för att framom de övriga kämpa, nej, utan alla stå kvar kring den döde och kämpa på stället. Så bjöd Telamons väldige son. Men av flödande bloden färgades jorden röd, och där tumlade över varandra döda såväl av trojanernas folk som av modiga hjälpfolk och av achaier, ty även för dem var drabbningen blodig ; men långt färre dock föllo av dem, ty de mindes beständigt mitt i det värsta tumult att värja varandra mot döden. Sålunda blossade striden hos dem, och man skulle ha menat, att uppå himmelens valv både solen slocknat och månen ; så var i mörker drabbningen höljd på den plats, där de bäste hade sig ställt till försvar kring den fallne Menoitiossonen. Resten av troernas folk och de benskenklädde achaier kämpade fritt i den klaraste luft, och ett bländande solsken lyste, och icke ett moln var att skönja varken på bergen eller kring jorden vid ; och de rastade stundom i striden, kunde ock taga sig bättre i akt för de smärtande spjuten, stående långt från varann. Men de ypperste borta i mitten ledo dess mera av mörker och kamp och av gruvliga såren, vilka dem kopparen skar. Dock tvenne av hjältarnes skara, vittbeprisade män, Antilochos och Thrasymedes, ännu ej sport, att Patroklos var död, utan trodde han levde, och att han stridde som bäst mot troerna främst i tumultet. Själva de kämpade långt därifrån och för skrämsel och manfall sökte beständigt att vakta sitt folk, såsom Nestor befallt dem, då han till striden dem sände åstad från de beckade skeppen. Men bland de andra där rasade vilt den förbittrade kampen, 347 
 
 
 
 
 iliaden 390 400 410 ända tills dagen var all, och av vedermödan och svetten tygades gruvligen till på envar i de kämpande skaror både hans knän och hans fötter och ben och hans armar och ögon, under det kampen gick på om Pelidens behjärtade stridsbror. Som då en man åt sitt folk till att tänja lämnar en oxhud, flådd av en storväxt tjur och med fett behörigen indränkt ; karlarne taga då fatt och sig ställa i ring och den runtom sträcka, och hastigt dess vätska förgår, och fettet har inträngt under de kraftiga tag, och åt alla sidor den tänjes : sålunda drogo de nu på den trånga platsen den döde ömsevis hit och dit, ty troerna hoppades säkert att hem till Ilions stad, och achaiernas män att till skeppen äntligen bringa hans lik, och så häftig om honom var kampen, att folkeggaren Ares ej ens eller Pallas Athene skulle den synen försmått, hur vredgade också de varit. Sådan en mödande strid kring Patroklos’ lik på den dagen vållade Zeus både hästar och folk. Men ingenting ännu visste den ädle Achilles därom, att Patroklos var fallen, därför att drabbningen kämpades ut långt borta från skeppen, inne vid Ilions mur. Han väntade aldrig, att vännen skulle förlora sitt liv, utan levande vända tillbaka, när han till portarna nått, ty han trodde ej alls, att han staden mäktade störta förutan hans hjälp eller ens med hans bistånd. Ofta han detta ju förr i förtroende hört av sin moder, när hon den höge Kronions beslut förkunnade honom ; aldrig dock modern ett ord honom sagt om så gruvlig en jämmer, som nu var händ, då hans käraste vän gick för honom förlorad. Men utan rast eller ro kring Patroklos de drabbade häftigt samman med vässade spjuten i hand och förgjorde varandra. Mången då talade så av de kopparklädde achaier : »Vänner, det bliver ej oss till beröm, om vi vika tillbaka ner till de holkade skeppen ; nej förr må på stället den svarta 348 
 
 
 
 
 sjuttonde sången 420 430 440 jorden oss sluka envar ; det vore i sanning långt bättre, än om vi sviktade nu, och de hästomtumlande troer finge till Ilion släpa hans lik och förvärva sig ära.« Och av de modiga troer jämväl då talade mången : »Vänner, om än det är ödets beslut, att vi alla tillsammans skola förgås vid hans lik, så vike dock ingen ur striden !« Mången där talade så och eggade modet hos alla. Sålunda stredo de jämt, och den rasslande klangen av järnet ljudade ända till himmelens valv genom ödsliga etern. Men Aiakidens hästar, där långt ifrån striden de stodo, började gråta, så snart som de hört om sin frejdade körsven, att han i stoftet låg fälld av den mannaförgörande Hektor. Fåfängt eggade dem Automedon, son av Diores ; många där voro de rapp, som han gav dem av vinande piskan, många hans vänliga ord, och många hans hotelser stränga ; varken de ville likväl ner till skeppen vid bred Hellespontos eller tillbaka i stridens tumult bland achaiernas kämpar, utan som minnespelaren står, orubblig och rotfast, ovanpå gravens hög över jordad man eller kvinna, så orubbliga stodo de kvar med den lysande vagnen, låtande huvudet hänga mot jord, medan tårarna varma droppade ymnigt från ögonen ned av den sorgen de kände över sin körsvens död, och på ömse sidor ur oket gledo de yviga manarna ut och sopade stoftet. När då Kronion dem sörjande såg, betogs han av ömkan, skakade huvudet mörk och talade så i sitt hjärta : »Arma, vi skänkte vi gudar väl er åt den kunglige Peleus, som är en dödlig, då själva ej död eller ålder I kännen ? Månne att lida blott kval bland de olycksaliga mänskor ? Ty ej ett jämmerfullare ting det finnes än mänskan bland de varelsers mängd, som på jorden sig röra och andas. Aldrig, det svär jag likväl, skall Hektor Priamossonen dragas på prunkande vagnen av er, ty detta jag tål ej. 349 
 
 
 
 
 iliaden 450 460 470 480 Är det ej nog, att han rustningen fick och sig bröstar så inbilsk? Nej, jag hos eder skall gjuta in kraft uti hjärtan och lemmar, för att I måtten Automedon hem till de holkade skeppen frälsa ur drabbningens gny ; ty jag troerna än vill förläna styrka att döda alltjämt, tills de ända till toftade skeppen komma och solen går ned och den heliga natten är inne.« Sade och blåste hos hästarne in den yppersta styrka. Bägge de skakade strax ur manarna stoftet på jorden, sprängde med vagnen så ilande hän bland achaier och troer, medan Automedon manligen stred, fastän sorgsen för vännen, genom att flyga inpå med sitt spann, som en gam emot gässen. Lätt vek han nämligen ömsom tillbaks undan troernas kampgny, lätt for han ömsom förföljande fram i det tätaste vimlet, men några kämpar han lade ej ned i sin stormande framfart ; ensam på vagnen han stod, och han därför ej kunde på en gång föra med styrka sin lans och de eldiga hästarna styra. Sent omsider hans vän Alkimedon, son av Laerkes, vilken till Haimon var son, fick öga på honom i vimlet, skyndade efter hans vagn och så till Automedon ropte : »Stanna, Automedon ! Vad för en gud har väl sådant ett oråd givit dig in i din själ och berövat dig sunda förståndet, att du mot troerna kämpar så där uti främsta tumultet ensam ? Din vapenbroder är död, och Hektor nu uppblåst bär över skuldrorna själv Aiakidens strålande rustning.« Honom Diores’ son Automedon svarte och sade : »Vem av achaier förstår såsom du, Alkimedon, konsten att de odödliga hästarnas kraft både tygla och egga, utom Patroklos allen, som i råd var de eviges like, medan han levde; dock nu honom skickelsen hunnit och döden. Därför tag piskan du i din hand och de glänsande tömmar, så skall jag själv ifrån vagnen gå ner och mot fienden kämpa.« Sagt, och Alkimedon genast sprang upp på den ilande vagnen och utan tövan tog piskan i hand och de glänsande tömmar, 350 
 
 
 
 
 sjuttonde sången 490 500 510 men Dioriden sprang ner. Det märkte den strålande Hektor och till Aeneas då talade strax, som stod vid hans sida : »Ädle Aeneas, du drott över kopparpansrade troer ! Borta i stridens tumult ser jag Aikosättlingens hästar komma till synes igen, men av dåliga körare styrda. Dem vill jag hoppas vi taga som rov, om du själv är i hjärtat sinnad som jag, ty storma vi fram med förenade krafter, lära de knappast ha mod att oss bida och kampen bestånda.« Sagt, och hans maning blev lydd av den modige son av Anchises. Bägge de stormade fram, av tjurhudssköldarna höljda, hårda och torkade väl och beslagna med tjockaste koppar. Chromios följde dem åt och den gudalike Aretos, bägge med vissaste hopp i sin själ att de körande döda och få som byte med sig höghalsade hästarna driva – dårar i sanning ; ty ej utan blod från Automedons möte skulle de vända igen. Sedan denne till Zeus hade bedit, kände han fyllas med styrka och mod sitt fördystrade sinne ; genast han talade så till Alkimedon, trogne kamraten : »Minns, att ej långt ifrån mig, Alkimedon, hästarna hålla, utan så nära bakom, att jag känner dem flåsa i ryggen. Aldrig lär Hektor sig hejda minsann, förrn han lyckats bestiga hjälten Achilles’ vagn med dess fagermaniga hästar, dödat oss bägge och drivit på flykt de achajiska leden eller ock själv han förlorat sitt liv bland de främste i striden.« Sagt, och till hjälp Menelaos han strax och Ajanterna ropte : »Hören, Ajanter, I konungar två, och du Menelaos ! Lämnen åt tappraste männen hos er att Patroklos försvara, stående runt om hans lik, och hållande fienden borta ; själva nu värjen förgörelsens dag från oss levande tvenne ! Ty här storma nu fram i den tåreförvållande striden ypperste männen i troernas här, Aeneas och Hektor. Dock allt detta ju vilar förvisst i gudarnes sköte ; 351 
 
 
 
 
 iliaden 520 530 540 bruka jag ämnar min lans, för det övriga råde Kronion.« Sagt, och han svängde och slungade av långskuggande lansen rakt mot Aretos och träffade ock i den rundade skölden ; skölden för stöten ej höll, utan kopparen rände igenom, flängde hans gördel itu och fastnade nederst i buken. Som när en ungdomsblomstrande man med den slipade yxan hugger i nacken bak hornen en tjur, uppammad på fältet, så att var sena han skär, och ett språng gör tjuren och stupar : så med ett språng uppå ryggen han föll, då det slungade spjutet skärande genomfor hans inre och lyktade livet. Hektor då slungade fort mot Automedon blänkande lansen ; denne dock var på sin vakt och för kopparlansen vek undan genom att böja sig fram, och den långa lansen i jorden fastnade bakom hans rygg, och dess yttersta ända med doppskon dallrade häftigt, men stillades snart av den väldige Ares. Nu de med huggande svärd skulle farit varandra på livet, om ej de hetsiga två av de bägge Ajanterna åtskilts, som på sin landsmans rop genom vimlet skyndande kommo. Skrämda vid synen av dem, sig drogo då genast tillbaka Hektor och Chromios, skön som en gud, och även Aeneas, låtande ligga där kvar den genomstungne Aretos. Honom Automedon strax, lik stormande Ares att skåda, klädde då rustningen av och jublande talte och sade : »Nu har då något likvisst mitt hjärta jag lättat från sorgen över Patroklos’ död, fast en ringare kämpe jag fällde.« Sade och blodiga rustningen tog och den lade på vagnen, därpå han själv steg upp, och på fötter och armar så blodig var han, som lejonet är, som ätit sig mätt på en oxe. Men kring Patroklos igen uppflammade väldiga kampen, vållande tårar och kval, och den väcktes till liv av Athene, stigen från himmelen ner ; vittskådaren Zeus henne skickat för att danaerna egga till mod, ty hans sinne sig ändrat. Som när på himmelen Zeus sin purpurskimrande båge 352 
 
 
 
 
 sjuttonde sången 550 560 570 spänner för jordens dödliga ut att dem örlig bebåda eller en vinter med bitande frost, som all människogärning hämmar på fälten med ens och gör fänaden också bekymmer : sådan en purpurstrålande sky hon höljde omkring sig, innan hon gick bland achaierna in och dem eggade alla. Till Menelaos hon vände sig först med en bjudande maning, Atreus’ behjärtade son – ty denne var stående närmast, – och hon var Foinix lik till gestalt och till ljudliga stämman : »Dig, Menelaos, det bliver en skam och evinnerlig nesa, därest en man, som var trognaste vän till den stolte Achilles, skall invid Ilion släpas omkring av de löpande hundar. Därför stå manligen fast och egga de övriga alla !« Henne svarade då Menelaos, väldig i härskri : »Foinix, du åldrige fader och vän, ack ville Athene endast förläna mig kraft och beskydda mot flygande vapnen, ingen då hellre än jag skulle troget Patroklos vid sidan värnande stå, ty hans död har gripit mig innerst i själen. Men som förtärande eld är kraften hos Hektor, och aldrig vilar hans mördande lans, ty Zeus honom seger förunnar.« Sade. Men glad hon blev, strålögda gudinnan Athene, över att främst han till henne ju bett av de evige alla. Styrka hon lade nu in i hans knän och hans skuldror tillika, medan hon fyllde hans bröst med en likadan djärvhet som flugans, vilken, hur ofta man ock henne undanföser från huden, ävlas att sticka ändå, ty människoblod henne smakar : likadant mod göt hon in i Atridens fördystrade sinne. Hän till Patroklos han gick och där slungade blänkande lansen. Fanns då en Podes, Eetions son, i den troiska hären, både en rik och en dugande man och värderad av Hektor högst ibland menige män och vid gillen hans käraste bordsvän ; honom i gördeln träffade nu Menelaos den ljuse, just som han gav sig på flykt, och rände sin lans genom livet. 353 
 
 
 
 
 iliaden 580 590 600 610 Tungt han i marken föll, och Atreus’ son Menelaos släpade undan hans lik från troernas folk till de sina. Tätt intill Hektor trädde då fram med en maning Apollo, liknande Fainops, Asios’ son, som av främmande gäster Hektor den käraste var, och som hade sitt hem i Abydos ; honom liknade nu fjärrskjutande guden och talte : »Hektor, månn’ längre för dig någon annan achaier skall rädas, då Menelaos kan skrämma dig så, han som hittills en klemig krigare alltid ju var, men nu ifrån troernas skaror ensam bar liket bort av din trogne kamrat, som han dödat, Podes, Eetions son, som i striderna sken bland de främste ?« Sade, men sorgens moln i sin natt insvepte då Hektor ; fram från de främste han steg i sin blänkande rustning av koppar. Men nu tog Zeus i sin hand den tofsbehängda egiden, hemsk i sin skimrande glans, och höljde in Ida i skyar, och under blixtar och skrällande brak han skakade skölden ; troerna seger han gav, men achaierna skrämde på flykten. Flykten Peneleos började först, boiotiske drotten. Ständigt han kämpande stått, tills en lans honom överst i skuldran råkade, rispande blott, dock ända till benet blev köttet flängt av Polydamas’ udd, ty vid kastet han nära var stigen. Hektor nu störtade fram, och han Leïtos stack i hans handled, hjälten Alektryons son, och betog honom lusten att kämpa. Blickande ängsligt omkring sig, han vek, ty han trodde sig aldrig mera bli duglig att hålla ett spjut och mot troerna kämpa. Hektor förföljde den sårade brått, men blev själv uppå brynjan träffad därvid av Idomeneus’ lans invid vårtan på bröstet ; skaftet vid hylsan dock bräcktes utav till trojanernas jubel. Själv han då slungade genast sin lans mot Deukalionssonen, som var nu stigen på vagn, men förfelade honom en smula ; lansen i stället Meriones’ vän och behjärtade körsven Koiranos drap, som med konungen följt från det härliga Lyktos : – 354 
 
 
 
 
 sjuttonde sången 620 630 640 Först var till fots ju Idomeneus dit från de toftade skeppen kommen, och segern han visst skulle troerna lämnat i striden, hade ej Koiranos hastigt kört fram med det eldiga spannet och honom frälsande kommit till hjälp och förgörelsen avvärjt, dock för att stupa där själv för den mannaförgörande Hektor: – honom han träffade nu under käken och örat, och udden skyfflade tänderna ut och skar tungan igenom på mitten. Ner ifrån vagnen han stöp och lät tömmarna falla på jorden. Hastigt Meriones böjde sig ner och med handen från marken lyftade tömmarna upp och så till Idomeneus talte : »Bruka nu piskan med kraft, tills du kommer till toftade skeppen, ty du förmärker nog själv, att segern achaierna sviker.« Sagt, och Idomeneus piskade på skönmaniga spannet ner till de holkade skepp, ty hans sinne var gripet av bävan. Ej var det modige Ajas fördolt och ej Menelaos, att nu åt troerna Zeus förlänade skiftande segern. Ajas till orda då tog, den reslige Telamonssonen : »Ack, här kunde då visst den mest förblindade skönja, att Allfader nu själv åt troerna skänker sitt bistånd. Samtliga spjuten ju träffa för dem, om en feg eller tapper skickar dem av, ty lika väl Zeus dem riktar till målet, medan för oss vart spjut utan verkan faller till jorden. Låt oss på egen hand då betänka det yppersta sättet både att rädda den stupades lik och att själva helbrägda komma till skeppen igen till en gamman för vännerna alla, vilka väl blicka bekymrade hit och tro, att vi aldrig skola i striden bestå mot den mannaförödande Hektors farliga händer och mod, utan stupa vid beckade skeppen. Funnes här bara en vän, som kunde i hast till Peliden bringa besked, ty icke jag tror, att det sorgliga budet ens honom hunnit ännu, att hans älskade vän gått förlorad. Ingenstädes likväl kan jag varsna en sådan achaier ; 355 
 
 
 
 
 iliaden 650 660 670 mörker betäcker ju tätt överallt både kämpar och hästar. Zeus Allfader, ur mörkret förhjälp du achaiernas söner, klara din himmel igen och unna oss bruket av synen, låt oss i ljuset få dö, enär du vår död har beslutat !« Så han sade, och Zeus, till förbarmande rörd av hans tårar, skingrade mörkret med ens och drev undan det skymmande töcknet, solen strålade ner, och slaktningen all låg i dagen. Ajas talade då till Atriden, väldig i härskri : »Efterspana nu fort, Zeusättade drott Menelaos, om du kan varsna vid liv Antilochos, sonen av Nestor ; bed honom då, att han skyndar åstad och till hjälten Achilles bringar det bud, att hans käraste vän gått för honom förlorad.« Sagt, och då lydde hans ord Menelaos, väldig i härskri ; bort han gick, såsom lejonet går omsider från fållan, sedan det tröttnat till slut på att strida mot hundar och herdar, vilka förunna det ej att fettet av oxarna röva, utan stå natten igenom på vakt ; i sin lystnad på köttmat rusar det idligen an, men förgäves, ty strax till dess möte flyger från dristiga händer en skur av stingande kastspjut, flyga ock brinnande bloss, och för dessa det räds i sitt anfall ; äntligt i gryningen lomar det av med förbittring i hjärtat : så från Patroklos gick bort Menelaos, väldig i härskri, långt ifrån villig, ty ängslig han var, att achaierna liket skulle, betagna av skräck, åt fienden lämna till byte. Därför han ivrigt Meriones bad och Ajanterna bägge : »Hören, Ajanter, och du, Meriones, drottar av Argos ! Drage sig nu till minnes envar, hur den arme Patroklos alltid var vänlig och visste så huld att vara mot alla, medan han levde; dock nu honom skickelsen träffat och döden.« Sagt, och han skyndade bort, ljushårige drott Menelaos, blickande kring överallt likt örnen, om vilken det heter, att han av fåglarna alla i sky har den skarpaste synen ; 356 
 
 
 
 
 sjuttonde sången 680 690 700 honom, hur högt han än är, snabbfotade haren ej undgår, fast under yviga buskarna gömd, utan neder på haren ilande slår han och griper den kvickt och berövar den livet : så Menelaos, du ättling av Zeus, dina strålande ögon välvde sig spanande kring över hela landsmannaskaran för att på Nestorssonen få syn, om han än var i livet. Honom han varsnade snart till vänster i slaktningens linje eggande kämparnes mod och muntrande upp dem att strida. Steg med de orden då fram ljushårige drott Menelaos : »Kom, Antilochos, ättling av Zeus, kom hit för att höra jämmerlig tidning ! O hade dock slikt ej någonsin timat ! Allaredan du själv, som jag tror, nog skådar och märker, huru en gud mot danaernas folk framvältrar fördärvet. Segern hör troerna till, och den bäste av alla achaier, hjälten Patroklos, är fallen, och stor är danaernas saknad. Skynda dig hän till achaiernas skepp att det strax för Achilles säga, ifall han i hast till sitt skepp kanske bärgar det nakna, plundrade liket, ty rustningen togs av den strålande Hektor.« Sagt ; men av fasa Antilochos greps vid de orden, och länge var han ur stånd till att yttra ett ord, och hans ögon av tårar fylldes, och rösten, så klingande klar, sig stockade endast. Men i sin smärta förglömde han ej Menelaos’ befallning, utan han ilade bort, när han räckt åt Laodokos vapnen, svennen, som tätt i hans närhet sig höll med de stampande hästar. Gråtande bars han av fötterna bort ur den blodiga striden, ilande hän med sitt sorgliga bud till Peliden Achilles. Dig det lyste nu ej, Zeusättade drott Menelaos, där i betrycket att giva din hjälp åt de pyliske kämpar, vilka till innerlig saknad för sig sett Antilochos bortgå, utan till dessas försvar du manade upp Thrasymedes, däremot vände du själv tillbaka till hjälten Patroklos och inom kort hos Ajanterna stod och brådskande talte : »Nu jag Antilochos skickat åstad till de beckade skeppen 357 
 
 
 
 
 iliaden 710 720 730 740 hän till den snabbe Achilles med bud, men jag tvivlar, att denne kommer nu genast, hur häftigt han än månde vredgas på Hektor, ty han omöjligen kan utan rustning mot troerna kämpa. Låt oss på egen hand då betänka det yppersta sättet både att rädda den stupades lik och att själva helbrägda komma ur troernas larm och dödsgudinnorna undfly.« Honom då svarade Telamons son, den reslige Ajas : »Rätt har i allo du talt, vittfrejdade drott Menelaos. Skynden er alltså, du själv och Meriones, lyften den döde hastigt på axlarna upp och bären ur striden ! Bakom er skola vi övriga två mot Hektor och troerna kämpa, lika till namn och lika i mod, vi som ofta tillförne sida vid sida ju härdade ut mot den hetsige Ares.« Sagt, och de andra då lyftade strax ifrån jorden den döde högt på armarna upp, men bakom dem troernas krigsfolk skrek, när de sågo, hur liket blev lyft på achaiernas axlar. Häftigt som hundar de störtade fram, som det sårade vildsvin eftersätta och rusa åstad framför jägareskaran ; modigt de löpa väl först i sin iver att slita det sönder, dock så snart som det vänder sig om i lit på sin styrka, fara de skrämda tillbaks och förskingras åt sidorna alla : likaså troernas svärm till en början förföljde beständigt, brukande flinkt sina svärd och de dubbelspetsade spjuten, men när Ajanterna vände sig om och bjödo dem spetsen, skiftade genast de hy, och det vågade ingen ibland dem längre att störta sig fram och försöka att kämpa om liket. Så de med iver och kraft ur fäktningen buro den döde hän till de holkade skepp, men bakom dem rasade kampen häftigt som eld, som blir plötsligen lös i befolkade staden och far omkring och den sätter i brand, så att husen försvinna mitt i dess lysande sken, medan vinden i lågorna brusar : sålunda larmet av hästar och spjutbeväpnade kämpar följde beständigt i hjältarnes spår, där de vandrade framåt. 358 
 
 
 
 
 sjuttonde sången 750 760 Såsom när mulornas spann, uppbjudande hela sin styrka, släpar för berget ner på den steniga stigen en bjälke eller ett mastträd stort till ett skepp, medan hjärtat på djuren kväljes på en gång av trötthet och svett under ivriga slitet : så de med iver och kraft den döde nu buro, och bakom värjde Ajanterna tryggt, som en bergås värjer mot vattnet, tätt bevuxen med skog och sig sträckande långt utåt slätten, och som ock mäktiga flodernas tungt framvältrande flöden hejdar och kastar tillbaks och tvingar dem ut över slätten, därför att åsen de spränga dock ej, hur häftigt de strömma : sålunda värjde Ajanterna tryggt mot troerna bakom, vilka förföljde alltjämt, och av alla isynnerhet tvenne, hjälten Aeneas, Anchises’ son, och den strålande Hektor. Men som när flyktande kommer en svärm av starar och kajor under ett jämmerligt skri, då de varsnat i luften en glada svävande fram, som hotar med mord alla svagare fåglar : så för Aeneas och Hektor de unge danaiske kämpar flyktade undan med jämmerligt skri och förglömde sin stridslust. Präktiga vapen i mängd nu danaerna runt omkring graven tappade under sin flykt, och i striden ej unnades vila. 
 
 
 
 
 ADERTONDE SÅNGEN Vapensmidet 10 20 Sålunda rasade striden bland dem som förhärjande elden, men till Achilles med bud den snabbe Antilochos lände. Hjälten han stående fann framför skeppens resliga stävar anande uti sin själ, vad som allaredan var timat, och i sin ängslan talande så till sitt manliga hjärta : »Ve mig, hur kommer det sig, att de lockiga män av Achaia återigen så förvirrade fly över slätten till skeppen ? Måtte blott gudarne ej den hjärtesorgen mig skickat, som mig bebådades klart av min moder en gång, då hon sade, att myrmidonernas käckaste man, medan ännu jag levde, skulle, för troerna fallen, gå bort från det strålande solljus. Ja, han förvisso är död, den tappre Menoitiossonen. Ack, den förvägne ! Jag bjöd honom dock att, när branden han avvärjt, vända till skeppen igen och med Hektor ej strida på allvar.« Medan han detta begrundade än i sitt hjärta och sinne, trädde till honom Antilochos, son av den frejdade Nestor ; brännande tårar han göt och förmälde sitt sorgliga budskap : »Son av den krigiske Peleus, o ve, ty ett jämmerligt budskap måste du höra. O hade dock slikt ej någonsin timat ! Fallen Patroklos är, och de strida som bäst om det nakna, plundrade liket, ty rustningen togs av den strålande Hektor.« Sade. Men sorgens moln i sin natt insvepte Achilles, djupt uti mullen den svarta han grep med händerna båda och på sitt huvud den göt och sitt dejliga anlete skämde, och sotflingorna fastnade runt på hans härliga livrock. Själv han i stoftet föll ner och i hela sin väldiga storlek låg där och ryckte utav sig sitt hår med sargande händer. 360 
 
 
 
 
 adertonde sången 30 40 50 Därvid de tärnor, som vunnits i krig av Patroklos och honom, höjde ett klagande skri ur sin själ och kommo ur tältet skyndande ut kring Achilles i flock och med händerna alla sörjande slogo sitt bröst och färdiga voro att digna. Mitt emot dessa Antilochos stod under suckar och tårar och höll om händerna fast på Achilles, som stönade häftigt, och som han fruktade skulle med stål avskära sin strupe. Hemskt och förfärligt han skrek; det hörde hans vördade moder sittande nere i havets djup hos sin åldrige fader, och hon i jämmer brast ut, och kring henne sig samlade alla Nereus’ gudomliga döttrar, som bo i det blånande djupet. Där var Glauke, och där var Thaleia, Kymodoke, Thoe, där stoltblickande Halia var och Nesaia och Speio, där Aktaia jämväl och Kymothoe, där Limnoreia ; Melite också där var och Amfithoe, Doto, Iaira, där var Ferusa jämväl och Dynamene, Proto, Agave, där var Dexamene ock samt Amfinome, Kallianeira, Panope, Doris, och där Galatea, den frejdade nymfen ; sköna Nemertes där var och Apseudes och Kallianassa, och Ianeira där var, Ianassa och Klymene också och Oreithyia och Maira och lockiga mön Amatheia jämte än fler Nereïder, som bo i det blånande djupet. Silverglänsande grottan blev full av gudinnornas skara, samtliga slogo sitt bröst, och Thetis begynte med verop : »Älskade systrar, o hören mitt ord, I döttrar av Nereus, för att I alla mån veta den sorg, som beklämmer mitt hjärta ! Ve mig, arma, o ve, som en hjältemoder så osäll vart i den stunden jag födde min son, den käcke och ädle, ypperst i hjältarnes krets ! Han sköt upp i mitt hägn som en telning, honom jag vårdade ömt som en planta i bördiga hagen, honom jag sände till Ilion hän på de toftade skeppen för att mot troerna kämpa i krig ; men aldrig jag honom 361 
 
 
 
 
 iliaden 60 70 80 90 hälsar från kriget igen i Peleus’ konungasalar. Medan han lever och skådar ännu den lysande solen, lider han kval, och jag intet förmår till hans hjälp med att komma. Dock, jag vill dit, jag vill se mitt älskade barn och få veta, vad för en sorg honom hänt, där han fjärran dväljes från striden.« Sade och lämnade grottan på stund, och de andra med henne gråtande följde, och vågen på hav sig skilde omkring dem, öppnande väg. Och så snart som de länt till det bördiga Troja, trädde på stranden de en efter en, där runt om Achilles lågo i tätaste rad myrmidonernas samtliga härskepp. Fram till sin suckande son då trädde hans vördade moder, lade sin arm under ljudelig gråt om den älskades huvud, och med bevingade ord hon klagande talte och sade : »Barn, vi gråter du så ? Vilken sorg har bedrövat ditt hjärta ? Tala och intet fördölj ! Fullbordat av Zeus är ju allting, som du tillförene bad honom om med lyftade händer : att i förvirring achaiernas män måtte trängas mot skeppen, saknande bittert din hjälp, och få lida försmädliga skador.« Suckande djupt, henne svarade då den snabbe Achilles : »Moder, ja detta har nog mig Olympiern allting fullbordat. Dock, vad hugsvalelse har jag därav, då jag mistat Patroklos, denne min älskade vän, som jag långt över vännerna alla skattade högt som mitt liv ? Ja, honom jag mistat, och Hektor, mördaren, rustningen tog, den undersköna och stora, som till en lysande skänk de odödlige gåvo åt Peleus uppå er bröllopsdag, då du lades i säng hos en dödlig. O att du stannat där kvar ibland havets odödliga nymfer nere i djupet och Peleus till viv hade tagit en dödlig ! Annorlunda det gick, till otaliga kval för ditt hjärta, när du skall mista din son, den du aldrig skall hemma i salen hälsa från kriget igen. Ty min egen själ det ej lyster längre att leva och dväljas bland män, så vida ej Hektor först har förlorat sitt liv och jag själv honom givit hans bane, 362 
 
 
 
 
 adertonde sången 100 110 120 tagande hämnd för Menoitios’ son, som han dödat och plundrat.« Thetis då svarade honom igen under rinnande tårar : »Barn, jag förstår av ditt tal, att ej länge jag har dig i livet, eftersom strax efter Hektor du själv skall av skickelsen hinnas.« Suckande djupt, henne svarade då den snabbe Achilles : »Ack, må på stunden jag dö, då det ej blev mig givet att döden värja utav från min vän, där han fjärran från fädernejorden fälldes och saknade mig såsom frälsare uti sin ofärd. Nu, då jag aldrig skall komma igen hem till fädernejorden och jag ej bringade alls någon ljusning och hjälp åt Patroklos eller de andra, som föllo i mängd för den strålande Hektor, nej, utan sitter vid skeppen här blott som en börda för jorden, fastän min like ej finns bland de kopparklädde achaier uti att kämpa – på tinget förvisst äro somliga bättre – ack, må ur gudars och människors värld osaliga kivet svinna och vreden, som även en vis till fientlighet eggar, och som, sötare långt än den ljuvt nedglidande honung, griper omkring sig i människans bröst som den bolmande röken, såsom nu gjorde mig vred härskarornas drott Agamemnon. Men må det skedda nu vara förbi, hur det också mig kränkte ; hjärtat betvinga jag vill i min barm, fast det kostar mig möda. Nu vill jag hän och gå Hektor till livs, som förgjorde det dyra huvud, och sedan med lugn skall jag dödsgudinnorna hälsa, när dem att sända är Zeus och de övriga gudar behagligt. Icke ens Herakles, stark som han var, slapp undan för döden, fastän så älskad av Zeus, allsvåldige sonen till Kronos, utan av ödet betvangs och av Heras fördärvliga vrede. Så skall ock jag, efter likadan lott mig beskärdes med alla, ligga omsider som död, men nu vill jag vinna mig ära. Mången dardanska med svällande barm och mången trojanska torde jag bringa att skria av sorg och med händerna båda torka sig tårarna bort ifrån ungdomsblomstrande kinder. 363 
 
 
 
 
 iliaden 130 140 150 Märka de skola då visst, att jag länge har vilat från striden. Sök ej, du hulda, att hålla mig kvar, ty du gör det förgäves !« Honom då svarte gudinnan, den silverfotade Thetis : »Rätt har du talat, mitt barn. Ej är det en lastelig gärning, att i betrycket stå vännerna bi och dem värja för döden. O men betänk, att i troernas våld din skimrande blanka kopparrustning nu är, och den hjälmomstrålade Hektor prålande bär den kring skuldrorna själv ; men ej länge, det tror jag, skall han stoltsera i den, ty det stundar för honom till döden. Kom då ihåg att ej ännu gå ut i den larmande striden, innan du återvända mig ser och jag står för ditt öga. Tidigt i morgon, när solen går upp, skall jag komma tillbaka, bringande härliga vapen åt dig från guden Hefaistos.« Så hon sade och skildes igen från den älskade sonen ; därpå till havsgudinnorna vänd, sina systrar, hon talte : »Dyken I neder igen i havets rymliga sköte, vänden till fäderneboningen hem och den åldrige havsgud och honom allt förtäljen. Jag själv till den höga Olympen vill nu begiva mig upp, till den konstberömde Hefaistos, att han må giva min son en ovansklig och glimmande rustning.« Så hon sade ; då döko de ner i det böljande djupet, men till Olympen gudinnan, den silverfotade Thetis, gick för att hämta en rustning skön åt den älskade sonen. Hon nu av fötterna bars till Olympen. Achaierna åter under förfärande skri för den mannamördande Hektor flydde och nalkades re’n Hellesponten och skeppen på stranden. Och ej heller de hade förmått att undan ur skotthåll bärga Achilles’ vän, den stupade hjälten Patroklos, ty han ånyo hanns upp av fiendens vagnar och fotfolk, främst dock av Hektor, Priamos’ son, lik elden i styrka. Trenne gånger grep tag i hans fot den strålande Hektor, slitande häftigt däri, och åt troerna ropade högljutt ; 364 
 
 
 
 
 adertonde sången 160 170 180 trenne gånger Ajanterna två med sin kraft och sin käckhet stötte igen honom bort, men beständigt i lit till sin styrka ömsom han rusade an genom vimlet, och ömsom han åter stående blev med ett skri, men vek alldeles icke tillbaka. Såsom när herdarne äro ur stånd att ett hungrande lejon undanjaga från djurets kropp, som det nyligen dödat, sålunda mäktade ej de bepransrade tvenne Ajanter jaga från liket bort den förfärlige Priamossonen. Också han släpat nu bort honom visst till sin eviga ära, hade till Peleus’ son ej den vindsnabbt flygande Iris ilande kommit med bud från Olympen att skynda till striden, skickad av Hera åstad, utan Zeus’ och de övrigas vetskap. Fram till Achilles hon steg och talte bevingade orden : »Upp till striden, Pelid, mer än alla förfärlige kämpe ! Skynda dig hän till Patroklos’ försvar, för vars skull invid skeppen ståndar nu rasande strid, där de hejdlöst mörda varandra, Argos’ modiga män för att värna den stupade döde, troerna åter av lust att till vindomsusade Troja släpa åstad med hans lik ; och ivrigast traktar därefter strålande Hektor, ty lysten han är att från dejliga halsen hugga hans huvud utav och sticka det upp på en påle. Upp, och ligg stilla ej mer ! Må du känna försyn i ditt sinne, för att Patroklos till lek skulle bli för de troiska hundar. Skammen är din, om hans lik under vägen blir skymfat och vanställt.« Henne svarade då snabbfotade hjälten Achilles : »Heliga Iris, vem sände dig hit av de evige gudar ?« Honom svarade då den vindsnabbt flygande Iris : »Hera mig skickade hit, Kronions prisade maka ; ej högtronande Zeus vet därom, och ej heller de andra saliga gudar, som bo på Olympos’ snöiga tinnar.« Henne svarade då den snabbe Achilles och sade : »Hur skall väl jag gå till strids? I fiendens våld är min rustning; 365 
 
 
 
 
 iliaden 190 200 210 220 därtill förbjuden jag är av min älskade moder att strida, innan jag henne ser komma igen och hon står för mitt öga, ty hon har lovat mig då från Hefaistos en lysande rustning. Ingen för övrigt jag vet, vars vapen jag kunde begagna, utom allenast den sköld, som äges av Telamons Ajas ; men jag vill hoppas han kämpar nu själv bland de främste i vimlet, spridande död med sin lans för att värja den fallne Patroklos.« Honom svarade då den vindsnabbt flygande Iris : »Oss är till fullo bekant, att din härliga rustning är tagen. Men träd till graven fram, som du är, och låt troerna se dig, ty de kanhända då rädas för dig och sig hejda i kampen, så att achaiernas modiga folk i sin vånda får andan draga omsider ; om aldrig så kort, blir det ändå en vila.« Så hon sade och ilade bort, snabbfotade Iris. Upp Zeus’ älskling Achilles då sprang, och gudinnan Athene hängde sin tofsbeprydda egid om hans kraftiga skuldror, och med en gyllene sky den höga gudinnan hans huvud kransade om och lät blossa ur den en förbländande låga. Såsom när röken mot etern går upp från befolkade staden fjärran på ensliga ön, som belägras av fiendeskaror ; dagen igenom dess män för sin stad den förskräckliga kampen fresta från murar och torn, men så snart som solen går neder, låga där eldsignalerna tätt och högt upp i luften kasta sitt flammande sken att de omkringboende varsko, om de kanhända till hjälp ville komma ditöver med härskepp : så från Achilles’ huvud steg upp emot himmelen glansen. Fram ifrån muren till graven han steg, men, lydig sin moders sansade råd, han sig blandade ej med de andra achaier. Stående där, han ropade högt, och Athene på sitt håll ropade också ; då fylldes med skräck trojanernas hjärtan. Ty såsom klangen är gäll, när manande skallar en krigslur inne i staden, vars mur blir av mordiska fiender kringränd, lika så gällt var det rop, som av Aiakosättlingen höjdes ; 366 
 
 
 
 
 adertonde sången 230 240 250 och på varenda trojan, när de hörde hans dånande malmröst, bävade hjärtat av ve, och de fagermaniga hästar vände med vagnarna tvärt, ty de anade ont i sitt sinne ; kuskarne miste besinningen all, då kring stolte Pelidens hjässa de sågo i lysande glans med förfärande lågor flamma den eld, som hon tänt, strålögda gudinnan Athene. Trenne gånger där ropade högt över graven Achilles, trenne gånger blev skräck bland trojaner och frejdade hjälpfolk, så att där dödades ock utav egna vagnar och lansar tolv deras ypperste män. Men achaierna hjälten Patroklos bärgade undan med innerlig fröjd från de flygande spjuten och honom lade på bår, och de trogna kamraterna runtom ställde sig, klagande högt, och den snabbe Achilles dem följde. Brännande tårar han göt, då han skådade trogne kamraten ligga på båren som lik, av de spetsiga lansarna sargad. Ack, han ju själv hade sänt honom ut med hästar och vagnar striden till mötes, men fick honom ej med livet tillbaka. Outtröttliga Solen då strax av den vördiga Hera skickades hem mot sin vilja till ro i Okeanos’ flöde. Sålunda Solen gick ner, och achaierna vila sig fingo från sin förfärliga kamp och den allförgörande striden. Troerna också sig då från den långa och häftiga striden drogo tillbaka och spände ifrån sina eldiga hästar och sig församlade sedan till ting, förrn de tänkte på kvällsvard. Stående höllo de ting, och det gittade ingen ibland dem sätta sig ner, ty envar var beklämd, sedan hjälten Achilles hade sig visat igen, som från striderna vilat så länge. Tog då till orda Polydamas först, den förståndige hjälten, Panthoos’ son, för vars blick låg förflutet och kommande öppet. Vän till Hektor han var, och på samma natten de föddes, vida de främste, den ene i strid och den andre i rådslag. Denne besinningsfull tog till orda ibland dem och talte : »Övervägen, o vänner, nu väl ! Ty för min del jag råder, 367 
 
 
 
 
 iliaden 260 270 280 att vi till staden gå in och ej bida gudomliga Eos ute på slätten vid fiendens skepp och från muren så fjärran. Medan Achilles förbittrades än på den höge Atriden, lättare voro då visst att bekriga achaiernas söner. Själv jag då hade min fröjd av att övernatta vid skeppen och låg och hoppades jämt, att vi skulle dem snarligen taga. Nu däremot är jag gripen av skräck för den snabbe Peliden ; ty med sin övermodiga själ skall han icke för striden nöjas med slätten blott, där achaier och troer i mitten drabba från ömse sidor ihop under lika förbittring, utan om själva vår stad, våra älskade viv skall han kämpa. Därför till Ilion ! Lyden mitt råd ! Ty så här skall det tima. Väl har ambrosiska natten nu nyss den snabbe Peliden hejdat, men träffar han oss härute på fältet i morgon, när han i rustningen stormar framåt, då skall mången förnimma, vad för en kämpe han är, och glad skall till Ilion hinna den sig kan frälsa med flykt, men av hundar och gamar skall ätas mången av troerna. Vare mig slikt från öronen fjärran ! Men om vi följa mitt råd, fast det sker med bedrövade hjärtan, ställa vi hären på torget i natt, och staden ju alltid skyddas av murar och torn och av väldiga porten med dörrar höga och glatta och slutande tätt och bommade säkert. Men när i morgon det gryr, då skola vi alla i vapen ställa på tornen oss upp, och vill han då komma från skeppen och omkring murarna kämpa mot oss, så dess värre för honom. Snart skall han vända till skeppen igen, när han eldiga spannet tröttat med allsköns lopp under idelig körning kring staden ; ty att sig bryta därin – så långt skall hans mod icke räcka ; aldrig förstör han vår stad, nej, förr skall han ätas av hundar.« Bister i uppsyn svarade då den strålande Hektor : »Ej är du längre min vän, som till slikt, o Polydamas, råder, som att vi skulle gå hem för att tränga ihop oss i staden. Fingen I ännu ej nog av att spärras bak murarna inne ? 368 
 
 
 
 
 adertonde sången 290 300 310 320 Förr var Priamos’ konungastad ibland dödliga mänskor vida kring jorden beryktad som rik på guld och på koppar ; nu äro vackra klenoderna dock försvunna ur husen, och våra ägodelar i mängd, sedan Zeus blev oss gramse, sålda till Frygien bort och det sköna Maioniens nejder. Men då vid skeppen nu nyss av sonen till listige Kronos gavs mig att segrare bli och achaierna tränga till havet, kom då för folket ej fram, du dåre, med sådana påfund ! Ingen dig lyder ändå, ty jag kommer det icke att tåla. Utan må alla nu lyssna till mig och lyda min maning ! Äten i lägret nu aftonvard, envar i sitt fylke, glömmen ej sedan er vakt, utan hålle sig vaken varenda ! Och må den troer, som har för sitt gods alltför svåra bekymmer, samla ihop det och bringa det hit till gemensam förtäring ; bättre att landsmän njuta därav än achaiernas söner. Men när i morgon det gryr, då skola vi väpnade alla väcka den hetsiga striden igen vid de holkade skeppen. Och är det verkligen sant, att Achilles har rest sig vid skeppen, nå, om han vill, han dess värre det får. Ty aldrig för honom viker då jag ur fäktningens larm, utan modigt till mötes träda jag skall, evad han eller jag skall segrare bliva. Ares är var mans gud ; han förgöraren ofta förgjorde.« Sådant var Hektors tal, och troerna jublade bifall – dårar i sanning, med vettet förgjort av gudinnan Athene. Hektor de höllo ju samtliga med, fast han rådde dem illa, men till Polydamas slöt sig ej en, fast hans råd var förståndigt. Därpå de åto sin aftonvard. Men achaiernas kämpar natten igenom sig jämrade högt och begräto Patroklos. Först Peliden begynte bland dem sin ljudliga klagan, medan på vännens bröst sina mordiska händer han lade, stönande ofta och djupt, som det manomsvallade lejon, sedan ur snåret i skog hjortjägaren stulit dess ungar och utav sorg att ha kommit för sent det nu våndas i själen ; 369 
 
 
 
 
 iliaden 330 340 350 dälderna genomsöker det brått för att rövarens fotspår finna och nå honom själv och är fyllt av den bittraste vrede : så han stönande tungt bland myrmidonerna talte : »Ack, ett förfluget ord jag talade alltså den dagen hemma i Peleus’ sal, för att hjälten Menoitios trösta, då jag hans frejdade son hem till Opus lovade föra, sedan han Troja förstört och bekommit av bytet sin andel. Dock ej allt fullbordas av Zeus, vad människan tänker. Oss blev bägge bestämt, att vi samma jord skulle bloda här uti troernas land, ty ej heller jag själv skall från kriget hälsas i salen igen av Peleus, åldrige hjälten, eller av Thetis, min moder, men här skall mig jorden behålla. Men då jag senare alltså än du, o Patroklos, i graven stiger, så skall jag ej jorda dig förr, än jag Hektor har dödat, dristige mördaren din, och bragt dig hans rustning och huvud ; och jag skall ynglingar tolv nedslakta åt dig framför bålet, troer av ädlaste blod, i förbittring över din bane. Ända till dess skall du ligga här kvar vid de härliga skeppen, och högbarmade troiska mör och dardaniska många skola sig gråtande jämra kring dig både dagar och nätter, kvinnor, dem själva vi vunnit åt oss med vår lans och vår styrka, då vi förstörelse bragt över människors blomstrande städer.« Sade den ädle Peliden och nu sina vänner befallde sätta på elden i hast trefotade, rymliga kitteln, för att så tvätta utav från Patroklos det stelnade blodet. Dessa då ställde på stund badkitteln på lågande elden, göto så vatten däri och kastade bränsle inunder ; lågorna slickade kittelens buk, och vattnet sig värmde. Men när så kokade vattnet och sjöd i den blänkande kitteln, tvättade liket de rent och det smorde med glänsande olja, fyllde dess gapande sår med nioåriga salvor, lade det ner på en bädd och i finaste linne det höljde allt ifrån huvud till fot, med ett snövitt lakan däröver. 370 
 
 
 
 
 adertonde sången 360 370 380 Natten igenom där se’n myrmidonerna runt om Achilles sutto och klagade högt i sin sorg och begräto Patroklos. Vände då Zeus sitt ord till Hera, sin syster och maka : »Lyckats det har dig minsann, stoltblickande, vördiga Hera, att få Achilles på benen igen. Ja, de bålde achaier måtte då vara förvisst dina egna köttsliga söner.« Honom svarade då stoltblickande, vördiga Hera : »Faslige Kronosson, vad var det för ord, som du sade ? Även en dödlig ju titt mot en annan har vunnit sitt syfte, fastän en människa blott och icke så mäktig av rådslag. Säg, hur skulle då jag, som mig kallar den främsta gudinnan, både på grund av min lysande börd, och för det att jag maka nämnes till dig, som härskaren är bland odödlige alla, ej i min vrede mot troernas folk kunna laga dem ofärd ?« Sålunda föllo de ord, som de skiftade där med varandra. Men till Hefaistos’ palats kom silverfotade Thetis, vilket av koppar han själv hade byggt, den haltande guden, oförgängligt och skönt och bland gudaboningar ypperst. Guden hon linkande fann kring bälgarna svettig och ivrig, sysslande just med att smida ett tjog trefotade fyrfat, som skulle runt kring väggarna stå i hans präktiga högsal. Uppå dem alla han gyllene hjul under fötterna anbragt, så att till gudarnes sal av sig själva de lätt kunde rulla och därifrån tillbaka igen, ett under att skåda. Så långt voro de färdiga re’n, men de prunkande grepar fattades än, som han fäste nu på och slog nitar igenom. Medan han detta bedrev med sitt konstförståndiga snille, kom till hans boning gudinnan, den silverfotade Thetis. Tjusande Charis, som trädde just ut i sin glänsande slöja, underskönaste viv till smidesmästaren armstark, varsnade Thetis och tog hennes hand och talte och sade : »Varför kommer du hit till vårt hus, långslöjade Thetis, lika så vördad som kär ? Ty aldrig du kommer här eljest. 371 
 
 
 
 
 iliaden 390 400 410 Men stig nu vidare in, att jag måtte som gäst dig förpläga.« Sade den sköna gudinnan och in henne förde i salen. och henne sitta där bjöd på en stol, som var silverbeslagen, konstarbetad och skön, och en pall var för fötterna anbragt. Därpå hon ropade strax till Hefaistos, frejdade mästarn : »Skynda, Hefaistos, och kom, ty Thetis har ärende till dig !« Henne svarade då den smidesmästaren armstark : »Tänk, att hon gästar mitt hus, den vördade, höga gudinnan, vilken mig frälste, då smärtor jag led efter fallet från höjden, vartill min skändliga moder var skuld; ty hon ville mig gömma, därför att halt jag var. Då skulle mitt hjärta fått lida, hade ej Thetis mig tagit emot och Eurynome även, vilken en dotter är av Okeanos’ kretsande världsflod. Nio år jag hos dem mångfaldiga prydnader smidde, spännen och guldhalsband och öronhängen och armband, inne i grottans valv, och den stora Okeanosströmmen brusade skummande runt däromkring, och ingen bland gudar eller bland dödliga människor fanns, som visste min tillflykt, nej, utan Thetis blott och Eurynome, vilka mig räddat. Hon är nu länd till vårt hus ; ja, då höves mig gälda tillfullo räddningslön för mitt liv åt den lockomsvallade Thetis. Men ställ nu fram för gudinnan du strax av din bästa förplägnad, medan jag själv bär bort mina bälgar och samtliga verktyg.« Sade och pustande reste sig upp ifrån städet så bålstor haltande guden, och brått sig rörde de spinkiga benen. Bälgarna bort ifrån elden han bar, och alla de verktyg, som han vid arbetet haft, i en silverkista han lade, och med en svamp han sitt ansikte se’n och armarna bägge torkade av och sin seniga hals och det håriga bröstet, klädde sin livrock på, tog i handen den stadiga staven, trädde så haltande ut ; och av tärnor stöddes han under, gjorda av guld, fastän liknande just livslevande ungmör. Dessa ha kraft och förstånd i sitt bröst och en talande tunga, 372 
 
 
 
 
 adertonde sången 4 20 430 440 och sina härliga slöjder de lärt av gudinnorna själva. Pustande stödde de härskarens gång, och besvärligt han framskred ända till Thetis och satte sig ner på en glänsande högstol, fattade ömt hennes hand och talade sedan och sade : »Varför kommer du hit till vårt hus, långslöjade Thetis, lika så vördad som kär ? Ty aldrig du kommer här eljest. Tala och säg, vad du vill, och gärna jag gör vad du önskar, blott jag det göra förmår, och om saken allenast är görlig.« Och honom Thetis då svarade strax under rinnande tårar : »Månne en enda det finns bland Olympens alla gudinnor, som har fått lida som jag, o Hefaistos, och sådana sorger nödgats fördraga, som Zeus åt mig framför alla beskärde ? Ensam av havets gudinnor han mig med en dödlig förmälte, Peleus, Aiakos’ son, och tvungen och nödd jag en dödligs kärleksfamning fördrog ; nu ligger han hemma i huset, härjad av ålderdom. Nu ängslas jag åter av annat. Ty mig beskärde Kronion en son att föda och fostra, ypperst i hjältarnes krets. Han sköt upp i mitt hägn som en telning, honom jag vårdade ömt som en planta i bördiga hagen, honom jag sände till Ilion hän på de toftade skeppen för att mot troerna kämpa i krig ; men aldrig jag honom hälsar från kriget igen i Peleus’ konungasalar. Medan han lever och skådar ännu den lysande solen, lider han kval, och jag intet förmår till hans hjälp med att komma. Flickan, som valdes åt honom till lön av achaiernas söner, rycktes igen ur hans famn av den rådande drott Agamemnon. Harmen däröver förtärde hans själ ; dock troernas skaror trängde bak skeppen achaierna in och läto dem sedan slippa ej ut ; och till honom då snart argivernas äldste bedjande kommo och bjödo en mängd av lysande skänker. 373 
 
 
 
 
 iliaden 450 460 470 480 Väl han vägrade då att själv mot fördärvet dem värja, men i sin egen rustning likväl han klädde Patroklos och honom sände till strids med ett följe av krigare många. Dagen igenom de kämpade då vid den Skajiska porten, och på den dagen väl Troja förstörts, om ej guden Apollo hade Menoitios’ modige son efter många bedrifter främst bland de stridande fällt och ära förlänat åt Hektor. Därför jag kommer och famnar ditt knä, om du ville måhända giva min son, som skall leva så kort, en sköld och en stridshjälm och ett par prydliga skenor därtill att spänna om benen jämte en brynja, ty den, som han haft, gick förlorad, då vännen fälldes av troer, och själv nu på jorden han ligger och våndas.« Henne svarade då den smidesmästaren armstark : »Fatta nu tillförsikt och hav inga bekymmer för detta ! Ack att det stode så visst i min makt att för rosslande döden undandölja din son, då hans rysliga öde sig närmar, som det är visst, att han vapen skall få, som skola beundran väcka hos vem som dem ser bland människor alla på jorden.« Sagt, och han Thetis nu lämnade där och gick till sin smedja, vände mot elden bälgarna fort och befallde dem blåsa. Samtliga tjugu då började strax att i ässjorna blåsa, flåsande ut med en växlande kraft sin tändande anda, häftigt ibland, då hans iver var stor, och emellanåt sakta, allt som Hefaistos det önskade just och hans arbete krävde. Outslitelig koppar och tenn uppå elden han lade, lade dit silver och kosteligt guld och därefter på blocket ställde sitt väldiga städ och den mäktiga hammaren sedan tog i sin ena hand och sin smidestång i den andra. Smidde nu först av allt han skölden, den stora och starka, vilken han rundade skönt och försåg med en glittrande sköldrand, flätad av tre lag malm, men av silver han gjorde gehänget. Skölden själv var av fem lag brons, och de skönaste konstverk 374 
 
 
 
 
 adertonde sången 490 500 510 bragte han an på dess skiva i mängd med sitt fyndiga snille. Jorden han först där bildade av och himlen och havet, månen i fullmånsglans och den aldrig tröttnande solen, alla de tindrande stjärnor jämväl, som himlen bekransa, både Plejadernas flock och Hyader och starke Orion ävensom Björnen, den bild, som också de kalla för Vagnen, vilken blott vrider sig runt och ständigt bespejar Orion och är bland stjärnor den enda, som ej i Okeanos badar. Därnäst han bildade av två vackra, befolkade städer, och i den ena var bröllopsfest och glättiga gillen ; brudarna leddes ur fädernas hus vid lysande facklor staden igenom, och klar steg bröllopssången mot höjden ; ynglingar sprungo i svingande dans under flöjters och lyrors livligt ljudande klang, och kvinnorna trädde i dörren ut av husen envar och skådade på med beundran. Menigheten man samlad ock såg till ting uppå torget ; där hade yppat sig tvist mellan tvenne män om en mansbot, medan den ene bedyrade högt, att han allt hade gäldat, och det för folket beskrev, men den andre, att intet han undfått. Bägge de yrkade på att få saken av domaren avgjord. Folket dem bägge höll med och åt vardera ropade bifall ; härolder manade mängden till lugn, och de myndige äldste sutto på glättade säten av sten i den signade kretsen ; stavar de fingo i hand av en ljudligt ropande härold, reste med dessa sig upp, envar i sin ordning, och dömde. Tvenne talenter i guld voro liggande framme i mitten till en belöning åt den, som fällde den rättaste domen. Men kring den andra staden det låg uti rustningar blanka fiendehärar två, som beslutit att antingen staden lägga i grus eller ock tilltvinga sig av den som byte halva den rikedom, som den älskliga staden slöt inne. Staden dock vägrade än och sig rustade hemligt till bakhåll. Kvinnor och växande barn och av ålder försvagade gubbar 375 
 
 
 
 
 iliaden 520 530 540 trädde på murarna upp som försvarare, under det männen samtliga tågade ut med Athene och Ares i spetsen. Bägge de voro av guld, och av guld voro kläderna också, bägge beväpnade skönt och stora – de voro ju gudar –, synliga vitt omkring, men det meniga folket var smärre. Men när de nådde en plats, som tycktes dem passa till bakhåll, invid en flod, som var vattningsplats för all boskap i nejden, lade sig krigarne ner i sin kopparblänkande rustning. Spejare tvenne därefter åt dem ett stycke från folket sutto och vaktade på att se fåren och oxarna komma. Dessa sig visade snart, två vallande herdar dem följde utan att ana försåt och på piporna spelade glada. Knappast de fänaden sett, förrn strax framrusade alla, rövade oxarna bort och de snövitulliga fårens härliga hjordar och dräpte därvid deras vallande herdar. Men då nu fiendens män, där vid lägertorget de sutto, hörde det larm, som kring boskapen var, sina ilande vagnar strax de bestego och jagade dit och brått voro framme. Alla nu ställde sig upp och vid floden drabbade samman, gående löst på varann med de kopparspetsade spjuten. Eris var med, och Skräcken var med och dödens gudinna ; än hon grep som sitt rov någon levande, frisk eller sårad, än genom vimlet hon släpade bort vid foten en dödad ; röd av krigares blod var manteln, hon bar över skuldran. Alla sig rörde och stridde så flinkt som levande mänskor, och om de stupades lik med varandra förbittrade sletos. Därpå han gjorde ett trädesfält med den luckraste mylla ; bördiga fältet var stort, och plöjare många däröver körde med oxarnas spann sina fåror fram och tillbaka. Var gång en vända de kört och igen till begynnelsen hunno, kom det emot dem en man, som dem bägaren räckte i handen, bräddad med ljuvaste vin ; så vände de spannet ånyo, körde längs fårorna bort, men längtade ivrigt tillbaka. 376 
 
 
 
 
 adertonde sången 550 560 570 580 Jorden blev svart, där plogen gick fram, och liknade nygrävd, fastän av guld den var : ett oförlikneligt konstverk. Även en åker han smidde, där hög stod böljande säden ; skördemännen den mejade av med slipade skäror ; tätt för de mejandes hugg föll säden i rader till marken och kärvbindarne bundo den hop i kärvar med stråband ; tre kärvbindare hade bestyr, och de hjälptes av gossar, vilka i mejarnes spår uppsamlade säden i famnen och den langade flinkt. Men ägaren själv ibland folket tigande stod med sin stav invid skåran och gladdes i hjärtat. Under en ek, ett stycke ifrån, tillagades måltid ; tjänare sysslade flinkt kring den slaktade oxen, och kvinnfolk lagade kornmjölsgröt till slåtterkarlarnas middag. Och han en vingård bildade av, som tyngdes av druvor, skön och av glimmande guld, men druvorna tedde sig mörka ; rankorna alla sig lindade där kring stänger av silver. Runtomkring den han lade en grav, som han smidde av blåstål, jämte ett stängsel av tenn, och en enda var stigen till stället, trampad av bärarnes flitiga steg, när de skördade vinet. Jungfrur och ynglingar nu, så lekande glada till sinnes, buro de ljuvliga frukterna hem i flätade korgar. Mitt ibland skaran en gosse där gick, som ur klingande lyran lockade tonerna skönt och den tjusande sången om Linos sjöng med sin barnsliga röst, och de övriga stampade takten, medan de följde med jubel och sång och med dansande fötter. Därpå han danade skickligt en hjord höghornade oxar ; somliga voro av rödaste guld, och av tenn voro andra ; råmande skyndade alla sig ut ifrån fållan på bete längs den sorlande floden, som rann mellan vajande säven. Herdar fyra av guld med fänaden gingo att valla, följda de voro därvid av nio de snabbaste hundar. Men längst framme i fänadens flock två rysliga lejon gripit en råmande tjur, och han släpades, bölande väldigt, 377 
 
 
 
 
 iliaden 590 600 610 redan åstad, och till hjälp framrusade hundar och herdar. Lejonen, sedan de huden flängt upp på den väldiga tjuren, sörplade i sig hans blod och hans innanmäte, och fåfängt hetsade herdarne fram sina hurtiga hundar med tillrop. Dessa förvisso sig aktade nog för att lejonen bita, sprungo väl skällande nära inpå, men väjde så undan. Därpå en betesmark den frejdade mästaren gjorde ; fåren betade där så silvervita i dalen ; stallen och fållorna lågo bredvid och herdarnes hyddor. Och han en ringdans bildade skönt, den frejdade mästarn, liknande den, som fordom en gång i det rymliga Knosos Daidalos smidde med konst åt den lockiga mön Ariadne. Blomstrande ynglingar där och eftersträvade ungmör dansade glada i ring och höllo varandra i handen. Flickornas dräkt var av finaste lin och gossarnes livrock sömmad av prunkande tyg och glänsande nästan som olja. Flickorna buro en krans på sitt hår, och var gosse vid sidan hade en gyllene dolk, som hängde i remmar av silver. Stundom de svingade om i en ring uppå övade fötter, lätt som en krukomakares hjul under mästarehanden, när han till verket sig satt och försöker, om lätt det vill löpa ; stundom de däremot hoppade fram mot varandra i rader. Många sig trängde omkring och på trånadsväckande dansen sågo förtjusta ; en skald sin gudomliga stämma i kretsen höjde till lyrans klang, och två akrobater ibland dem hjulade viga omkring uti mitten, när sången begynte. Sist han bildade av den starka Okeanosströmmen böljande runtomkring längs yttersta randen av skölden. Sedan han färdig nu smitt den stora och väldiga skölden, smidde han hjälten en brynja jämväl, som lyste som elden, smidde en tyngande hjälm, som till tinningen passade noga, konstarbetad och skön och med vajande buske av guldtråd, och av det smidiga tennet han sist benskenorna smidde. 378 
 
 
 
 
 adertonde sången Men sedan samtliga vapnen han smitt, den frejdade mästarn, bar för Achilles’ moder han fram och lade dem neder. Och som en falk hon flög från Olympos’ snöiga tinnar, bärande med sig bort från Hefaistos de skimrande vapnen. 
 
 
 
 
 NITTONDE SÅNGEN Achilles försonad 10 20 Saffranslöjade Eos gick upp ur Okeanos’ böljor ljuset att bringa på nytt åt odödlige gudar och mänskor. Thetis till skeppen då kom med Hefaistos’ lysande skänker. Sonen hon liggande fann med armarna runt om Patroklos, gråtande högt, och kring honom en mängd av hans kämpar i tårar. Trädde då fram i de sörjandes krets den höga gudinnan, tryckte med ömhet hans hand och talade sedan och sade : »Låtom den döde, mitt barn, hur svåra än sorgen oss trycker, ligga, då nu efter gudarnes råd han funnit sin bane. Här, tag emot från Hefaistos en skön och lysande rustning, sådan som aldrig en hjälte ännu kring axlarna burit.« Sålunda talte gudinnan, och ner hon rustningen lade framför Achilles, då klingade högt de strålande vapnen. Rädsla betog myrmidonernas män, och ej vågade någon rikta på vapnen sin blick, utan ryggade. Dock, när Achilles såg dem, han lågade upp än värre av harm, och hans ögon blixtrade fram under brynen så skarpt som en bländande ljungeld, och han i händerna glad höll gudens lysande skänker. Men när han fägnat sin själ av att se på den härliga prakten, strax med bevingade ord han talade så till sin moder : »Moder, den rustningen gav mig en gud, ty sådana konstverk danas av gudarne blott, men aldrig av människohänder. Nu vill till striden jag väpna mig visst, men stor är min oro, att medan borta jag är, skola flugorna in uti såren krypa, som kopparen skar på den tappre Menoitiossonen, yngla där maskar i mängd och styggt vanställa den döde – ack, ty hans anda är flydd – och bringa hans kropp att förmultna.« 380 
 
 
 
 
 nittonde sången 30 40 50 60 Honom då svarte gudinnan, den silverfotade Thetis : »Icke må detta, mitt barn, dig göra bekymmer i sinnet ! Ty från den döde jag själv skall de leda flugornas svärmar söka fördriva, som hava för sed att de fallne förtära ; ja, om han också blir liggande kvar, tills året är ute, bliver dock oförvandlad hans hud eller friskare endast. Kalla nu samman till ting de behjärtade män av Achaia, där säg vreden dig av till skarornas drott Agamemnon, väpna dig oförtövat till strid och kraften dig ikläd !« Sagt, och det oförvägnaste mod i hans hjärta hon ingöt, men på Patroklos ambrosia strax och rodnande nektar stänkte i näsan hon in för att oskadd kroppen bevara. Men utmed havets strand framvandrade hjälten Achilles, höjande väldiga rop, och achaierna bragte på fötter. Även de kämpar, som jämt kvarstannade eljest bland skeppen, alla de styrmän, vilka till rors under seglingen stodo, alla de skaffare ock, som vid skeppen fördelade kosten, dessa nu vandrade också till tings, sedan hjälten Achilles hade sig visat igen, som från striderna vilat så länge. Linkande gingo åstad två frejdade svenner åt Ares, Tydeus’ oförfärade son och den ädle Ulysses, stödda på lansarnas skaft, ty de plågades ännu av såren ; främst uti kretsen de satte sig ner, då de lände till tinget. Sist av alla kom dit härskarornas drott Agamemnon, pinad av såret, som honom helt nyss i den häftiga striden Koon, Antenors son, hade givit med uddiga lansen. Men sedan alla achaiernas män församlade voro, stod i församlingen upp den snabbe Achilles och talte : »Gav det väl ringaste vinst, o Atrid, för någon utav oss, vare sig dig eller mig, att vi båda i sinnets förbittring vredgades så i ett ödande kiv för en flicka allenast ? Ack om hon dödats av Artemis’ pil uppå skeppen den dagen, då jag Lyrnessos förstört och mig korade henne till byte ! 381 
 
 
 
 
 iliaden 70 80 90 Ej skulle sådan en mängd av achaier då bitit i gräset, dräpta av fiendehand, medan jag var utom mig av vrede. Vinsten var Hektors och troernas blott ; men achajiska folket tänker jag länge skall minnas vårt kiv och de kivande båda. Men må det skedda nu vara förbi, hur det också oss kränkte, hjärtat betvinga vi må i vår barm, fast det kostar oss möda. Själv jag lägger min vrede nu av, ty det icke mig höves att oblidkeligt vredgas alltjämt. Välan då, så skynda, kalla på stunden till strids de lockige män av Achaia, att jag må åter, som förr, gå mot troerna fram och försöka, om de ha vidare lust att övernatta vid skeppen. Mången jag tänker dock förr skall bli glad att få sitta och vila, därest han lyckas ur striden att fly för min väldiga glaven.« Sade, och glädjen blev stor hos de benskenklädda achaier över att vreden han sade sig av, den bålde Peliden. Tog då till orda bland dem härskarornas drott Agamemnon, stannande kvar på sin plats och trädande icke i mitten : »Vänner, danaiske män, I Ares’ behjärtade svenner ! Talaren vinne på tinget gehör, och att falla i talet skickar sig ej, ty den vanaste själv blir av sådant förbryllad. Vem kan väl höra hans ord, när församlingen stojar och larmar? Vem kan väl tala ? Den starkaste röst måste komma till korta. Nu till Peliden jag vända mig vill, men I andra argiver, given nu akt på de ord, som jag talar, och märken dem noga. Ofta achaierna re’n mig förebrådde för detta och mig försmädade till ; och min är skulden dock icke, nej, utan Ödet och Zeus och den nattomhöljda Erinnys, dessa det var, som på tinget hos mig en så rasande vrede väckte den dag, då förmäten jag tog från Achilles hans stridslön. Dock, vad skulle jag göra ? För allt ju gudarne råda. Dotter av himmelske Zeus är Skulden, som alla bedårar, denna fördärvliga makt. Hennes fötter de mjukaste äro, ty ej på marken hon går, utan vandrar på människors huvud, 382 
 
 
 
 
 nittonde sången 100 110 120 dårande jordens barn, och alltid så snärjer hon någon. Till och med Zeus hon ju dårat en gång, den man säger i välde högt över gudar och människor stå ; ja, till och med honom Hera med listiga ränker bedrog, fastän endast en kvinna. Det var den dagen Alkmene sin son skulle föda till världen, Herakles gudastark, i det muromkransade Thebe. Zeus med stolthet då talade så till gudarne alla : ›Lyssnen, I samtliga gudar, till mig, och I alla gudinnor, att jag må säga er det, som hjärtat mig bjuder att tala. Eileithyia i dag, förlossningsgudinnan, ett svenbarn bringar i ljuset fram, som skall folken omkring sig behärska och är en ättling av dem, som från mitt blod stammande äro.‹ Tog då till orda med svek i sin håg den vördiga Hera : ›Ej skall du sannspådd bli och ditt ord uppfyllelse vinna. Svär då, välan, du Olympiske Zeus, den högtidliga eden, att den pilten förvisst skall folken omkring sig behärska, vilken skall falla i dag mellan fötterna ner på en kvinna och är en ättling av dem, som från ditt blod stammande äro.‹ Så hon sade, och Zeus, som ej Heras illistighet märkte, eden högtidligen svor ; då var han i sanning bedårad. Men i en stormande fart från Olympos svävade Hera ; snart till achajiska Argos hon kom, där den dygdiga makan bodde till Sthenelos, Perseus’ son, och om henne hon visste, att hon i sjunde månaden gick med en pilt under hjärtat. Pilten, fast ofullgången han var, hon bragte i ljuset, men från Alkmenes bädd höll hon födslogudinnorna borta. Själv hon berättade sedan därom för Kronion och sade : ›Nu, fader Zeus med din lysande blixt, skall du något få höra. Redan är hjälten född, argivernas blivande konung, Sthenelos’ son, Eurystheus vid namn och av Perseus en sonson, alltså din ättling ; ej honom till skam blir att härska i Argos.‹ Sagt, men av bittraste harm blev han gripen djupt i sitt hjärta. Dårskapsgudinnan han strax i huvudets glänsande lockar 383 
 
 
 
 
 iliaden 130 140 150 grep, förgrymmad i håg, och svor den högtidliga eden, att på Olympen ej mer och den stjärnesmyckade himlen skulle hon sätta sin fot, den leda, som alla bedårar. Därmed han svang henne runt och från stjärnesmyckade himlen slungade våldsamt ut, och till människovärlden hon nedföll. Jämt över henne han suckade se’n, så ofta han åsåg sonens försmädliga slit, där han trälade under Eurystheus. Likadant gick det med mig, ty då hjälmomstrålade Hektor fällde argiverna tätt vid de dubbelstävade skeppen, kunde jag aldrig förgäta mitt fel, och hur svårt jag bedårats. Men vad jag felade då, sedan Zeus mig berövat förståndet, vill jag försona igen och betala omätliga böter. Upp då till striden, Pelid, och elda det övriga folket ! Färdig jag står här att giva dig strax de skänkerna alla, vilka Ulysses i går utlovade hos dig i tältet. Om du så tycker, så vänta en stund, fastän lysten på striden, medan de hämtas hit upp från mitt skepp av tjänarne mina, så att du själv må få se, vilka kostliga håvor jag bjuder.« Honom svarade då snabbfotade hjälten Achilles : »Ärorike Atrid, härskarornas drott Agamemnon ! Skänkerna, dem kan du ge, om du vill, såsom billighet kräver, eller behålla ; det ståndar dig fritt. – Låt oss tänka på striden oförtövat, ty icke det hövs, att vi längre här dröja, ödande tiden med ord, medan hämnareverket är ogjort. Såsom Achilles man nu skall få se bland de främste ånyo svinga sin kopparlans och förhärja de troiska leden, så må varenda av er mot sin man ej glömma att strida.« Honom svarade då den mångförslagne Ulysses : »Nej, hur käck du än är, du gudalike Achilles, driv ej achaierna fastande fram emot Ilions murar för att mot troerna slåss, ty ej liten tid skall tumultet vara, så snart som en gång härskarorna drabbat tillsamman och dem en gud besjälar med mod, så de ena som andra ; 384 
 
 
 
 
 nittonde sången 160 170 180 190 utan befall, att achaiernas män sig vid skeppen förfriska både med mat och med vin, ty sådant ger mod och ger styrka. Ej är en man ju i stånd att mot fienden dagen igenom kämpa, tills solen går ner, om han icke har njutit sin föda. Ty om han också hur mycket som helst är besjälad av stridslust, slappna så småningom dock hans lemmar, och hungern och törsten överfalla hans kropp, och stapplande tager han stegen. Men den man däremot, som med vin och med mat har sig mättat, om han än sedan mot fienden slåss ifrån morgon till afton, bliver hans dristiga hjärta sig likt, och han alls ingen trötthet känner i lemmarna förr, än då alla sig draga ur striden. Därför bjud folket att skingra sig åt för att laga sin middag. Skänkerna åter må strax av männernas drott Agamemnon läggas på tinget här fram, så att samtliga män av Achaia få dem med ögonen se och du själv i ditt sinne kan fröjdas. Och bland achaierna träde han fram och svärje dig heligt, att hennes läger han aldrig besteg eller njöt hennes famntag, som är naturligt och lovligt, o drott, så för män som för kvinnor. Och i ditt eget bröst vare hjärtat försonat, Achilles. Men må han fägna dig se’n i sitt tält med det yppersta gille, för att du ingenting alls måtte sakna, som hör till försoning. Du, Agamemnon, du kommer ju så att mer billig och rättvis synas envar, ty ej tadel minsann förtjänar den konung, som vill försona en man, då han själv var den förste att vredgas.« Honom svarade då härskarornas drott Agamemnon : »Son av Laertes, det var mig en fröjd att ditt yttrande höra. Allt har du talat med fog, och allting du lade till rätta. Gärna den äskade eden jag svär, och mitt hjärta det bjuder, och jag ej mened svär inför gudarne. Nu må Achilles stanna så länge här kvar, fast längtande häftigt till striden. Dröjen I övriga samlade ock, tills skänkerna alla hinna hit upp från mitt tält och förlikningen bliver besvuren. 385 
 
 
 
 
 iliaden 200 210 220 Men åt dig själv, o Laertes’ son, ger jag detta i uppdrag : kora de ädlaste ynglingar ut i achajiska hären att från mitt hövdingaskepp nu frakta hit alla de skänker, som åt Achilles vi lovat i går, och att kvinnorna hämta. Och må Talthybios fort ur achaiernas rymliga läger skaffa en fargalt hit att åt Zeus och Helios slaktas.« Honom svarade då snabbfotade hjälten Achilles : »Ärorike Atrid, härskarornas drott Agamemnon ! Hellre på annan tid det er höves att detta besörja, när ifrån häftiga striden en gång blir vila och andrum och uti barmen på mig stridslystnaden ej är så häftig. Sargade ligga på fältet ju än de kämpar, han fällde, Hektor, Priamos’ son, då Zeus honom unnade heder. Och till att äta I manen ändå. Jag själv ville yrka, att nu achaiernas söner på stund i slaktningen tåga utan förfriskning och mat och först när solen går neder laga sin rundliga aftonvard, sedan skammen är hämnad. Förr skall åtminstone jag låta varken dryck eller föda glida i svalget ner, då min vapenbroder är dödad, som nu i tältet hos mig, av den stingande kopparen sargad, ligger med fötterna vända mot dörrn, medan vännerna runtom sörjande sitta. Ej ligger då alls sådant där mig om hjärtat, nej, utan mord och blod och de döendes rosslande jämmer.« Honom svarade då den mångförslagne Ulysses : »Ädle Achilles, du Peleus’ son, bland achaier långt ypperst ! Käckare är du och bättre än jag i att svinga din glaven, och ej så litet ändå, men jag själv dig besegrar i klokhet vida, emedan jag föddes ju förr och har mera förfarit ; därför ditt hjärta fördrage med lugn, att min mening får gälla. Hastigt blir människan mätt på att möda sig uppå ett slagfält, där väl en myckenhet strån av kopparen mejas till jorden, men det med skörden blir klent, när Zeus låter sjunka sin vågskål, 386 
 
 
 
 
 nittonde sången 230 240 250 han som den högste befallaren är över människors örlig. Icke med buken achaiernas män skola sörja de döde. Dagligen stupa ju kämpar i mängd och tätt på varandra ; när skulle alltså det bliva en frist i besvärliga fastan ? Nej, må vi den, som har mistat sitt liv, utan blödiga hjärtan lägga i graven till ro och allenast en dag honom sörja. Alla vi andra, som blivit vid liv i det gruvliga kriget, böra oss styrka med mat och med dryck för att kunna dess bättre kämpa mot fiendemännen vår kamp utan rast eller vila, klädda i kopparbrynjornas värn. Men må ingen i hären dröja att gånga till strids i förväntan på vidare maning. Maningen hören I nu, och det illa skall gå den som efter blir vid argivernas skepp. Nej, käckt må vi alla ihopa mötas i rasande kamp med de hästomtumlande troer.« Sagt, och till följesmän han Nestorssönerna valde jämte Meriones, Thoas och Meges, sonen av Fyleus, och Melanippos jämväl och Kreions son Lykomedes. Hän till Atrid Agamemnons tält de skyndande gingo, och med detsamma som ordet var sagt, så var ärendet fullgjort. Sju trefötter, som lovat det var, de togo ur tältet, gångare tolv jämväl och ett tjog blankskinande kittlar, vidare kvinnor sju, förfarna i härliga slöjder, och som den åttonde sist Briseis med rosiga kinder. Vägde Ulysses så upp av guldet talenterna tio och gick i spetsen tillbaks, och de unge med skänkerna följde. Mitt uppå tinget de bragte dem fram, och Atrid Agamemnon reste sig upp, och Talthybios, lik en evärdlig i rösten, ledde då galten fram och stannade nära till drotten. Därpå Atriden med handen drog ut den dolken, han alltid hängande bar på sin höft invid svärdets väldiga skida ; förstlingsborsten av galten han skar, och med lyftade händer bad han till Zeus, och argivernas män uppå bänkarna sutto tigande, såsom sig bör, och lyssnade alla till drotten. 387 
 
 
 
 
 iliaden 260 270 280 Bedjande talte han så och såg upp emot himmelen vida : »Vittne nu främst mig Zeus, den högste och ypperste guden, vittne mig Jord och Sol och Erinnyer, vilka därnere straffa bland döda envar, som i livet har svurit en mened : aldrig jag någonsin kom med min hand vid den unga Briseis, varken av lystnad att vila i famn eller krävande annat, utan hon oantastad hos mig förblivit i tältet. Svär jag det ringaste falskt, så må gudarne sända uppå mig alla de kval, som de sända envar, som dem kränker med mened.« Sade och galtens strupe skar av med den mordiska kopparn ; kroppen Talthybios tog och i sväljande djupet av havet slungade hän med ett kast till fiskarnas mat. Men Achilles reste sig upp och talade så bland de tappre argiver : »Zeus Allfader, förblindelse stor du på människan sänder. Eljest Atriden förvisst ej bringat i vildaste uppror hela min innersta själ, och aldrig ifrån mig han flickan rånat så obeveklig med våld. Men Zeus har väl velat, att bland achaiernas folk skulle döden tima för många. Gången nu hädan och äten ert mål, att vi sedan må strida !« Talade detta och löste så upp församlingen hastigt. Krigarne skingrade sig och gingo envar till sitt fartyg. Men omkring skänkerna sysslade flinkt myrmidonerna tappre och till Achilles’ hövdingaskepp dem fraktade neder, lade i tältet dem in och kvinnorna läto där sitta ; hästarna drevos av svennerna hän till den övriga hjorden. Unga Briseis då, lik gyllene kärleksgudinnan, när hon Patroklos sargad fick se av de stingande spjuten, föll över honom jämrande ner och med händerna båda sargade barmen och halsen mjäll och sitt dejliga anlet, och under tårar talade så den gudomliga kvinnan : »Hulde Patroklos, o du, som den dyraste var för mig arma ! Här jag dig levande lämnade kvar, då från tältet jag bortgick, nu vid min återkomst jag finner dig, krigarehövding, 388 
 
 
 
 
 nittonde sången 290 300 310 320 liggande död. O, vad kval på kval mig förfölja beständigt ! Ungdomsgemålen, åt vilken jag gavs av min fader och moder, såg jag i strid för vår stad av den stingande kopparen sargad ; bröderna trenne jämväl, som med mig hade moder gemensam, ack, dessa älskade alla jag såg sin förgörelse hinna. Dock, sedan snabbe Achilles min man, den gudomlige Mynes, dödat och härjat hans fädernestad, då kunde du aldrig tåla att se, att jag grät, utan lovade mig att Achilles’ ungdomsmaka få bli, som han skulle på skeppen till Fthia föra att bröllopets fest bland myrmidonerna fira. Därför jag bittert begråter din död, huldsalige hjälte.« Gråtande talte hon så, medan kvinnorna suckade runtom över Patroklos till synes, men mest över egna förluster. Men kring Achilles själv de achajiske drottarne samlats, bedjande honom att äta likväl, men han suckande avslog : »Vänner, jag beder, om någon av er vill mig göra till viljes, manen mig vidare ej att med dryck eller föda mitt hjärta vederkvicka förut, då mig sorgen drabbat så gruvlig ; nej, jag vill vänta tills solen gått ner, och skall ändå ej svikta.« Så han sade och skickade bort de övriga drottar, endast Atriderna stannade kvar och den ädle Ulysses, konung Idomeneus ock samt Nestor och åldrige Foinix. Lindra de ville hans sorg, men lindring hans hjärta ej kände, innan i gapet han kasta sig fick på det blodiga kriget. Minnena strömmade på, och han suckade djupt och han talte : »Olycksalige vän, som bland alla den käraste var mig, ofta beredde mig du i mitt tält en förfriskande måltid, oförtruten och flink, när achaiernas här hade bråttom att gå mot troerna ut med den tåreförvållande Ares. Nu du ligger där sargad och död, nu känner mitt hjärta leda för mat och dryck, fast de finnas därinne i tältet, efter jag saknar ju dig. Ack, värre ej kunde mig hända, icke en gång om jag finge det bud, att död var min fader, 389 
 
 
 
 
 iliaden 330 340 350 vilken i Fthia väl nu månde tårar gjuta av längtan efter sin frejdade son, som borta i främmande landet för den förhatliga Helenas skull mot troerna kämpar, eller att död var min son Neoptolemos, skön som en gudom, vilken på Skyros fostras åt mig, om han än är i livet. Ack, jag tillförene närde det hopp i mitt hjärta beständigt, att här vid Ilion, långt från det hästuppammande Argos, ensam jag skulle förgås, men du hemvända till Fthia och under vägen min son på det snabba och beckade skeppet taga från Skyros med och allt honom visa därhemma, både mitt stora och höga palats och mitt gods och mitt husfolk. Ty det mig anar, att antingen död är Peleus numera eller ock ännu vid tynande liv, men kvald i sitt hjärta, härjad av ålderdom och förbidande ständigt med ängslan sorgebudet, då höra han får om mig, att jag stupat.« Gråtande talte han så, och drottarne suckande stodo, medan de mindes envar, vad de efterlämnat i hemmet. Men när Kronion dem sörjande såg, betogs han av ömkan, och med bevingade ord han talade strax till Athene : »Barn, du har alldeles övergett den lysande hjälten ! Kommer Achilles då icke dig alls i tankarna längre ? Se, hur han sitter nu där framför stammarna höga av skeppen, sörjande vännen alltjämt, medan alla de övriga redan gått till sitt middagsmål, och själv vill han ingenting smaka. Skynda dig därför åstad och ambrosia ljuvlig och nektar gjut honom in uti bröstet, att ej han må gripas av hunger.« Sagt, och Athene, re’n ivrig förut, blev eggad av orden. Snabb som en vingutspännande falk med sitt klingande jaktskri, flög hon från himmelen ner genom etern. Achaierna redan väpnade sig uti lägret till strid ; och gudinnan i bröstet göt på Achilles nu in ambrosia ljuvlig och nektar, för att ej gnagande hunger hans knän skulle komma att slappna. Själv till sin mäktige faders palats hon vände tillbaka, 390 
 
 
 
 
 nittonde sången 360 370 380 medan achaierna strömmade fram från de toftade skeppen. Som när från Zeus snöflingorna tätt nedvirvla om vintern, kalla och piskade fram av den klara och isiga nordan, sålunda myllrade ut i den tätaste ström ifrån skeppen hjälmar med präktigt lysande glans och sköldar med buckla, brynjor av starkaste plåt och stadiga, glimmande askspjut. Skenet mot himmelen steg, och ett leende gick över jorden vida omkring av kopparens glans, och inunder dem marken dånade väldigt av krigarnes steg ; och mitt bland de sina drog sig Achilles rustningen på med gnisslande tänder och ett par ögon, som sprutade eld, och hans hjärta i barmen kände olidliga kval, och på troerna häftigt förgrymmad klädde han gudagåvorna på, som smitts av Hefaistos. Benen han omgav först med de vackra och blänkande skenor, dem han vid anklarna fäste ihop med spännen av silver ; därpå han bröstet sig gärdade om med den skyddande brynjan, hängde om skuldrorna se’n det silvernaglade svärdet, hamrat av koppar, och tog på sin arm den stora och starka skölden, som kastade fjärran sin glans som den lysande månen. Som när för seglare ute på hav det lysande skenet syns av en flammande eld, som högt uppå bergen vid kusten brinner i herdarnes tjäll, medan själva de ryckas av stormen från sina kära med våld över djupet, där fiskarna simma : likaså gick det ett sken genom etern upp från Achilles’ sköna och konstarbetade sköld. Och han hjälmen den tunga lyfte och satte på hjässan, och klart som en tindrande stjärna lyste den prunkande hjälm, omfladdrad av svajande guldhår, vilka Hefaistos yvigt och tätt hade fästat på käglan. När han fått rustningen på, han sig prövade, hjälten Achilles, om han spänt lagom den åt, så att lemmarna rörde sig ledigt ; och såsom vingar kände han dem, och de lyftade hjälten. Därpå han fädernelansen drog ut ur dess skyddande hölster, tung och stadig och lång, den ingen av alla achaier 391 
 
 
 
 
 iliaden 390 400 410 420 mäktade svinga, förutom allen den bålde Achilles, lansen av Pelions ask, som Cheiron förärat hans fader, huggen på Pelions topp att till bane för hjältarne bliva. Men Automedon re’n jämte Alkimos ledde i oket eldiga hästarna, selade på bröstgjordarna vackra, lade dem betslet i mun och stramade tömmarna bakåt, bindande fast dem vid stolen ; och fort sin glänsande piska hjälten Automedon tog och stod med ett språng uppå vagnen. Strax efter honom steg upp fullväpnad den bålde Achilles, och såsom Solen, Himmelens son, han sken i sin rustning. Därpå med skallande röst till sin faders hästar han ropte : »Xanthos och Balios, frejdade barn av harpyan Podarge, varen nu bättre betänkta än sist på att bringa er körsven hem i behåll till danaernas här, då vi mättat vår stridslust ; lämnen ej död honom liggande kvar som Patroklos på fältet.« Svarade honom inunder sitt ok snabbfotade Xanthos, hästen, och sänkte sitt huvud mot jord, så att yviga manen svallade ut ifrån okets ring och rörde vid marken ; talförmåga han fick av den liljearmade Hera : »Ja, nog bringa vi nu dig levande åter, Achilles, dock, förgörelsens dag är dig nära, men vållande därtill äro ej vi, utan skickelsen hård och den mäktige guden. Heller ej ringaste tröghet hos oss eller långsamhet gjorde, att av de troiske män drogs rustningen av på Patroklos, utan den mäktige gud, som föddes av lockiga Leto, slog honom främst bland de stridande ned och gav äran åt Hektor. Vi, ja vi kunde väl springa i kapp med den stormande västan, vilken man säger är lättast på fot, men för dig, o Achilles, stadgade ödet, att falla du skall för en gud och en dödlig.« När han så vitt hade talt, Erinnyerna hämmade målet. Suckande svarade då snabbfotade hjälten Achilles : »Xanthos, vi siar du döden för mig ? Det behöver du icke. 392 
 
 
 
 
 nittonde sången Själv till fullo jag vet, att min lott är att falla i Troja, fjärran från fader och moder huld. Men jag vilar ej ändå, innan jag tumlat med troerna om, tills de ledas vid striden.« Sagt, och han skriande styrde nu främst sina stampande hästar. 
 
 
 
 
 TJUGONDE SÅNGEN Gudarnes kamp 10 20 Så sig achaierna väpnade där vid de buktiga skeppen omkring dig, o Pelid, du fejdomättlige kämpe, under det troernas här stod rustad på höjden av slätten. Zeus befallde då högst ifrån klyftuppfyllda Olympos Themis att gudarne kalla till råd, och gudinnan till alla skyndade kring och församlas dem bjöd hos Zeus i hans boning. Ingen blev borta av floderna mer än Okeanosströmmen, ingen av nymferna heller, som bo i de ljuvliga lunder, nere i flodernas källor och inne i grönskande dälder. Men sedan lända de voro till Zeus’ Skysamlarens boning, sutto i skimrande hallen de ner, som åt Fader Kronion hade Hefaistos byggt med sitt konstförståndiga snille. Alltså de samlade voro hos Zeus, och ej heller Poseidon vägrade Themis gehör, men ur havet kom upp till de andra, satte i mitten sig ner och frågade Zeus om hans vilja : »Säg, vitblixtrande Zeus, vi du gudarne kallat till rådslag ? Har du kanhända i sinnet en plan med achaier och troer ? Ty mellan dessa på närmaste håll uppflammar nu striden.« Svarade då molnskockaren Zeus och sade till honom : »Rätt, jordskakande gud, har mitt hjärtas mening du gissat, och vi jag kallat er hit. Jag dem ömkar ännu i det sista. Själv blir häruppe jag sittande kvar på en ås av Olympos ; där skall det bliva min lust att se på ; men I övrige gudar gången nu hän, tills I kommen dit ner bland achaier och troer ; given åt bägge er hjälp, envar som det lyster hans sinne. Ty får Achilles mot troerna slåss efter önskan och ostörd, skola de icke det minsta bestå mot den snabbe Peliden. Även tillförne de flyktade jämt, om de blott honom sågo ; 394 
 
 
 
 
 tjugonde sången 30 40 50 60 nu, då han därtill harmas så vilt för sin stupade stridsbror, räds jag, att muren han störtar omkull mot skickelsens vilja.« Talade Kronos’ son och väckte förfärliga kampen. Gudarne gåvo till striden sig av, men med söndrade sinnen : Hera gick hän till achaiernas skepp jämte Pallas Athene, dit begav sig jämväl jordskakaren starke Poseidon, dit med sin klyftiga själ den välsignelsebringande Hermes, även Hefaistos med dem i stoltserande lit på sin styrka linkande följde, och brått sig rörde de spinkiga benen. Men till troernas folk gick Ares med fladdrande hjälmplym, Foibos med svallande hår och Artemis, bågens gudinna, Leto och Xanthos jämväl och den ljuvligt leende Kypris. Under det gudarne höllo sig än från de dödlige fjärran, mäkta då yvdes achaiernas folk, sedan hjälten Achilles hade sig visat igen, som från striderna vilat så länge ; men allt troernas folk i lemmarna darrade häftigt, då med förfäran de skådade nu den snabbe Peliden, där han i rustningen sken, lik mannaförgörande Ares. Dock, när sig gudarne blandade in i de dödliges vimmel, rasade eggande Eris med makt, och Athene sitt härskri höjde, och ömsom vid graven hon stod tätt utanför vallen, ömsom från havets brusande strand hennes ropande genljöd ; Ares på motsatt håll, lik svarta orkanen att skåda, eggade troerna upp med sitt skri, än uppifrån borgen, än invid Simoeis springande kring på Kallikolone. Så de odödlige hetsade vilt de fientliga härar samman och stodo ock själva på väg att bekämpa varandra. Med ett förfärande brak lät gudars och människors fader rulla sin åska i skyn, allt medan därnere Poseidon skakade jorden vid och bergens resliga tinnar. Runtom skälvde då allt, det källbevattnade Idas fötter och toppar och troernas stad och achaiernas flotta ; och under jorden blev skuggornas drott Aidoneus förfärad 395 
 
 
 
 
 iliaden 70 80 90 och sprang från tronen skrikande upp i sin ångest, att jorden över hans huvud nu skulle bli bräckt av den starke Poseidon, och att för gudar och dödlige män bleve synlig hans boning, unken och rysansvärd och för gudarne själva en fasa. Sådant ett buller det var, då de evige möttes i striden. Och där timade nu, att till kamp mot drotten Poseidon Foibos Apollo steg fram med de vingade pilar i handen, medan mot Ares steg fram strålögda gudinnan Athene och mot Hera steg Artemis fram, som åt gyllene sländan glädes och pilar och larmande jakt, Fjärrskjutarens syster. Räddaren Hermes, välsignelsens gud, gick fram emot Leto, och mot Hefaistos bröt fram djupvirvlande, mäktiga strömmen, Xanthos av gudarne nämnd, men av människor kallad Skamandros. Så voro gudar mot gudar i strid. Men den snabbe Achilles brann framför allt av begär att i drabbningen mötas med Hektor, Priamossonen, vars blod han fikade efter att giva Ares att läska sig med, sköldbärande krigareguden. Rakt mot Peliden likväl nu folkupphetsaren Foibos eggade hjälten Aeneas åstad och mod honom ingöt, medan han rösten tog an av Priamossonen Lykaon ; honom var alldeles lik Zeussonen Apollo och sade : »Säg, Aeneas, du troiske drott, vad blev det av hotet, som du lät falla en gång bland troernas furstar vid bägarn, att du till envigeskamp skulle gå mot Peliden Achilles ?« Honom Aeneas då svarade strax och talte och sade : »Priamos’ son, hur kan du väl mig, då jag icke är hågad, mana till slikt som att mötas i kamp med den käcke Peliden ? Icke för första gången i dag jag den snabbe Achilles skulle då möta, ty redan en gång han mig jagat från Ida ner med sin lans, då han överföll våra betande hjordar och tog Lyrnessos och Pedasos in, men jag själv av Kronion räddades undan, som skänkte mig kraft och smidiga knäveck. 396 
 
 
 
 
 tjugonde sången 100 110 120 Eljest jag hade förgjorts av Achilles’ hand och Athenes, vilken gick före med segrande hjälp och förmanade hjälten att med sin kopparlans förgöra leleger och troer. Därför må aldrig en man sig fördrista till kamp mot Achilles. Honom står jämt en av gudarne bi och beskyddar mot döden ; därtill så flyger hans glaven så rakt och ej stannar i farten, innan den fastnar i fiendens kropp. Men ville en gudom jämna i striden vår lott, ej skulle han lätt mig besegra, skröte han ock att från huvud till fot vara skapad av koppar.« Honom då svarade sonen av Zeus, den höge Apollo : »Hjälte, så bed även du till de alltid varande gudar ! Ty det ju heter om dig, att av dottern till Zeus Afrodite föddes du, medan Achilles är född av en ringare moder : dotter den ena till Zeus, havsåldringens dotter den andra. Därför grip käckt honom an med ditt spjut och låt dig för all del icke av pockande ord eller hotelser skrämma tillbaka.« Sagt, och ett flammande mod hos skarornas herde han ingöt. Fram från de främste han steg i sin blänkande rustning av koppar. Icke dock osedd alls av den liljearmade Hera trädde Anchises’ son mot Peliden i kämparnes vimmel, utan hon kallade gudarne fram omkring sig och talte : »Övervägen I två, Poseidon och Pallas Athene, uti ert sinne nu väl, vad slut månde bliva på detta. Där går Aeneas fram i sin blänkande rustning av koppar rakt mot Peliden till kamp och är eggad av Foibos Apollo. Låtom oss själva, välan, som vi stå, honom driva tillbaka, eller må jämväl någon av oss nu gå hän till Achilles och honom fylla med kraft och låta ej mod honom fattas, att han må veta och se, att av himmelens ypperste gudar älskad han är, och att de däremot vanmäktiga äro, som ha för vana att troernas folk beskärma i kriget. Alla vi kommo ju ner från Olympen att här uti striden blanda oss in, för att ingenting ont må från troerna hjälten 397 
 
 
 
 
 iliaden 130 140 150 drabba i dag, men se’n må han lida, vad skickelsen spunnit in i hans levnadstråd, i den stunden han föddes av modern. Men om en gudomsröst för Achilles ej detta förkunnar, skall han betagas av skräck, då en gud honom möter i striden, därför att fruktansvärd för en dödlig är gudarnes åsyn.« Henne svarade då jordskakaren starke Poseidon : »Hera, förivra dig icke så där, ty det höves dig icke. Mig åtminstone likar det ej, att vi, som i välde äro de yppersta, hetsa till strid de övrige gudar. Nej, låt oss hellre då själva gå hän och uppå en kulle sätta oss litet ifrån ; och de dödlige striden må sköta. Bryter dock Ares i fäktningen in eller Foibos Apollo, eller de hindra Achilles och ej honom unna att strida, då skola också vi själva på stund i den hetsiga kampen storma emot dem, och fort, vill jag tro, skola striden de lämna och till Olympen fly hem till de övriga gudarnes samkväm, tvungna tillbaka med våld av vår övermäktiga handkraft.« Sade, och därmed i spetsen han gick, svartlockige guden, följd av de andra, åstad till den högt uppkastade ringvall, som var åt Herakles byggd av troernas folk och Athene, för att han dit skulle fly och för havsvidundret sig rädda, var gång det störtade fram och drev hjälten från stranden till slätten. Där jordskakaren satte sig ner och de övrige gudar och sig en ogenomtränglig sky kring axlarna höljde ; men motsides de andra på brynet av Kallikolone satte sig, Foibos, kring dig och kring stadsförhärjaren Ares. Sålunda sutto de där uppå varsin sida och anslag välvde, men tvekade dock att den smärteförvållande striden själva begynna ; men Zeus satt befallande högst på Olympos. Slätten blev alldeles full av kämpar och krigarevagnar, runtom av koppar den sken, och av stegen dånade jorden under falangernas marsch. Men tvenne de ypperste kämpar 398 
 
 
 
 
 tjugonde sången 160 170 180 190 möttes i härarnas mellanrum med en brinnande stridslust, hjälten Aeneas, Anchises’ son, och den ädle Achilles. Först gick Aeneas hotande fram ; på den väldiga hjälmen nickade busken, och skölden, sitt värn i den stormande striden, höll han för bröstet fram, och kopparlansen han svängde. Och ifrån motsatt sida sprang fram till hans möte Peliden, mordiska lejonet lik, när från bygden karlarna mangrant nalkas att taga dess liv ; till en början ej aktande faran, går det sin vanliga gång, men när en av de unge med spjutet träffat, då drar det ihop sig till språng, och dess gapande käftar fraggas, och stönanden gå ur dess bröst ifrån modiga hjärtat, medan med svansen det piskar och slår sina sidor och länder, allt för att hetsa dess mera sig själv till den mördande striden, tills det omsider far rasande an med gnistrande ögon för att förgöra en man eller själv mot spjuten förblöda : sålunda drevs av sitt manliga mod och sitt hjärta Achilles framåt till mördande kamp mot den oförsagde Aeneas. Men när de skyndande fram hade hunnit varandra helt nära, talade först av de två snabbfotade hjälten Achilles : »Varför trädde du ända hit fram ifrån mängden, Aeneas, gången så långt ? Förvisso mot mig är du lysten att kämpa uti det hopp, att en dag få bland hästomtumlande troer Priamos’ spira i hand. Men om ock du mig lyckades fälla, aldrig fördenskull åt dig ger Priamos konungaspiran ; söner han äger ju själv, och hans sinne är fast och ej virrigt. Eller vill troernas folk dig förära den yppersta jordlott, vacker och bördig på frukter och säd, till att äga och bruka, därest du lägger mig ner ? Dock svårligen lär du det göra. Ty jag vill tro, att jag redan en gång dig förjagat med lansen. Minnes du ej, när i flygande fart och med hastiga fötter ned utför Idas berg jag körde dig bort, då du ensam vallade korna ? Då vände du dig ej alls under flykten. Hän till Lyrnessos du flyktade rädd, men jag staden förstörde, 399 
 
 
 
 
 iliaden 200 210 220 stormande efter ; med mig var Athene och fader Kronion. Kvinnorna förde jag bort, då jag frihetens dag dem berövat ; du dock räddades undan av Zeus och de övrige gudar. Men jag tror icke han skyddar dig nu, som du kanske förmenar. Därför jag råda dig vill, att du drar dig tillbaks och i hopen gömmer dig undan och aktar dig för att mig träda till mötes. Gör det, förrn döden dig når ! Av sin skada må dårarne lära.« Honom Aeneas då svarade strax och talte och sade : »Hoppas dock aldrig, Pelid, att med ord mig skrämma tillbaka, som om jag vore en pilt ! Lätt kunde jag själv, om jag ville, både dig svara med hånande ord och tala förmätet. Bägge varandras ätt och varandras föräldrar vi känna genom de åldriga sägner vi hört ifrån dödliges läppar ; mina du lika så litet har sett, som jag dina har skådat. Men dig säger man vara en son av den frejdade Peleus och utav Thetis född, skönlockiga dottern av havet ; under det åter jag själv från den ädelsinte Anchises yves att stamma och äger till mor Afrodite, gudinnan. Alltså av dessa de ena i dag eller också de andra skola begråta sin son, ty allenast med barnsliga later skiljas vi ej, som jag tror, för att vända tillbaka ur striden. Men om du mera vill höra därom, skall jag gärna förtälja, att även du måtte känna min ätt, som är känd av så många. Först blev Dardanos avlad av Zeus, skysamlaren höge ; han har Dardania byggt, ty på slätten var Ilions kungsstad ännu ej byggd och av mänskor bebodd, utan folket då bodde nere på foten ännu av det källbevattnade Ida. Dardanos födde därnäst Erichthonios, mäktige drotten, vilken den rikaste var av dödliga mänskor på jorden. Trenne tusende ston åt honom på ängarna bette, prålande alla med föl, som omkring dem hoppade ystra. Boreas själv blev förälskad en gång i de betande stoen och till en kolsvart hingst sig förbytte och parades med dem ; 400 
 
 
 
 
 tjugonde sången 230 240 250 dräktiga vordna därav, tolv fålar åt honom de födde. Dessa, så ofta de dansade fram på den bördiga jorden, rörde vid spetsarna blott uppå axen och bröto dem icke ; men när de dansade fram över havets väldiga ryggar, snuddade hovarna knappt vid de skummiga böljornas kammar. Men Erichthonios avlade Tros, den troiske drotten ; Tros hade frejdade sönerna tre : Assarakos, Ilos och Ganymedes, så fager att se som de salige gudar, vilken den skönaste var av dödliga mänskor på jorden och av de evige rövades bort åt Kronion till munskänk, blott för sin skönhets skull, att han måtte bland gudarne dväljas. Därnäst av Ilos blev född Laomedon, frejdade hjälten, och av Laomedon se’n Tithónos, Priamos, Lampos, Klytios även och sist Hiketáon, en telning av Ares. Men av Assarakos Kapys blev född och av honom Anchises och av Anchises jag själv, men Hektor av Priamos föddes. Nu har du hört, av vad släkte och blod som jag yves att stamma. Tapperheten kan Zeus hos människan öka och minska, så som han finner för gott, ty den evige härskar med allmakt. Dock, låt oss längre ej tala härom och som jollrande piltar spilla vår tid, då i mitten vi stå av den brinnande striden. Smädelser stå oss ju bägge till buds i sådana massor, att ej en hundraroddare ens kunde frakta den lasten. Tungan löper så lätt på de dödlige, tankar så många trängas i själen, och rymden är vid för de flygande orden, men som du ropar i skog, så svarar det också ur skogen. Dock vad behöves det väl, att vi två skola här med varandra kivas och träta med skymfliga ord och bete oss som kvinnfolk vilka, när sinnesfrätande groll har väckt deras ilska, mitt ut på gatan förfölja varann med ett myller av skällsord, sanning och lögn om vartannat i fläng, såsom vreden befaller. Ej skall från mandomsdåd du vända min håg, hur du ordar, innan mot mig du har prövat en dust. Välan då, så skynda ! 401 
 
 
 
 
 iliaden 260 270 280 Låt oss med kopparspjuten på stund försöka varandra !« Sade och slungade nu sitt väldiga spjut mot hans stora, strålande sköld, och den klingade högt för den träffande udden. Men med den seniga armen sin sköld ifrån livet Achilles hade i ängslan sträckt fram, ty han trodde, att hjälten Aeneas lätt skulle genomborra dess plåt med det väldiga spjutet, och som en dåre betänkte han ej i sitt hjärta och sinne, att de ovanskliga vapen, som skänkts av de salige gudar, giva ej efter så lätt eller splittras av dödlige kämpar. Och nu ej heller hans sköld av Aeneas’ mäktiga spjutstång bräcktes, ty hejdad den vart av guldet, den eviges gåva ; två lag plåtar den genombröt, dock voro där ännu trenne, ty fem på varandra han smitt, den haltande guden, ytterst av koppar två och av tenn de innersta tvenne och så ett enda av guld, och av detta blev hejdat hans askspjut. Sände därefter Achilles åstad långskuggande lansen rakt på Aeneas och träffade då i den rundade skölden nära dess yttersta rand, där kopparskivan var tunnast och med det tunnaste läder beklädd, och tvärs genom plåten stormade Pelions ask, och det klingade ljudligt i skölden. Hjälten Aeneas sig hukade ner och höll skölden i vädret, gripen av ängslan, men över hans rygg flög lansen och stod där borrad i jorden ner, men på mannavärjande skölden splittrades läder och plåt, och han själv, fast lansen han undslapp, darrande stod där av skräck, för att kastet träffat så nära. Skum blev hans blick av det bittraste kval. Men den snabbe Achilles eggade svärdet drog ut och rusade an i sin iver med ett förfärande skri ; då grep Aeneas en fältsten, stor, så att tvenne männer den ej skulle mäktat att lyfta, slika som män äro nu, men lätt han svängde den ensam. Och nu Aeneas förvisst på den stormande träffat med stenen antingen hjälm eller sköld för att värja fördärvet ifrån sig, 402 
 
 
 
 
 tjugonde sången 290 300 310 320 och nu Peliden förvisst med sitt svärd honom livet berövat, om dem ej varsnat i tid jordskakaren, starke Poseidon. Strax han talade då till de salige gudar och sade : »Ack, mitt hjärta betages av sorg för den ädle Aeneas, som för Peliden väl snart lär stupa och vandra till Hades, då som en dåre han lytt fjärrskjutande guden Apollo, fast honom denne beskyddar ej alls mot det hemska fördärvet. Varför skall hjälten så svårt utan eget förvållande lida endast för andras skull ? Han ju alltid behagliga offer bringat åt salige gudar, som bo i himmelens rymder. Upp, låt oss själva, välan, honom undanrycka från döden, så att ej också Kroniden blir vred, ifall hjälten Achilles dödar en sådan man ; och hans öde vill ock, att han räddas, för att ej Dardanos’ ätt må förgås utan spår eller telning. Aldrig Kroniden har någon så högt som sin Dardanos älskat bland de sönerna alla, han fött med dödliga kvinnor. Redan är Priamos’ ätt för Kronion ju vorden förhatlig ; nu skall Aeneas, den kraftige drott, över troerna härska och hans söners söner jämväl genom kommande tider.« Honom svarade då stoltblickande, vördiga Hera : »Eftersinna du själv i din själ, jordskakare starke, antingen frälsa du vill från den hotande döden Aeneas eller ock lämna den ädle att dö för Peliden Achilles. Ty vi bägge en ed vid de fruktansvärdaste makter svurit i gudarnes krets, jag själv och Pallas Athene, att vi förgörelsens dag skola aldrig från troerna värja, ej om så hela det troiska land i förhärjande lågor flammade, stucket i brand av achaiernas krigiska söner.« Knappt hade detta han hört, jordskakande guden Poseidon, innan han skyndade hän genom striden och lansarnas vimmel dit, där Aeneas var och den frejdade sonen av Peleus. Genast ett skymmande töcken han göt på Peliden Achilles över hans ögon och ryckte så ut den kopparbeslagna 403 
 
 
 
 
 iliaden 330 340 350 lansen av Pelions ask ur skölden, som bars av Aeneas ; lansen han kastade ner för Achilles’ fot, men från jorden lyfte Aeneas han högt och slungade hän genom luften, och över mängden av krigares led, över hästar och vagnar hjälten Aeneas flög ifrån gudens väldiga händer, tills han på yttersta flygeln kom ner av den larmande striden, där Kaukonerna ämnade just framrycka till kampen. Trädde till honom då fram jordskakaren, starke Poseidon och med bevingade ord till honom talte och sade : »Vem är den himmelske gud, som förblindar dig så, o Aeneas, och dig befaller att träda till kamp mot den stolte Peliden, som både starkare är och mer älskad av salige gudar ? Nej, du skall vika tillbaka, så snart som du möter Achilles, för att du ej, innan skickelsen vill, måtte hamna i Hades. Men när Achilles har funnit sin död och fullkomnat sitt öde, då må du oförfärad gå fram bland de främste och kämpa, ty av de andre achajiske män skall ingen dig fälla.« Sade och lämnade där efter denna förmaning Aeneas och från Achilles’ ögon förspred det gudomliga töcknet. Denne då såg sig omkring med stora, förvånade ögon och i sin häpnad talade så till sitt manliga hjärta : »Ack, en mäkta förunderlig syn mina ögon få skåda ! Lansen där ligger på jord, men mannen är icke att varsna, vilken jag kastade på i min ivriga traktan att döda. Sålunda även Aeneas var kär för odödlige gudar, fastän jag trodde, att bara på skryt han försäkrade detta. Nå, farväl då med honom ! Ej alls lär han vilja sig åter mäta med mig, då han nu var så glad att få slippa från döden. Fram nu, välan ! Jag vill egga till kamp de danaiske kämpar och gå de övriga troer till livs för att se, vad de duga.« Sade och längs utmed lederna sprang och dem manade alla : »Stån icke mera så långt ifrån troerna, käcke achaier ! Gån dem på livet man emot man, med en flammande stridslust ! 404 
 
 
 
 
 tjugonde sången 360 370 380 Det är omöjligt för mig, hur kraftig jag också må vara, sådan en massa att komma till livs och slåss med dem alla. Icke ens Ares, som ändå är gud, eller Pallas Athene mäktade hinna till strids överallt, innan krafterna tröte. Dock vad någonsin mäkta jag kan med händer och fötter och med min styrka, det lovar jag för skall ej fattas det minsta. Tvärs genom fiendehären jag far, och jag tänker, att ingen troer skall känna sig glad, som kommer i håll för min glaven.« Så var hans maningsrop. Men till troerna strålande Hektor ropade överljutt och lovade gå mot Achilles : »Modige troiske män, förskräcken er ej för Peliden ! Jag kunde också väl strida med ord emot gudarne själva, dock omöjligt med spjut, ty de högste långt starkare äro. Så skall ej heller Achilles vart ord kunna sätta i verket, utan fullborda en del och få lämna det övriga halvgjort. Honom till mötes jag går, om hans arm än vore som elden, ja såsom elden hans arm, och hans mod som blänkande järnet.« Så var hans maningsrop. Då ryckte med lyftade lansar troerna fram, och med skallande rop härskarorna möttes. Trädde Apollo till Hektor då hän och talte till honom : »Hektor, ej träde du vidare alls mot Achilles i tvekamp, utan förbida i stridens tumult bland mängden hans anfall, att han ej träffa dig må med sin lans eller hugga med svärdet.« Sade ; och Hektor tillbaka sig drog in i kämparnes skara, slagen av skräck, då han rösten förnam av guden, som talte. Och nu Achilles, besjälad av mod, mot troerna framsprang, skriande fasansvärt, och först han Ifition fällde, som var Otrynteus’ son och en hövding för krigare många, född av en dejlig najad åt stadsförhärjarn Otrynteus borta i Hydas bördiga land invid snöiga Tmolos. Just som han stormade fram, Achilles jagade lansen mitt i huvudet in, så att detta blev alldeles kluvet. Tungt han i marken föll, och jublande ropte Achilles : 405 
 
 
 
 
 iliaden 390 400 410 420 »Ligg där, Otrynteus’ son, du fruktansvärdaste kämpe ! Här har du funnit din död ; din vagga, den stod vid Gygaias sjö, där din fädernegård och fädernejordarna ligga, sköljda av Hyllos med fiskrik ström, och av virvlande Hermos.« Jublande talte han så, men Ifitions ögon av mörker höljdes, och vagnarnas hjul, där han låg längst framme i striden, sönderskuro hans kropp. Demoleon, hjälten Antenors manlige son, var den näste, som föll ; Achilles med lansen honom i tinningen stack genom kopparkindade hjälmen ; hjälmen för stöten ej höll, utan kopparudden igenom trängde och splittrade skallen jämväl, och hjärnan därinom blodades alldeles ner, och han stupade mitt i sitt anlopp. Och på Hippodamas se’n, som hoppade ner ifrån vagnen för att fly undan hans arm, han rände sin lans in i ryggen. Livet han andades ut, och han vrålade likasom tjuren vrålar, som runt i en krets kring Helikas mäktige skyddsgud släpas av ynglingars flock, och Poseidon fröjdas vid synen ; likaså vrålade han, då sin manliga anda han uppgav. Därpå med lansen han for mot Priamos’ son Polydoros, ynglingen sköne, som fadern ej alls velat släppa i kriget, efter den yngste till åren han var av alla hans söner och den han älskade mest. Han besegrade alla i snabblopp ; nu som en pilt för att visa, hur flink han var till att löpa, sprang bland de främste han kring, tills han mistade ljuvliga livet. Ty när han rände förbi snabbfotade hjälten Achilles, denne stack lansen mitt i hans rygg, där med gyllene spännen gördeln var häktad ihop, och där pansaret var som fördubblat. Tvärs genom kroppen gick kopparens udd och ut genom naveln; jämrande sjönk han på knä och höljdes av blånande dödsnatt och höll med händerna kvar sina tarmar, segnande neder. Men när då Hektor fick se Polydoros, sin köttslige broder, hur han till jorden sjönk och i händerna höll sina tarmar, svartnade allt för hans syn, och han kunde ej längre fördraga 406 
 
 
 
 
 tjugonde sången 430 440 450 att stå så fjärran ifrån, utan rakt mot Achilles han framsprang, svingande häftigt sin lans och lik blossande eld. Men Achilles knappt honom såg, förrn han häftigt spratt till och jublande ropte : »Ha, där är mannen, som vållat min själ den bittraste smärta, han som har dödat min käraste vän. Ej skola vi längre gömma oss skyggt för varann uppå stridens blodiga gator.« Sade och ropade, bister i blick, till den strålande Hektor : »Nalkas bara, att snärjas dess förr i förgörelsens snara !« Oförfärad gav honom till svar den strålande Hektor : »Hoppas dock aldrig, Pelid, att med ord mig skrämma tillbaka, som om jag vore en pilt ! Lätt kunde jag själv, om jag ville, både dig svara med hånande ord och tala förmätet. Väl jag din tapperhet vet, och att jag står vida dig efter ; dock den saken ju vilar förvisst i gudarnes sköte, om icke jag, fastän sämre än du, skall dock med ett lanskast taga ditt liv, ty ock jag har en lans, som är uddig i spetsen.« Sade och svängde sin lans och den slungade av. Men Athene blåste på lansen och vände den av ifrån bålde Peliden blott med den saktaste pust, och tillbaka till strålande Hektor flög den och föll framför fötterna ner. Och därefter Achilles störtade häftigt fram i sin iver att Hektor förgöra, skriande fasansvärt ; men Apollo då räddade denne lätt, som en gudom kan, och fördolde i tätaste molnsky. Trenne gånger sprang an med sin lans den snabbe Achilles, trenne gånger han träffade blott den packade molnskyn ; men när den fjärde han stormade an, så stark som en gudom, då med bevingade ord han ropade häftigt och sade : »Slapp du nu åter från döden, din hund ! Ty nära i sanning var dig fördärvet, men återigen har dig räddat Apollo, vilken du beder väl till, förrn du vågar dig in ibland spjuten. O men jag råkar dig säkert en gång och på dig gör en ände, efter väl också jag själv har av gudarne någon till bistånd. 407 
 
 
 
 
 iliaden 460 470 480 Nu mot de övriga vill jag åstad, vem helst jag kan träffa.« Sade, och mitt genom halsen sin lans han stötte på Dryops ; denne för fötterna stupade död, och han lät honom ligga. Nu på Filetors son, den reslige, tappre Demuchos, stötte han lansen i knät och hämmade flykten och sedan genom ett hugg av sitt väldiga svärd honom bragte om livet. Och mot Laogonos se’n och Dardanos, söner av Bias, stormade häftigt han fram och stötte dem båda av vagnen, sedan den ene med lansen han fällt och den andre med svärdet. Tros, en son av Alastor, sprang fram och bad under knäfall att såsom fånge bli spard och få undanslippa med livet och bli förskonad från död, efter lika de voro i ålder : – dåren, som icke förstod, att Achilles ej var till att blidka ; mild av hjärtat den mannen ej var eller blödig till sinnes, utan av hetsighet full. Men Tros för att tigga förskoning famnade knäna ; dock hjälten sitt svärd honom stötte i levern ; levern ur sidan gled ut, och det mörka och strömmande blodet fyllde den sårades sköte, och natt omhöljde hans ögon, medan han miste sitt liv. Men Achilles mot Mulios framsprang och honom stötte i örat sin lans, så att udden av koppar genom det andra kom ut. Och Echeklos, son av Agenor, mitt över huvudet gav han ett hugg med det väldiga svärdet ; klingan av rykande bloden blev varm, och på krigarens ögon lade sig dödens skymmande natt och det mäktiga ödet. Och på Deukalion se’n, där armbågssenorna nertill samlas, där rände han in sin lansudd tvärs genom armen. Häpen Deukalion dröjande stod med armen förlamad, seende för sig sin död, och Achilles med svärdet då avhögg halsen, och huvudet for i sin hjälm utåt marken, och märgen fram ur kotorna spratt, och utsträckt låg han på jorden. Därpå mot Peiroos’ son, den frejdade Rhigmos, han framsprang, vilken från Thrakiens bördiga land var dragen i kriget, och med sitt slungade spjut honom träffade nederst i livet, 408 
 
 
 
 
 tjugonde sången 490 500 så att av vagnen han föll ; Areïthoos åter, hans körsven, fick, då han hästarna vände till flykt, mellan skuldrorna lansen, neder av vagnen han föll, och hästarna skyggade skrämda. Som när förhärjande eld genom djupa dälderna rasar uppe bland bergen, förbrända av sol, och det brinner i tjocka skogen och lågorna yra omkring för den virvlande blåsten : så for han fram överallt med sitt spjut, så stark som en gudom, fällande man efter man, och på marken flödade bloden. Som när en man, som har okat ihop bredpanniga oxar, låter på logens golv dem tröska det mognade kornet ; ledigt det skiljer sig ut under bölande oxarnas fötter : så framför bålde Achilles’ vagn hans stampande hästar trampade både på sköldar och lik, och på vagnen blev axeln sölad inunder av blod, och på stödjestången kring vagnsstoln sprutade blodstänk upp från hästarnas stampande hovar och ifrån hjulen jämväl. Men Peliden att vinna sig ära stormade framåt, sölad av blod på de krossande armar. 
 
 
 
 
 TJUGUFÖRSTA SÅNGEN Kampen vid floden 10 20 Men när de kommo till vadet, som är i den virvlande Xanthos, floden som rinner så skönt och av Zeus den odödlige föddes, skilde Achilles dem åt och drev somliga hän över slätten in emot staden, den väg, där achaierna bävande flyktat dagen förut, då mot dem framstormade strålande Hektor ; dit i förvirring de strömmade hän, dock Hera i vägen bredde det tjockaste moln, som hämmade flykten. De andra, trängda till floden ner, den silvervirvlande, djupa, störtade i med bedövande larm, och böljorna fräste, stränderna runtom skallade högt, och de själva med nödrop simmade hit och dit, i virvlarna snurrande runtom. Som när en gräshoppsvärm, av häftiga lågorna ansatt, fladdrande flyr till en flod och den outtröttliga elden sveder dem, blossad så plötsligen upp, och de dimpa i vattnet : så blev av skräck för Achilles i hast djupvirvlande Xanthos fylld i sin brusande ström med ett myller av hästar och kämpar. Där uppå stranden sin lans Zeusättade hjälten lät kvarstå, mot tamariskerna stödd, och sprang i, så stark som en gudom, endast med svärdet i hand och betänkt på förskräckliga bragder. Runt omkring sig han högg, och gruvliga rosslingar ljödo under hans mördande svärd, och av blod rödfärgades vattnet. Såsom när övriga fiskar av skräck för den stora delfinen flykta och fylla de innersta vrår i den skyddande hamnen, efter han glupande äter dem upp, så många han träffar : likaså troerna flydde med skräck i den mäktiga strömmen, in under strändernas brant. Men då armarna tröttnat att hugga, valde i floden han ut tolv levande troiska svenner till att försoningen bli för den fallne Menoitiossonen. 410 
 
 
 
 
 tjuguförsta sången 30 40 50 60 Dem drog ur floden han upp, från besinningen skrämda som råkid, band deras händer på rygg med de välutsnidade remmar, vilka de efter sin sed över flätade brynjorna buro, och dem lämnade se’n åt de sina att föra till skeppen. Själv han stormade framåt på nytt i sin iver att mörda. Nu han Lykaon, en son till Priamos, Dardanos’ ättling, mötte, som flydde från floden. En natt utgången på strövtåg hade han själv honom släpat med våld ur Priamos’ trädgård, där vid ett fikonaträd han sorglös stod och med kniven telningar skar för att göra av dem uppå vagnen en stödstång ; oförmodat då kom till hans ofärd hjälten Achilles. Denne lät honom på skepp till det välbefolkade Lemnos föra till salu, och där blev han köpt av en son till Iason ; men av Eetion, Imbros’ drott, sin redlige gästvän, köptes han fri för betydande pris och blev sänd till Arisbe ; därifrån flyktad i lönn, kom han åter till fädernehuset. Elva dagar han fröjda sig fick ibland älskade fränder, kommen från Lemnos igen, men på tolfte dagen en gudom gav honom åter Achilles i våld, som skulle den unge sända till Hades ner, hur gärna han än ville slippa. Knappt honom varsnade nu snabbfotade hjälten Achilles obetäckt, utan hjälm eller sköld och lansen förutan – ty alltsammans på marken han slängt under flykten från floden, plågad av rinnande svett och i knäna förlamad av trötthet –, förrän förbittrad han talade så till sitt manliga hjärta : »Ack, en mäkta förunderlig syn mina ögon få skåda ! Nu jag tror då minsann, att de modige troer, jag dödat, skola stå upp igen från det underjordiska mörkret, såsom nu denne är kommen igen och fördärvelsen undgått, som till det heliga Lemnos blev såld, och ej hejdade honom svallande havets djup, som tvingar så mången tillbaka. Men välan då, så skall han jämväl få att smaka min lansudd, 411 
 
 
 
 
 iliaden 70 80 90 för att förnimma jag må i min själ och veta det säkert, om han ock sedan skall slippa så lätt eller honom behålla näringsalstrande jorden, som kvar den starkaste håller.« Uti de tankar han stod. Då nalkades honom Lykaon ångestfull för att famna hans knän, ty av hela sitt hjärta ville han slippa den rysliga död och förgängelsens mörker. Genast sin väldiga lans snabbfotade hjälten Achilles höjde till stöt, men han böjde sig ner, sprang inunder och famnen slog om hans knän, medan över hans rygg gick lansen och stod där borrad i jorden ner och fikade än efter hullet. Nu med sin ena arm om Achilles’ knän han sig klängde och med den andra i lansen höll fast och släppte den icke och med bevingade ord till Achilles talte och sade : »Vid dina knän jag dig ber! Dig förbarma, Achilles, och skona! Akta du bör mig, o drott, som en hjälpbegärande skyddsling, ty hos dig jag smakade först av gudinnan Demeters håvor den dag, du till fånga mig tog i vår ansade trädgård. Och du lät föra mig bort till det heliga Lemnos och sälja, fjärran från fader och släkt, och jag köptes för hundrade oxar. Nu vill jag köpa mig fri tre gånger så dyrt. Det är tolfte dagen allenast i dag, se’n jag lände till Ilion åter efter mångfaldiga kval, och det grymma ödet nu redan bragt mig igen i ditt våld. Jag för Zeus är väl vorden förhatlig, efter han gav mig på nytt i din hand, och till kortaste levnad månde min moder mig fött, Laothoe, dotter av Altes, åldrige drotten, som styr Lelegernas krigiska stammar och i det bergiga Pedasos bor vid Satnioeis’ stränder. Dennes dotter vart en av Priamos’ många gemåler ; söner födde hon två, och oss vill bägge du mörda. Redan den ene du dräpt, Polydoros, gudarnes like ; främst bland vårt fotfolk stupad han är för din vässade glaven ; nu skall du här bli mitt eget fördärv, ty jag hoppas ej mera 412 
 
 
 
 
 tjuguförsta sången 100 110 120 undanslippa din hand, då en gud mig fört i din närhet. Dock vill jag säga en sak, som jag beder dig lägga på hjärtat : spara mitt liv, ty på mödernet ej är jag broder till Hektor, han som har dödat din vän, den hjärtemilde och starke.« Sålunda Priamos’ strålande son till den snabbe Achilles talte med bedjande ord, men ett omilt svar fick han höra : »Tala ej, dåre, om lösen till mig ; dina ord kan du spara. Förr, innan ännu sin skickelsestund hade hunnit Patroklos, då var jag snarare böjd för att troerna någon förskoning visa, och många jag levande tog och lät fjärran försälja ; nu ej en enda likväl skall undanslippa för döden, sedan en gud honom gett i mitt våld framför Ilions murar, ingen av samtliga troer och minst av Priamos söner. Därför så dö även du, min vän ! Varför klaga så häftigt ? Även Patroklos dog, som dig överträffade vida. Skåda mig själv, vilken hjälte jag är, så reslig och fager ; ädlaste fader mig fött, och till moder jag har en gudinna ; ändå förbida ock mig den mäktiga Moiran och döden. Kommande varder den gryningsstund eller kväll eller middag, då även mig en man skall i drabbningen livet beröva, träffande mig med sin lans eller ock med en pil ifrån strängen.« Sade. Då domnade hjärta och knän med ens på Lykaon, lansen han släppte ur hand och med båda armarna bredda segnade hop, men Achilles drog ut det eggade svärdet och genom nyckelbenet det stack invid halsen, och hela dubbeleggade klingan sjönk in, och framstupa på jorden fallen han låg, medan bloden rann ut och fuktade marken. Honom Achilles i foten då tog och slängde i floden, och med bevingade ord han jublande ropte och sade : »Ligg nu bland fiskarna där, som skola dig bloden av såret slicka helt misskundslöst. Ty ej skall din vördade moder klagande lägga ditt lik uppå bår, nej i stället Skamandros virvlande bära dig ner till havets rymliga sköte. 413 
 
 
 
 
 iliaden 130 140 150 Mången fisk på sin färd skall till mörka och krusade ytan taga ett språng för att äta på dig vitglänsande fettet. Stupen, I troer, blott än, tills vi hinna till heliga Troja, I under bävande flykt, och jag själv med förgörelsen bakom. Ej skall er floden ens, den silvervirvlande, sköna, rädda, åt vilken I tjurar i mängd ju offren av gammalt, och i vars virvlande ström I störten ock levande hästar. Nej, utan ömkligen skolen I dö, till dess att I alla sonat Patroklos’ blod och achaiernas gruvliga jämmer, vilka vid skeppen I nedergjort, då jag höll mig från striden.« Så han sade ; men floden blev vred i sitt hjärta på allvar och i sitt sinne nu tänkte uppå, hur han skulle från kampen stävja Peliden och värja utav ifrån troerna döden. Då sprang Achilles fram, i sin häftiga iver att döda, med långskuggande lansen i hand mot Asteropaios, sonen till Pelegon båld, som av breda Axiosströmmen och Periboia var född ; hon var Akessamenos’ äldsta dotter, och henne i famn slöt djupa och virvlande floden. Alltså mot honom Achilles sprang fram, men ur floden till mötes steg han med tvenne spjut, och mod göt in i hans hjärta Xanthos, som vredgad var för de mördade ynglingar alla, vilka Achilles dräpt i hans ström utan ringaste misskund. När de nu skyndande fram hade hunnit varandra helt nära, talte till honom först snabbfotade hjälten Achilles : »Vem och vadan är du, som djärves att träda emot mig ? Söner av olycksaliga blott gå min glaven till mötes.« Svarade Pelegons lysande son och sade till honom : »Peleus’ modige son, vi frågar du efter min härkomst ? Fjärran ifrån jag är, från Paioniens bördiga rike, och är som hövding följd av paioniske kämpar med långspjut. Detta den elfte dagningen är, se’n jag lände till Troja. Vet, att jag leder min ätt från den breda Axiosströmmen, floden, vars vatten det skönaste är, som rinner på jorden. 414 
 
 
 
 
 tjuguförsta sången 160 170 180 190 Pelegon hette hans son, berömd för sitt spjut, och av denne, säger man, föddes jag själv. Dock, nu låt oss strida, Achilles !« Så han talte med hot. Då höjde den ädle Achilles lansen av Pelions ask, men ett spjut i vardera handen Asteropaios svang, ty hans vänstra var flink som den högra ; och med det ena han råkte hans sköld, men udden ej skölden bräckte, ty hejdad den blev av guldet, den eviges gåva ; och med det andra han rispade lätt hans arm invid högra handen, och bloden spratt ut, men spjutet flög bort över hjälten och bet i marken sig fast och fikade än efter hullet. Sände därefter Achilles åstad rakflygande lansen, spännande hela sin kraft för att Asteropaios förgöra ; miste han kastade dock och träffade brinken av stranden så att i denna for in hans askspjut ända till mitten. Då drog Peliden ut från sin sida det eggade svärdet och for den andre till livs, som försökte med seniga handen rycka Achilles’ lans ur jorden, men orkade icke. Trenne gånger han riste den hårt i sin väldiga iver, trenne gånger hans styrka gav tappt, men han ville dock ännu böja och bryta utav Aiakidens väldiga askspjut ; dock, honom dräpte Achilles förut med svärdet på närhåll ; ty han i buken högg till invid naveln, och tarmarna alla vällde på jorden ut, och av mörker den rosslandes ögon höljdes ; men över hans bröst sig störtade genast Achilles, drog honom rustningen av och jublande talte och sade : »Ligg du där! Det är vanskligt minsann att med starke Kronions söner sig mäta i strid, om ock ättling man är av en flodgud. Såsom din ättefader du nämnt bredströmmande floden ; jag kan berömma mig av att från Zeus allsvåldige stamma. Fader till mig är den mannen, som styr Myrmidonernas rike, Peleus, Aiakos’ son, och till Aiakos Zeus var ju fader. Minns, att Zeus är för mer än de floder, som rinna till havet, 415 
 
 
 
 
 iliaden 200 210 220 och Zeus’ ättlingar alltså för mer än flodernas söner. Här står ju också dig bi en betydande flod, om nu hjälpa alls han förmår, ty omöjligt det är mot Kronion att strida. Ej kan med honom sig ens Acheloos, den mäktige, mäta, ej i sin väldiga kraft den djupa Okeanosströmmen, fast ifrån honom det är, som floderna alla och havet flyta och källorna alla på jord och brunnarna djupa. Denne han bävar likväl för den höge Olympierns blixtar och hans förfärliga tordönsbrak, när det skallar från himlen.« Sade och ryckte så upp sin kopparlans utur brinken och lät den fallne där liggande bli, som han livet berövat, sträckt uppå sanden och sköljd av det mörka och skimrande vattnet. Kommo då myllrande fram kring liket ålar och fiskar, vilka med giriga bett avgnagde på njurarna fettet. Nu han förföljde med hast Paioniens stridsvagnskämpar, som voro stadda på flykt längs stranden av virvlande floden, sedan i blodiga stridens tumult sin ypperste kämpe stupa de sett för Pelidens hand och förgörande klinga. Där han Thersilochos drap och Astypylos sedan och Mydon, Ainios, Mnesos och Thrasios se’n och till slut Ofelestes ; och nu den snabbe Achilles väl fler av Paionerna dödat, om ej i mänskogestalt djupvirvlande floden till honom talat förgrymmade ord och ropat från virvlande djupet : »Främst bland människor alla i kraft och tillika i illdåd är du Achilles, ty jämt dig gudarne själva beskydda. Om dig Kronion beskärt, att du samtliga troer skall döda, driv dem då bort ifrån mig och föröva på fältet din mordbragd! Fullt är redan av stupades lik mitt älskliga flöde, ej är jag längre i stånd att välva min bölja mot havet, packad med lik som jag är ; ty förgörande rasar din glaven. Därför, välan, så hör upp ! Du förfärar mig, väldige härdrott.« Honom svarade då snabbfotade hjälten Achilles : 416 
 
 
 
 
 tjuguförsta sången 230 240 250 »Ja, Skamandros, du ättling av Zeus, ditt bud vill jag lyda. Icke jag slutar dock upp att de trotsiga troerna mörda, innan till staden jag drivit dem hän och fått Hektor i tvekamp pröva, om denne skall mig, eller jag skall honom betvinga.« Sade och rusade hän efter troerna, stark som en gudom. Men till Apollo då talade så djupvirvlande floden : »Ve oss, du son av Zeus, med din silverbåge på skuldran ! Intet du aktat Kronions beslut, fastän ivrigt han bjöd dig troerna skydda och vara till hjälp, tills skymmande kvällen sänkte sig äntligen ner och beskuggade bördiga fälten.« Sagt. Men från strandens brink den spjutberömde Achilles mitt i hans fåra sprang ut ; men vilt uppbrusade floden, virvlande sjöd han i hela sitt djup och tumlade liken, vilka i myckenhet lågo däri, av Achilles förgjorda ; dessa han vräkte i land med ett vrålande sådant som tjurens, men dem som levde, dem räddade han i sitt dejliga flöde, gömmande undan dem väl inom virvlarna djupa och stora. Vågen med brusande dån sig tornade upp kring Achilles, drabbade häftigt ner på hans sköld och lät icke hans fötter finna ett säkert stöd. I ett almträd, resligt och lummigt, fattade hjälten då tag, men trädet med rötterna uppryckt föll och rev brinken med och blev liggande tvärs över floden såsom en hämmande damm i dess våg med de yviga grenar, helt nedstörtat däri. Men Achilles ur virvlarna uppsprang och över slätten flög hän uppå ilande fötter förfärad. Mäktige guden ej slutade dock, utan rusade efter med svartglänsande svall för att stävja från mödande kampen Peleus’ gudomlige son och från troerna värja fördärvet. Undan Achilles sprang och var före så långt som ett spjutkast, liknande örnen i fart, den mörkbefjädrade jägarn, som ibland fåglar den starkaste är och den snabbaste även ; så han störtade fram, och hans kopparbrynja kring bröstet skramlade fruktansvärt ; och åt sidan han vek och för floden 417 
 
 
 
 
 iliaden 260 270 280 flydde, men denne med brusande larm kom rullande efter. Som när en vattnande man ifrån mörka och skimrande källan leder en rännil ut för att vattna plantering och trädgård och med sin hacka i hand bortröjer vart hinder ur rännan ; vattnet då rinner där fram, så att kiselstenarna alla vältras på bottnen åstad, och därefter för sluttningen brådstört flödar det sorlande ner och förbi sin ledare hinner : sålunda upphann jämt den böljande strömmen Achilles, fastän så hurtig han var, ty en gud är för mer än en mänska. Och så ofta som där snabbfotade hjälten Achilles ville stå floden emot för att röna, om honom förföljde alla de evige gudar, som bo i himmelens rymder, sköljde med vågorna stora den himlaammade floden över hans axlar på stund ; och han hoppade högt ifrån marken, ångestfull i sin själ, ty den vilt påströmmande floden mattade ut hans knän och rev jorden för fötterna undan. Då såg Peliden mot himmelen upp och klagande utbrast : »Evige Zeus, att ej e n ibland gudarne gitter mig arme frälsa från floden ! Jag gärna ju se’n skulle allting fördraga. Icke en annan är vållande dock av de himmelske gudar, utan min moder huld, som med svikliga ord har mig dårat, då hon förkunnade mig, att jag skulle vid Ilions murar komma att mista mitt liv för Apollos ilande pilar. Ack att mig Hektor förgjort, som är Ilions ypperste telning ! Då för en hjältes hand jag hade fått dö som en hjälte. Nu blev min lott att i jämmerlig död utan ära gå under, dragen av böljorna ner, såsom herdegossen om vintern ryckes av strömmen bort, som han övervadar med svinen.« Talade så. Men Poseidon med hast och gudinnan Athene trädde helt nära till honom då fram i människoskepnad, fattade honom i hand och begynte att lugnande tala. Först tog till orda av dem jordskakande guden Poseidon : »Sluta då, Peleus’ son, att så gruvligen darra och bäva ! 418 
 
 
 
 
 tjuguförsta sången 290 300 310 320 Sådana hjälpare har du i oss bland de himmelske gudar, Pallas Athene och mig, och Zeus har oss givit sitt bifall. Ingalunda ditt öde det är att gå under i floden ; snart skall han sjunka till vila igen, som du själv skall bli varse. Och nu ett dugande råd till dig själv, om du ville det följa : vila ej händerna förr från den allförgörande striden, förrän du inne har stängt inom Ilions frejdade murar alla de troer, som lyckas att fly ; men när Hektor du dödat, vänd då till skeppen igen. Vi beskära dig seger och ära.« Så de talte och gingo så hän till de övrige gudar, medan Achilles, besjälad med mod av de eviges maning, trängde på slätten fram. Den var översvämmad av vatten, präktiga vapen i mängd, som de stupade kämparne burit, flöto omkring ibland lik, och högt han lyftade knäna, under det rakt emot strömmen han sprang, och ej hejdade honom väldiga floden, ty stor var den kraft, honom skänkte Athene. Ej lät Skamandros dock vila sin harm, utan endast dess mera vart på Peliden han vred och svallade högre och rysligt tornade vågorna upp och till Simois ropade ljudligt : »Broder, nu gäller för oss att den mannens styrka gemensamt stävja, ty annars han snart skall den stora Priamosstaden grusa, ty troerna hålla ej stånd emot honom i striden. Därför nu skynda till hjälp och med vattnet ur källorna uppfyll hela din strömbädd fort och låt samtliga bäckarna svälla, torna upp vågorna högt och vältra med brakande dunder stockar och stenar åstad, att vi måtte den rasande stävja, som har nu överhand och försöker att gudarne härma. Icke lär alls likväl honom båta hans kraft eller fägring eller den rustningen skön, som väl kommer att nere på bottnen ligga i gyttja begravd. Och Peliden själv skall jag också överhölja med sand och häva på honom i massa snäckor och kiselgrus, och achaierna skola ej benen mäkta att samla ur all den dy, som jag hopar på honom. 419 
 
 
 
 
 iliaden 330 340 350 Där skall han hava sin vård, och det lärer ej bliva av nöden att honom resa en hög, när achaierna fira hans gravöl.« Sade och svallade högt och for brusande fram mot Achilles, sköljande med sig fragga och blod och de dödades kroppar. Vågen med fräsande skum på den himlaammade floden reste sig jättehög och var färdig att gripa Peliden. Högt skrek Hera då till i sin ångest, att hjälten Achilles skulle bli nedersköljd av den stora och virvlande floden, och till Hefaistos, sin älskade son, hon brådskande ropte : »Upp till strid, lamfotade son ! Ty vi tänkt, att en värdig fiende vore att möta för dig den virvlande Xanthos ; därför nu skynda till hjälp och låt se dina blossande lågor ! Själv att väcka jag går blekskimrande sunnan och västan, att de från havet må störta sig fram i en rasande stormil, sprida förtärande glöden omkring och förbränna till aska troernas vapen och män. Du själv längs stranden av floden träden bränn upp, gör för Xanthos det hett och låt dig för all del ej av bevekande ord eller hotelser hålla tillbaka. Hämma ej heller din rasande kraft, förrn mig du hör ljudligt ropa dig till, men hejda då strax otröttliga elden.« Sagt ; och Hefaistos då skickade fram den blossande elden. Först uppå slätten den flammade upp och förbrände de döda, vilka där lågo i mängd, förgjorda av hjälten Achilles. Slätten blev torr överallt, och det skimrande vattnet var hämmat. Såsom när nordanvinden om höst nyvattnade hagen torkar så hastigt igen, och trädgårdsmästaren glädes, sålunda torkade slätten i hast och förbrändes de döda. Därpå mot floden själv han vände sin lysande låga ; brinnande stodo med ens tamarisker och almar och vide, brinnande cypergräset jämväl och vassen och klövern, vilka där växte i mängd kring strömmens behagliga flöde. Ålar och fiskar, som summo däri, voro stadda i vånda, och de sig tumlade häftigt omkring i det dejliga vattnet, 420 
 
 
 
 
 tjuguförsta sången 360 370 380 efter de plågades hårt av Hefaistos’ glödande anda. Mäktiga floden själv kom i brand, och han ropte och sade : »Ingen av gudarne mäktar bestå mot dig, o Hefaistos, jag ej heller vill kämpa mot dig, som du flammar i lågor. Sluta blott upp, och må troerna strax av den bålde Achilles drivas ur staden. Vad sköter väl jag om att kriga och hjälpa ?« Så han talte i brand, och sjudande svällde hans flöde. Såsom en sjudande kittel, som står över blossande elden, kokande fettet isär av ett gödsvin, allt vad den hinner, stänkande bubblor omkring och med torraste bränsle inunder : sålunda kokade floden av eld och bubblade vattnet. Rinna han gitte ej mer, utan stannade, pinad av glöden genom den sluge Hefaistos’ kraft, men till Hera han ropte ivrigt med bedjande röst och talte bevingade orden : »Hera, vi skulle din son mitt flöde väl mera än andras komma och pina ? Ty jag har mot dig långt mindre förbrutit, än vad de övriga alla ha gjort, som troerna bistå. Men jag skall sluta förvisso nu jag, ifall du så bjuder, och må han sluta han med, och svära jag skall dig tillika, att jag förgörelsens dag skall aldrig från troerna värja, ej om så hela det troiska land i förhärjande lågor flammade, stucket i brand av achaiernas krigiska söner.« Men när hon hörde hans ord, den liljearmade Hera, strax till Hefaistos, sin älskade son, hon ropte och sade : »Sluta, Hefaistos, mitt frejdade barn, ty det höves dig icke att för de dödliges skull den odödlige plåga så gruvligt.« Sagt, och Hefaistos släckte då ut sina blossande lågor, under det vågen igen rann ner i den dejliga floden. Sedan nu Xanthos’ kraft var kuvad, höllo sig dessa stilla, ty Hera, så vred hon än var, höll bägge tillbaka. Men bland de övriga gudar bröt ut en hård och förfärlig ävlan, ty hjärtat i bröstet på dem blott andades tvedräkt. Samman de stötte med brak, och under dem dånade jorden, 421 
 
 
 
 
 iliaden 390 400 410 420 runtom skallade himmelens valv, och Kronion det hörde, där på Olympos han satt, och hjärtat av innerlig glädje log i hans bröst, då han såg, hur gudarne drabbade samman. Länge de höllo sig ej från varann ; sköldbräckaren Ares rände i spetsen och rusade fram mot Pallas Athene, hållande kopparlansen i hand, och ropade hånligt : »Etterfluga, vi hetsar på nytt du de evige samman, hejdlöst fräck, som du är, och besjälad av argaste iver ? Minnes du ej, när du eggade upp Diomedes Tydiden till att mig stinga och själv inför allas ögon i lansen tog och den styrde mot mig, så att dejliga huden blev uppflängd? Nu tror jag ändå, att böta du skall för det myckna, du gjort mig.« Sade och stötte så till på den fransbehängda egiden, gruvliga skölden, som icke ens Zeus kan bräcka med blixten ; där henne stötte nu till med sin lans blodsölade Ares. Pallas tillbaka då steg och med seniga handen en fältsten grep, som på slätten låg väldig och svart och med skrovliga kanter, vilken av forntidsmän till en åkerskillnad var ditsatt, träffade därmed den stormandes hals, och domnad han nedföll, täckande tegar sju i sitt fall, och hans hår blev i stoftet sölat, och rustningen klang. Då skrattade Pallas Athene, och med bevingade ord hon jublande talte och sade : »Dåre, förvisso du aldrig betänkt, hur högt jag i krafter kan mig berömma mot dig, då du vågar dig mäta i styrka. Lid nu det skäliga straff, som din moders förbannelser vållat, som är dig gramse och lagar dig ont, för det att du svikit bålde achaiernas folk och försvarar de trotsiga troer.« Och som hon talade, vände hon bort sina strålande ögon. Förde då dottern av Zeus Afrodite honom vid handen undan, som stönade tungt och med möda sig sansade åter. Men när då henne fick se den liljearmade Hera, strax med bevingade ord hon talade så till Athene : »Obetvingliga, se, du dotter av Zeus med egiden ! 422 
 
 
 
 
 tjuguförsta sången 430 440 450 Etterflugan är framme igen och för bort genom vimlet mordiske Ares ur stridens tumult. Välan, så förfölj dem !« Sagt, och Athene på stund dem rusade efter med glädje och sprang inpå dem brått och med seniga handen för bröstet slog Afrodite, då domnade knän och hjärta på henne. Sålunda segnade bägge de ner på den alstrande jorden. Själv med bevingade ord hon jublande talte och sade : »Sådana skulle de alla minsann blott vara, som hjälpa troernas kämpar i strid mot de brynjeklädda achaier, lika så käcka och sega i kamp, som här kom Afrodite skyndande Ares till hjälp för att mötas med mig i min styrka. Då skulle krigets besvär för längesedan vi sluppit, sedan vi Ilions stad, den människorika, förhärjat.« Så hon sade ; då log den liljearmade Hera. Men till Apollo talade nu jordskakaren starke : »Foibos, vi stånda vi två så i sär ? Ej skickar sig detta, sedan de andra begynt. Det är skam, om vi utan att strida komma tillbaka till Zeus i olympiska kopparpalatset. Börja då du, som är yngre till år ! Mig själv det ej anstår, därför att både jag föddes förut och har mera förfarit. Dåre, hur tanklöst hjärta du har ! Du har alltså förgätit allt det onda, som ensamma vi bland odödlige gudar ledo kring Ilions stad, då vi tjänade året igenom, sända hit neder av Zeus, under stolte Laomedon drotten, stadda för avtald lön, och oss människan myndigt befallde. Jag då måste en mur åt troerna runt omkring staden bygga helt ståtlig och bred, så att ointaglig den bleve, Foibos, och du gick i vall med de tungt fotsläpande oxar uti de slingrande dälderna jämt på det skogiga Ida. Men när omsider till slut de glädjebringande horer bragte betalningens dag, då förhöll oss den faslige drotten hela vår lön med våld och med hotelser jagade bort oss. Minns du, han hotade med att oss binda till händer och fötter 423 
 
 
 
 
 iliaden 460 470 480 och att försälja oss bort till fjärran liggande öar ; ja, han var färdig att hugga utav våra öron med svärdet. Vi då gingo från honom vår väg med förbittrade sinnen, harmsna för lönen, som icke han gav, fast han hade den lovat. Och emot dennes folk är du gunstig, och ej med oss andra eftertrakta du vill, att de övermodiga troer bliva förgjorda i grund med barn och tuktiga makar.« Honom svarade då fjärrskjutande guden Apollo : »Ej vid mitt sunda förstånd du skulle förmena mig vara, därest jag strede mot dig, jordskakare, blott för de arma, dödliga människors skull, de där likna ju löven på träden : kraftigt de frodas en tid och av jordens frukter sig nära, men i den nästa förtvina och dö. Välan, låt oss avstå genast från striden och lämna åt dem att ensamma kämpa.« Så han sade och vände sig bort och skildes från honom, efter han kände försyn för att drabba ihop med sin farbror. Men honom Artemis bannade hårt, jägarinnan, som drottning är över skogarnas vilt, och till brodern hånande talte : »Jaså, du flyr, fjärrskjutande gud, och du lämnar Poseidon hela segern i hand och ger äran åt honom för intet. Dåre, vad bär du en båge då för, som till ingenting duger ? Måtte jag slippa numer att höra dig yvas och skryta uti vår faders palats, som förut, bland odödlige gudar, att du ej komme att sky för att möta Poseidon i tvekamp.« Sade. Men henne ej svarte ett ord fjärrskytten Apollo. Dock med skymfliga ord Zeus’ vördnadsbjudande maka talade så i sin harm till gudinnan, som pilarna älskar : »Hur kan du djärvas att träda mot mig, du fräckaste hynda ? Svår lär jag bliva för dig att mäta dig med uti krafter, fastän en båge du bär och en sann lejoninna mot kvinnor sattes att vara av Zeus, som att döda dig gav, vem du ville. Bättre dig vore minsann att på bergen du dödade vilddjur eller de strövande hjortar i skog än mot starkare stridde. 424 
 
 
 
 
 tjuguförsta sången 490 500 510 Men vill du låtsas förstå dig på krig, välan, så lär känna hela min övermakt, då du vågar dig mäta i styrka.« Sade och grep med sin vänstra hand hennes båda vid leden och med den högra från skuldrorna tog hennes båge och koger; därpå med dessa hon leende slog omkring öronen ungmön, vilken sig vände och vred, medan pilarna föllo ur kogret. Gråtande flydde gudinnan sin väg lik en bävande duva, vilken för höken flyr och i håliga klippan sig räddar innerst i klyftan, ty ej var det än hennes öde att fångas : sålunda flydde hon gråtande bort, ifrån båge och pilar. Vände till Leto sig nu budbringaren Argusförgörarn : »Leto, nej strida jag vill ej mot dig, ty vådligt i sanning är det att kämpa med Zeus’, molnskockande gudens, gemåler. Därför av hjärtans lust må du gärna bland evige gudar rosa dig av, att du segrat på mig med din väldiga styrka.« Sade. Då samlade Leto ihop både båge och pilar, vilka där lågo nu spridda omkring i det virvlande stoftet ; därpå hon vände tillbaks med sin dotters vapen i handen. Denna nu lände till Zeus i olympiska kopparpalatset, och på sin faders knän sig flickan gråtande satte, kring henne skalv hennes himmelska skrud, men sin dotter intill sig fader Kronion drog och frågade, leende hjärtligt : »Älskade barn, vem har gjort dig det här av de himmelske gudar utan besinning, som hade du gjort något ont inför alla ?« Honom svarade då den sköndiademade jaktmön : »Fader, din maka mig slog, den liljearmade Hera, hon som är vållande jämt till att gudarne tvista och kivas.« Sålunda föllo de ord, som de skiftade där med varandra. In uti Ilions heliga stad nu begav sig Apollo, ty han var rädd, att danaerna re’n den dagen förstöra skulle den ståtliga stadens mur, innan ödet det ville. 425 
 
 
 
 
 iliaden 520 530 540 550 Men till Olympen igen de andra evärdlige gingo, somliga fulla av harm och somliga jublande stolta ; där hos dundraren Zeus de satte sig ner. – Men Achilles dödade troerna själva såväl som de stampande hästar. Som när den bolmande röken går upp emot himmelen vida från en brinnande stad, som tändes av gudarnes vrede ; alla förvållar den nöd, och den många försänker i jämmer : sålunda jämmer och nöd över troerna bragte Achilles. Stod då den åldrige Priamos själv uppå heliga tornet ; jättelike Achilles han såg, och hur undan för honom troerna flyktade brått i förvirring och ingen på motstånd tänkte ; då trädde han jämrande ner ifrån tornet på marken, medan han ropte till dem, som vid muren vaktade porten : »Upp med porten och hållen den så, tills vårt flyende krigsfolk hinner i staden in, ty nära inpå dem Achilles kommer förföljande hit ; nu anar mitt sinne det värsta. Men när de kommit bak murarna in och andan få hämta, stängen då åter igen de tätt infogade dörrar, ty i mitt hjärta jag räds, att den gruvlige muren bestormar.« Sade. Då sköto de bommarna från och öppnade porten ; öppen den stod som en räddande famn, och till fiendens möte stormade Foibos ut att från troerna värja fördärvet. Flyende kommo de rakt emot staden och resliga muren, torra i halsen av törst och vita av damm, över slätten. Efter i hack och häl var med lansen Achilles, hans hjärta svällde av vilt raseri, och han brann av begär efter ära. Visst i achaiernas våld högportade Troja nu fallit, därest ej Foibos Apollo till dåd hade eggat Agenor, hjälten Antenors son, den tappre och frejdade mannen. Honom i hjärtat han dristighet göt och sig själv vid hans sida ställde att värja utav det förkrossande slaget av döden, lutad mot bokens stam och höljd i ett skymmande töcken. Då nu Agenor fick syn på stadsförhärjarn Achilles, 426 
 
 
 
 
 tjuguförsta sången 560 570 580 stilla han stående blev, och hans hjärta klappade häftigt, och till sin modiga själ han så med förtrytelse talte : »Ve mig ! Ty om jag försöker att fly för den starke Achilles uppå densamma väg, där de andra förvirrade flykta, hinner han ändå mig upp och förgör mig som en av de fege. Låter jag däremot dessa på flykt av Peliden Achilles vältras åstad, men jag själv i det snabbaste lopp ifrån muren flyr på en annan väg utåt Iliska slätten och Idas skogiga dälder jag når och lyckas mig gömma i snåren, då kan i skymningen sedan jag hem till Ilion lända, sedan i flodens bad jag svetten från lemmarna avkylt. Dock, vi grubblar jag nu i mitt sinne på sådana tankar ? Blott han ej varse mig blir, när från staden jag flyr över slätten, och mig förföljer och hinner mig upp med sin ilande snabbhet ! Aldrig jag lyckades då att för dödsgudinnorna undfly, ty bland människor ingen i kraft kan sig mäta med honom. Men om i stället jag trädde till kamp framför staden mot honom! Han har ju också ett hull, som för kopparen vassa är sårbart, liv han äger blott ett, och det säges, att hjälten är dödlig, fastän Kroniden Zeus honom segeräran förlänar.« Sade och spände var sena till kamp och höll stånd mot Achilles, och i hans modiga själ var en stormande längtan att strida. Lik leoparden djärv, som ur lummiga snåret i skogen skrider mot jägaren fram och ej alls i sitt sinne förfäras eller vill ge sig på flykt, då han skallet av hundarna hörer ; lyckas än jägaren såra den strax med stöt eller spjutkast, fäller ej besten sitt mod, utan även med spjutet i kroppen kämpar han än, tills han jägaren når eller döende faller : sådan var stolte Antenors son, den ädle Agenor, som var ej sinnad att fly, förrn han prövat sin kraft mot Achilles. Alltså han sträckte framför sig till skydd den rundade skölden, siktade rakt med sin lans på Peliden och ropade högljutt : »Säkert hoppades du i din själ, frejdstore Achilles, 427 
 
 
 
 
 iliaden 590 600 610 att få förstöra i dag de manhaftige troernas kungsstad. Dåre, för dennas skull stå otaliga lidanden åter, ty vi försvarare äro i den både många och tappra, vilka för hustrur och barn och för älskade, dyra föräldrar Ilion värja mot fall ; men dig själv här bidar ditt öde, fastän så fruktansvärd och den oförskräcktaste kämpe.« Sagt, och han sände sin vässade lans ifrån kraftiga handen, träffade benet inunder hans knä och felade icke. Tennet skrällande klang i den nyligen hamrade skenan uppå den träffades ben ; dock kopparen studsade åter, utan att borra sig in, och av gudens gåva var hejdad. Därpå Peliden for lös på den gudalike Agenor ; Foibos Apollo dock stadde ej till, att han skördade ära, utan Agenor rev bort och fördolde i tätaste töcken och honom oskadd sände tillbaks till hemmet ur striden. Därpå Peliden han lockade bort från det flyende krigsfolk, ty lik Agenor i allo att se fjärrskjutande guden ställde sig mitt i hans väg, och Achilles sprang fram att förfölja. Medan den evige där över vetebärande slätten jagades vilt och drevs hän till Skamandros’ virvlande flöde, endast med försprång kort – ty han dårade listigt Achilles, så att han hoppades jämt i sitt ilande lopp honom hinna –, lände de övriga troerna hem i flyktande svärmar glada till staden, och denna blev full av den hopade mängden. Icke de vågade alls att utanför staden och muren stanna och bida varann för att se, vem i striden var fallen, och vem sig räddade hem, utan hjärteglada i staden strömmade samtliga in, som av fötter och knän hade räddats. 
 
 
 
 
 TJUGUANDRA SÅNGEN Hektors död 10 20 Inne i staden nu troernas män, förskrämda som hjortkid, kylde sig svetten utav och drucko och stillade törsten, stödda mot murens krönande värn ; men achaiernas söner ryckte mot muren fram med sköldarna stödda mot skuldran. Hektor stannade dock, av fördärvliga skickelsen fjättrad, utanför Ilions stad, invid muren och Skajiska porten. Men till Peliden nu talade så fjärrskjutaren Foibos : »Varför, o Peleus’ son, skall i flygande lopp du förfölja, själv en dödlig, mig himmelske gud ? Du tör icke ha varsnat, att en evärdlig jag är, då du söker mig hinna så ivrigt. Kampen mot troerna glömmer du rakt, som du skrämde på flykten ; nu de i staden flytt in, medan själv du dig fjärmade hitåt. Mig du dödar dock ej, över mig har döden ej välde.« Harmsen svarade då snabbfotade hjälten Achilles : »Dårad jag varit av dig, Fjärrskjutare, värste bland gudar, då du mig lockade hit ifrån muren. Ännu långt flere skulle ha bitit i gräset minsann, förrn de Ilion uppnått. Nu min berömmelse stora du stal och de flyende frälste, som dig ej kostade stort, då ej alls du har hämnden att frukta. Hämnas jag skulle förvisso på dig, om jag mäktade bara.« Sagt, och med trotsigt mod han skyndade åter mot staden, stormande fram som en hingst, som på tävlingsbanan med vagnen spränger till seger åstad i sträckande lopp över slätten : lika så flinkt sina fötter och knän han rörde, Peliden. Åldrige Priamos först honom såg, hur han hän över slätten ilade strålande fram, lik stjärnan, som tidigt om hösten 429 
 
 
 
 
 iliaden 30 40 50 rinner på himmelen upp, och vars ljus i det nattliga dunklet tindrar med klarare sken än någon av stjärnorna runtom, och som Orions hund är av dödliga människor kallad ; klaraste stjärnan hon är, men ett olycksbådande tecken, därför att feberglöd åt de dödlige arma hon bringar : sådan var kopparens glans kring bröstet på springande hjälten. Gubben i jämmer bröt ut och med högt upplyftade händer huvudet sargande slog och ropte med ljudelig klagan bedjande ner till sin son ; men denne alltjämt framför porten stående blev i sin brinnande lust att få möta Achilles. Klagande tiggde och bad med armarna sträckta den gamle : »Hektor, mitt älskade barn, gå ej ensam och skild från de andra den där mannen emot, att du ej måtte finna din bane under Pelidens hand, ty starkare är han ju mycket, denne förfärlige. Vore han blott för de evige gudar så pass kär som för mig ! Då skulle av hundar och gamar snarligen ätas hans lik, och mitt hjärta då finge en lisa. Han, som förlustig mig gjort på så många och frejdade söner, vilka han dräpt eller sålt till fjärran liggande öar ! Likaså saknar jag nu, sedan troerna samlats i staden, två mina söner igen, Polydoros och käcke Lykaon, vilka Laothoe födde åt mig, min konungsliga maka. Äro de fångna och ännu vid liv, då skola vi sedan lösa igen dem med koppar och guld, som ju fattas oss icke, ty med sin dotter en myckenhet gav den frejdade Altes. Äro de döda alltren och till Hades’ boningar gångna, sorg det bliver för oss, som dem födde, för mig och för modren, men för det övriga folket skall sorgen kortare bliva, bara ej du jämväl förlorar ditt liv mot Achilles. Kom då hitin bakom muren, mitt barn, för att frälsa du måtte troer och troiskor alla och ej åt Peliden förskaffa lysande ära och själv gå förlustig det ljuvliga livet. Visa förbarmande också mot mig, som plågad och osäll 430 
 
 
 
 
 tjuguandra sången 60 70 80 90 än är vid liv, men snart skall förgöras på ålderdomströskeln rysligt av evige Zeus, sedan jämmer jag skådat otalig : stupad sönernas rad och släpade bort mina döttrar, salarna lagda i grus och sönernas ungdomsgemåler ryckta av fiendehänder åstad och de jollrande barnen slagna mot gatornas stenar ihjäl under stormningens fasor. Då skall jag själv till slut, när en fiendes hugg eller spjutkast tagit mig livet ur lemmarna bort med den mordiska kopparn, sönderslitas av hundar som rov framför tröskeln av slottet. Dessa, som hemma jag närt från mitt bord till att dörrarna vakta, skola då framför min port som berusade ligga och galna, sedan de druckit mitt blod. Ej höves det illa en yngling, vilken är fallen i strid, att ligga där sargad av spjuten ; ännu i döden är skönt, vadhelst som synes på honom ; men när på mördade åldringens lik av hundarna skändas både hans blygd och hans vitnade skägg och hans bleknade lockar, ömkansvärdare lott kan ej timas de dödlige arma.« Sålunda åldringen bad och med händerna upp av sitt huvud ryckte sitt vitnade hår, men kunde ej Hektor beveka. Klagande stod där hans moder jämväl under rinnande tårar, duken av barmen hon rev, och med handen bröstet hon framhöll, och med bevingade ord hon gråtande talte till sonen : »Hektor, mitt barn, hav för detta försyn och ömka din moder! Räckte jag nånsin dig förr det sorgestillande bröstet, kom då ihåg det, barn ! Slå den mordiske mannen tillbaka inifrån muren och ställ dig ej fram emot honom i tvekamp, denne förfärlige ! Dödar han dig, så skall varken jag arma få dig begråta på bår, du mitt skötes blomstrande telning, eller din hemgiftsrika gemål, utan långt från oss båda skall vid argivernas skepp ditt lik av hundarna ätas.« Så under strömmande gråt de besvuro med ivriga böner bägge sin älskade son, men kunde ej Hektor beveka, 431 
 
 
 
 
 iliaden 100 110 120 utan Achilles han väntade in, som nalkades bålstor. Såsom bland bergen en orm vid sin håla på vandraren väntar, mättad av giftiga örter och fylld av den vildaste ilska ; blicken är ryslig att se, och han ringlar sig framför sin håla : så i sitt outsläckliga mod ej ryggade Hektor, hållande stödd sin blänkande sköld mot foten av tornet, och med förbittring han talade så till sitt manliga hjärta : »Ve mig ! Ty drager jag nu mig tillbaks inom porten och muren, då skall Polydamas främst mig förebråelser göra, vilken det rådet mig gav att troerna föra till staden under den olycksnatt, då sig reste den ädle Achilles. Jag honom lydde dock ej, fast i sanning det varit långt bättre. Nu, då jag hären förstört i min övermodiga dårskap, blygs jag för Ilions män och dess mantelsläpande kvinnor, om det skall heta en gång bland männer, som ringare äro : ›Hektor har hären förstört av för mycken lit på sin styrka.‹ Så skall det heta bland folk, och för mig långt bättre då vore att gå Achilles till livs för att antingen bära hem segern, eller ock själv för hans arm framför staden stupa med ära. Dock, om på jorden jag lägger nu ner den buckliga skölden jämte min tyngande hjälm och stöder min lans emot muren och jag därefter går fram till den frejdade hjälten Achilles och honom lovar att Helena själv jämte skatterna alla giva tillbaka, som Paris en gång på de rymliga skeppen förde till Ilion med, och som fejdens begynnelse blevo, så att Atriderna alltså dem få, och jag lovar dessutom alla achaier sin del av vad annat som finnes i staden och tar därefter på tinget en ed av de troiske äldste att ej det minsta blir gömt, men i tvenne hälfter blir skiftad hela den mängden av gods, som i älskliga staden göms inne ? – Dock, vi grubblar jag nu i mitt sinne på sådana tankar ? Ej må till honom jag nalkas med bön! Han skall ej sig förbarma 432 
 
 
 
 
 tjuguandra sången 130 140 150 eller mig visa den minsta försyn, men i stället helt enkelt döda mig just som en kvinna, när väl jag lagt vapnen ifrån mig. Nu är i sanning ej tid att med denne kärvänligen jollra, såsom med flickan ynglingen gör från en ek eller berghäll, medan de växla förtroliga ord, en yngling och flicka. Bättre förvisso det är att genast vi drabba tillsammans. Låtom oss se, vem Olympiske Zeus vill segern förunna !« Uti de tankar han stod. Då nalkades honom Achilles, liknande Ares själv, hjälmsmyckade krigareguden, skakande Pelions ask över högra skuldran till anfall, medan kring bröstet sken hans strålande rustning av koppar liksom en brinnande eld eller solen själv i sin uppgång. Hektor förskräcktes, när honom han såg, och tordes ej längre bliva där stående kvar, utan lämnade porten och flydde, medan Peliden förföljde i lit på fötternas snabbhet. Såsom från bergen en falk, den snabbaste fågel, som finnes, skjuter förföljande fram mot en bävande duva med lätthet ; denna sig kastar åt sidan förskräckt, men alltjämt henne nära följer han, skrikande gällt, och är lysten att gripa sitt byte : så i sin iver han störtade fram, men Hektor åt sidan flydde längs Ilions mur och rörde med hastighet knäna. Bägge nu vården förbi och det susande fikonaträdet rusade längs utmed muren alltjämt på den banade farväg ; kommo då också till källorna två, som så klara ur jorden springa och upphov ge åt den virvlande floden Skamandros. Vattnet är varmt i den ena av dem, och upp av dess flöde stiger, som röken av eld, en ånga och lägrar sig runtom ; åter den andra är kall under hetaste sommarn som hagel eller den kyliga snön eller isen, som fryser på vatten. Tätt intill källornas språng tvättdammarna liggande äro, stora och kantade prydligt med sten, där de prunkande kläder plägade tvättas av troernas viv och dejliga döttrar fordom i fredens tid och innan achaierna kommo. 433 
 
 
 
 
 iliaden 160 170 180 Här den flyende rände förbi och förföljaren efter ; stark var den flyende visst, men långt starkare han, som förföljde; fort bar det av, ty de kappades ej om att vinna ett slaktdjur eller en oxes skinn, som är vanliga priset för kapplopp, nej, det var frejdade Hektors liv, som löpningen gällde. Som under ilande fart starkhovade kapplöpningshästar springa på banan om mål vid ett gravöl, medan i ordning ståndar det kostliga priset, en mö eller också en trefot : sålunda dessa nu runt tre gånger om Priamosstaden lupo på ilande fot, och gudarne alla dem sågo. Tog då till orda bland dem Allfader för mänskor och gudar : »Ve, ty en man, som jag håller utav, jag ser för mitt öga jagas kring murarna runt, och mitt hjärta sig jämrar för Hektor, vilken så träget har bränt på mitt altare saftiga oxlår uppe på klyftade Idas topp och lika så ofta uppe på Ilions borg. Nu honom den bålde Achilles häftigt förföljer på ilande fot runt Priamosstaden. Alltså I gudar, välan, nu övervägen och rådslån, antingen honom i dag vi må rädda från död eller redan låta få falla, så tapper han är, för Peliden Achilles.« Honom svarade då strålögda gudinnan Athene : »Fader med ljungande blixten ur sky, vad var det du sade ? Denne förgänglige man, som är såld ifrån början åt ödet, ämnar du honom att lösa tillbaks ifrån rosslande döden ? Gör det, men icke av alla bland oss må du vänta dig bifall.« Svarade då molnskockaren Zeus och sade till henne : »Trösta dig, Tritogeneia, mitt barn ! Det var icke på allvar, som jag nu talade så, och mot dig blir jag alltid bevågen. Gör, som du finner för gott, och unna dig ej någon vila.« Sagt. Och Athene, re’n ivrig förut, blev eggad av orden, och i en stormande fart från Olympens toppar hon nedsteg. Hektor förföljdes i hälarna jämt av den snabbe Achilles. Som när en drivande hund ibland bergen förföljer en hjortkalv, 434 
 
 
 
 
 tjuguandra sången 190 200 210 220 som han från bädden skrämt upp, genom klyftor och slingrande dälder, och om än denne sig gömmer ibland, nedhukad i snåren, springer dock vädrande jämt i hans spår, tills honom han finner: sålunda Hektor ej undanslapp för den snabbe Peliden, utan så snart han försökte att rakt mot dardaniska porten rusa åstad för att komma i skydd av de väldiga tornen och av de sina bli hjälpt genom spjutkast uppifrån muren, jämt honom gensköt då ifrån sidan Achilles och åter drev utåt slätten, ty själv sprang han innanför, närmare staden. Såsom i drömmen man ej är i stånd att en flyende hinna ; – varken den ene kan fly, ej heller den andre förfölja : så kunde denne nu Hektor ej nå eller Hektor sig rädda. Skulle dock Hektor så länge sig frälst ifrån dödens gudinnor, om ej Apollo igen, för sista och yttersta gången, skyddande nalkats och eggat hans kraft och gjort flinka hans fötter ? Jämt sina kämpar Achilles förbjöd med en vink av sitt huvud att sina pilar och spjut emot Hektor skicka, att ingen skulle sig säga ha träffat förut, och han själv bli den andre. Men när för fjärde gången de hän till källorna kommo, då tog sin gyllene våg Allfader och lyfte i handen, lade i skålarna ner av den hemska förgörelsens lotter en för Achilles och en för den hästomtumlande Hektor, tog så om mitten och vägde : då sjönk för Hektor hans dödslott ända till Hades ner, och han övergavs av Apollo. Men till Peliden då kom strålögda gudinnan Athene, trädde till hjälten fram och talte bevingade orden : »Nu jag hoppas då, älskling av Zeus, du berömde Achilles, att till achaiernas skepp skola lysande ära vi bringa, sedan vi Hektor få dräpt, fastän rent omättlig på striden. Nu åtminstone mäktar han ej att oss vidare undfly, om Fjärrskjutaren ock sig mödade aldrig så mycket 435 
 
 
 
 
 iliaden 230 240 250 och nedfölle i bön inför Zeus med egiden, sin fader. Men bliv nu stående du för att pusta ! Själv jag till Hektor går för att egga hans mod till att träda emot dig och kämpa.« Sade Athene, och glad i sin håg hennes maning han lydde. Sålunda stod han där stödd på den kopparspetsade lansen, medan Athene från honom gick bort till gudomlige Hektor och var Deifobos lik till gestalt och till ljudliga stämman, och hon till honom steg fram och talte bevingade orden : »Käre, i sanning nu tränger dig hårt den snabbe Achilles, då han dig jagar på ilande fot kring Priamosstaden. Dock, välan, låt oss stående bli och oss manligen värja !« Reslige Hektor i glimmande hjälm honom svarte och sade : »Du, o Deifobos, redan förut långt käraste brodern var mig beständigt av dem, som Hekabe fött åt vår fader ; nu är jag sinnad att ännu långt mer dig skatta av hjärtat, då du för min skull vågade käckt, när ditt öga fick se mig, utanför muren gå ut, då de andra därinne förblevo.« Honom svarade då strålögda gudinnan Athene : »Käre, ja ivrigt förvisst min fader och vördade moder efter varandra mig bådo på knä, och vännerna runtom, att därinne bli kvar, ty så darra de alla för honom, men av olidlig sorg jag ängslades djupt i mitt hjärta. Framåt till kamp nu med brinnande mod! Låt oss ej våra lansar spara det minsta, att röna vi må, om den bålde Achilles kommer att döda oss två och bringa vår blodiga rustning hem till achaiernas skepp eller stupa han skall för din glaven.« Sade Athene med svek i sin håg och nu skyndade före. När de då stormande an hade hunnit varandra helt nära, reslige Hektor i glimmande hjälm var den förste, som talte : »Peleus’ son, ej längre för dig vill jag flykta, som hittills trenne gånger jag flytt kring Priamos’ stad och ditt anfall vågat ej bida ; ty nu däremot mitt hjärta mig bjuder att stå dig manligen mot, må nu vara jag dör eller segrar. 436 
 
 
 
 
 tjuguandra sången 260 270 280 Kom, låt oss svärja vid gudarnes makt, som vid edliga avtal ypperste vittnesmän och övervakare äro ! Ej skall jag skymfligen handla mot dig, om Zeus vill i kampen segern beskära åt mig, och jag lyckas beröva dig livet, utan jag skall, o Pelid, när jag tagit din lysande rustning, lämna achaierna åter ditt lik. Och handle du lika !« Bister i uppsyn, svarade då den snabbe Achilles : »Nämn ej till mig om fördrag, du evigt hatade Hektor ! Lika så litet, som något fördrag mellan lejon och mänskor någonsin kommer till stånd, eller fåren och ulvarna sämjas, utan i fiendeskap med varandra de leva beständigt, lika omöjligt det är, att du och jag kunna sämjas eller gå in ett fördrag, förrn den ene utav oss har stupad Ares fått mätta med blod, sköldbärande krigareguden. Uppbjud hela din krigarekonst ; nu måste du te dig både som ypperste lans och som oförskräcktaste kämpe. Ej kan du vidare fly, och snart skall dig Pallas Athene döda med denna min lans och dig vedergälla på en gång allt mina krigares ve, dem du rasande fällde med lansen.« Sagt, och han svängde och skickade av långskuggande lansen. Strålande Hektor dock var på sin vakt och vek undan för kastet, hukande ner sig i tid, och kopparlansen flög över och bet i jorden sig fast. Upp ryckte den Pallas Athene och gav Achilles igen, dock utan att Hektor det märkte. Hektor då talade så till frejdade sonen av Peleus : »Miste du sköt, och ej alls, du gudalike Achilles, visste du något från Zeus om mitt öde, såsom du sade, utan en skrävlare blott och bedragare var du i detta, för att jag, skrämd av ditt tal, skulle glömma mitt mod och min styrka. Ej som en flyende skall av din lans jag träffas i ryggen, nej, i mitt bröst må du stöta den in, då jag rusar emot dig, om dig en gud det beskärt ; men för kopparlansen dig akta 437 
 
 
 
 
 iliaden 290 300 310 nu ifrån mig ! Ack måtte du helt få den hysa i kroppen ! Lättare skulle förvisst för troerna härnaden bliva, sedan du stupat, ty du, o, Pelid, är vår grymmaste plåga.« Sagt, och han svängde och skickade av långskuggande lansen, träffade mitt på Pelidens sköld och felade icke ; lansen från skölden dock studsade långt, och harmsen blev Hektor, för att hans stingande lans hade flugit från handen förgäves. Häpen han stående blev, ty en annan lans han ej hade, och på Deifobos ropte, sin bror med skölden den vita, och ville be om hans lans, men brodern ej alls var tillstädes. Hektor då allt förstod i sin själ och talte och sade : »Ve mig, till döden förvisst nu kalla mig himmelens gudar, jag som trodde så fast, att Deifobos stod vid min sida ; men uppå muren är han, och mig har Athene bedragit. Nu är mig nära försann, och ej fjärran, den rysliga döden ; icke finns räddning mer. Ack i forna dagar den gärna gavs mig av Zeus och Apollo, hans son, som mig bägge bevågna alltid beskärmade förr ; nu åter mig skickelsen hinner. Dock skall åtminstone ej utan strid eller ära jag falla, men med en lysande bragd, som skall spörjas till senaste släkten.« Talade så och ur skidan drog ut sitt slipade slagsvärd, väldigt och drabbande tungt, som hängande var vid hans sida ; därpå han stormade fram som den skyhögt flygande örnen, vilken på fältet slår ilande ner genom skuggiga molnen för att ett spädlamm gripa som rov eller hukande haren : så han stormade fram och svängde det slipade svärdet. Även Achilles då rusade fram ; och av vildaste vrede svällde hans hjärta, och framför sitt bröst höll han skyddande skölden, konstarbetad och skön, och på huvudet nickade hjälmen, fyrabyglad och blank, omsvajad av skönaste guldhår, 438 
 
 
 
 
 tjuguandra sången 320 330 340 vilka Hefaistos yvigt och tätt hade fästat på käglan. Och såsom Hesperos tindrande klar ibland stjärnorna alla strålar i skymmande natt, den fagraste stjärnan på himlen, sålunda blixtrade lansens udd, då Achilles i högra handen den svängde och ämnade död åt gudomlige Hektor, spejande efter en fläck, där hans dejliga hull kunde såras. Hektors hela gestalt var eljest betäckt av den sköna kopparrustning, han tagit som rov, då han fällde Patroklos, endast där skuldror och hals av nyckelbenen förenas, tedde sig strupen bar, där livet kan hastigast släckas. Här den bålde Achilles sin lans i den stormande rände, så att dess udd stack ut genom hulliga halsen i nacken ; dock skar kopparlansen ej av den sårades luftrör, för att han än måtte vara i stånd till att svara och tala. Fallen i stoftet han låg ; då jublade hjälten Achilles : »Hektor, du hoppades visst, när du rustningen drog av Patroklos, aldrig få lida därför och föraktade mig, som var fjärran. Dåre, en hämnare dock, långt överlägsen i styrka, hade han efterlämnat i mig vid de holkade skeppen, jag som nu ödde din kraft. Nu skola dig hundar och fåglar skändligen sarga, men han skall med ståt av achaierna jordas.« Maktlös svarade då den hjälmomstrålade Hektor : »Vid dina knän jag dig ber, vid ditt liv och vid dina föräldrar, låt icke hundarna äta mitt lik vid achajiska skeppen, utan tag rika föräringen mot av guld och av koppar, vilken skall bjudas åt dig av min fader och vördade moder. Återlämna till hemmet mitt lik, att på flammande bålet brännas jag måtte som död av troer och troiska kvinnor.« Bister i uppsyn svarade då den snabbe Achilles : »Vid mina knän ej bed mig, du hund, och ej vid föräldrar ! O att mig själv ville lika så visst den rasande vreden driva att stycka och äta dig rå för det onda, du gjort mig, 439 
 
 
 
 
 iliaden 350 360 370 380 som det är visst, att från dig skall hundarna ingen förjaga ; icke om tiofalt eller tjugufaldigt omätlig lösen de bringade hit och mig lovade mera med tiden, ej om dardaniske Priamos ock ville gärna med guldvikt väga dig upp, nej icke ändå skall din vördade moder lägga på båren ditt lik och begråta den sonen hon födde, nej, utan hela din kropp skall av hundar och fåglar förtäras.« Döende svarade då den hjälmomstrålade Hektor : »Ja, jag dig känner och anade nog, att jag ingen förskoning hade att vänta av dig, ty av järn är i sanning ditt hjärta. Dock besinna dig väl, så att icke jag gudarnes vrede måtte dig vålla den dag, då Paris och Foibos Apollo skola, så tapper du är, invid Skajiska porten dig döda.« Medan han talade så, kom slutet och skymmande döden. Själen ur lemmarna flög och till Hades’ boningar nedfor, sörjande över sin lott att skiljas från käckhet och ungdom. Men till den döde då talade än den ädle Achilles : »Dö blott du ! Jag skall taga min lott, närhelst det Kronion täckes att sända mig den, och de andra evärdlige gudar.« Sade och ryckte så ut sin kopparlans ur den döde, lade den undan och började strax att hans blodiga rustning draga från skuldrorna av. Men från alla sidor achaier strömmade till, som Hektors gestalt och hans härliga anlet sågo med häpnad ; och icke var en, som ej sårade liket. Mången ibland dem talade så med en blick på sin granne : »Tänk, långt blidare nu är i sanning Hektor att röra, än då han satte i brand våra skepp med den blossande elden.« Sådant var mångens tal, medan lansen han stötte i liket. Men den snabbe Achilles, så snart som han rustningen tagit, stod bland achaierna upp och talte bevingade orden : »Hören, o vänner, ett ord, I argivernas furstar och rådsmän ! Eftersom gudarne givit oss nu att besegra den mannen, vilken har gjort oss mer ont än alla de andra tillsammans, 440 
 
 
 
 
 tjuguandra sången 390 400 410 upp då och låtom oss fresta en gång med vapnen kring staden för att förvissade bli om vad troerna hava i sinnet, antingen staden skall rymmas nu ut, sedan denne är fallen, eller de ämna bli kvar, fast Hektor ej vidare finnes. Dock, vi grubblar jag nu i mitt sinne på sådana tankar ? Obegråten och obegravd därnere vid skeppen ligger Patroklos död, den jag aldrig skall glömma, så länge än jag bland levande finns och orkar att fötterna röra ; och om i Hades är glömska av allt och jämväl av de döda, skall även där likväl jag minnas den älskade vännen. Nu, achajiske män, skola segerhymnen vi sjunga, medan vi tåga till skeppen åstad, medförande denne. Stor är vår ära i dag, vi ha dödat den härlige Hektor, vilken var högt som en gud av troerna hyllad i staden.« Sagt, och en kränkande skymf han beredde gudomlige Hektor. Fötterna bägge han genomstack i de senor, som baktill gå mellan ankel och häl, och drog tjurhudsremmar igenom ; dessa han band vid sin vagn och lät huvudet ligga och släpa ; steg så på vagnen upp och den prisade rustningen medtog ; piskan mot hästarna ven, och i flygande fart gick det undan. Dammet rök upp, där han släpades fram, och med lockarna svarta hängande spridda omkring, låg i stoftet hela hans huvud, som var så fagert förut, men som lämnades nu av Kronion att på hans egen fädernejord av fiender skymfas. Så blev hans huvud besudlat av stoft. Men hans vördade moder ryckte utav sig sitt hår och kastade glänsande doket långt ifrån sig och klagade högt, då hon skådade sonen. Också hans fader bröt ut i hjärteslitande verop ; runtom i staden var jämmer och gråt att höra av folket ; ja, en förtvivlan det var, som om Ilions strålande tinnar störtade ner från sin höjd, förbrända av härjande lågor. Åldrige drotten med möda hölls kvar av det ängsliga folket, 441 
 
 
 
 
 iliaden 420 430 440 då han utom sig av sorg ville ut genom Skajiska porten. Alla han tiggde därom och kastade ner sig i smutsen, medan han bedjande nämnde vid namn varenda ibland dem : »Släppen mig, ängsliga vänner, och hindren mig ej att ur staden ensam gå ut och begiva mig hän till achajiska skeppen. Nalkas med böner jag vill till den ryslige illgärningsmannen ; kanske han ömkas och känner försyn för min grånade ålder, efter han själv en fader väl har, som är lika så gammal, Peleus, som födde och fostrade upp till troernas jämmer denne sin son, som åt mig framför alla har lidanden vållat ; ack, ty han dödat för mig så många och blomstrande söner. Dock jag dem alla ej sörjer så djupt, fastän svåra bedrövad, som denne ene, vars bittra förlust skall mig föra till Hades, Hektor ! O hade allenast han dött i armarna mina ! Då kunde ändå vi mättat vår själ av att gråta och klaga, jag och hans moder, som olyckssäll honom födde till världen.« Gråtande talte han så, och runtom suckade folket. Men från trojanskornas flock ljöd Hekabes skärande klagan : »Varför skall ännu jag leva, mitt barn, jag plågade arma, sedan jag mistade dig ? Du har dagar och nätter min stolthet varit i Ilions borg och för troer och troiskor alla varit i staden en tröst, och de hyllade också dig städse såsom en gud ; ty en ära försann för det troiska folket var du i livet ; dock nu dig skickelsen hunnit och döden.« Gråtande talte hon så. Men ingenting ännu om Hektor hade hans maka försport, ty ingen med bud hade kommit och henne givit besked om att maken höll stånd framför porten, utan hon nu i sitt innangemak stod och vävde en präktig dubbelmantel av purpurgarn och med brokiga blomster, och hon befallde som bäst sina lockiga tärnor att genast ställa den rymliga kitteln på eld, så att värmande badet vore åt Hektor till reds, då han återkomme från striden. 442 
 
 
 
 
 tjuguandra sången 450 460 470 Ack, den arma, hon anade ej, att långt ifrån badet under Achilles’ hand var han stupad för Pallas Athene. Då fick hon höra med ens ifrån tornet jämmer och klagan, skälvde då strax i var lem och tappade skytteln i golvet och tog till orda igen till de fagerlockiga tärnor : »Följen mig tvenne av er ! Jag vill se, vad som nu är på färde. Vördade Hekabes röst jag förnam, och i bröstet mitt hjärta klappar, som ville det upp i min hals, och inunder mig knäna styvna ; helt visst något ont är nu Priamos’ ättlingar nära. Ack, må ett sådant ord mig bliva från öronen fjärran ! Svåra jag rädes likväl, att Achilles från staden nu avskar dristige Hektor allena och se’n honom jagar på fältet och kanske redan gjort slut på den olycksbringande djärvhet, honom besjälade jämt ; ty han gömde sig ej bland de andra, utan sprang före dem långt och gav efter för ingen i stridsmod.« Sade, och lik en menad och med häftigt klappande hjärta sprang ur gemaket hon ut, av de tjänande tärnorna åtföljd. Men då till tornet hon kom och den vimlande mängden av krigsfolk, stilla på muren hon stod och blickade ut, och sin make släpad på jorden hon såg framför staden, och hästarna snabba släpade skoningslöst honom hän till achajiska skeppen. Genast hon kände sin syn av det svartaste mörker betäckas, segnade neder på rygg och förlorade själen i vanmakt. Därvid av huvudet kastades långt dess prydnader sköna, panndiademet med huva och nät och den flätade bindan jämte den slöjan, hon fick av den gyllene kärleksgudinnan uppå den dag, då hon fördes som brud av den strålande Hektor ut ur Eetions hus, då han givit den rikaste brudskänk. Flockades kring henne då hennes fränkor och svägerskor många, vilka i famnen lyftade upp den till döden förskrämda. Men när hon sansningen vunnit igen och andades åter, då med suckar och gråt bland troernas kvinnor hon talte : 443 
 
 
 
 
 iliaden 480 490 500 »Hektor, hur osäll jag ! Så föddes vi bägge till samma olycksöde, i Ilion du, i Priamos’ boning, och uti Thebe jag själv, vid foten av skogiga Plakos, uti Eetions borg, som osäll själv mig elända fostrade, när jag var späd. O hade blott aldrig han fött mig ! Nu går i Hades’ boning du ner under gömmande jorden, under det mig i förtärande sorg du lämnar som änka kvar i ditt hus, och en jollrande pilt är allenast ju ännu sonen, som du och jag, vi olycksaliga, födde. Aldrig skall honom du hugna som död eller hugnas av honom. Ty om han också blir frälst i det grymma achajiska kriget, skola dock sorger och nöd honom följa i kommande dagar, därför att främmande män skola honom beröva hans arvjord. Mister sin fader en pilt, är hans ungdomshurtighet borta, huvudet håller han sänkt och kinderna vätas av tårar. Nödställd söker han upp sin faders vänner vid gillet, fattar i manteln bedjande en och i rocken en annan ; kanske då ömkar sig en och ger honom flyktigt ur bägarn bara så mycket, som fuktar hans läpp, men fuktar ej gommen ; men kanske också en pilt, som har fader och moder i livet, honom förjagar från gillet med slag och med skymfliga hånsord: ›Laga dig bort härifrån ! Din fader ej finnes i laget.‹ Gråtande vänder då gossen igen till änkan, sin moder – tänk, vår Astyanax, han som förut i knät på sin fader skiraste märgen åt och det möraste köttet av fåren och, när han sömnig blev och slutade upp med att leka, sov i sin ammas famn så roligt i präktiga sängen uppå den mjukaste bädd, av lycksalighet full i sitt hjärta. Nu skall i stället han lida så ont, då han mistat sin fader, älskade pilten, den troerna jämt för Astyanax kalla, efter du ensam var den, som värnade portar och ringmur. Nu skall du själv vid achaiernas skepp, från föräldrarna fjärran, ätas av vimlande maskar, när först sig hundarna mättat, 444 
 
 
 
 
 tjuguandra sången 510 liggande naken, och dock i ditt hus finns det kläder av linne, fina och vackra och vävda med konst av kvinnornas händer. Men jag förbränna dem vill allesammans i flammande elden ; intet de gagna ju dig, ty aldrig i dem skall du vila ; men må de öka ditt lov bland troer och troiskor alla.« Gråtande talte hon så, och kvinnorna suckade runtom. 
 
 
 
 
 TJUGUTREDJE SÅNGEN Kämpaspel vid Patroklos’ likfärd 10 20 Så uti staden de klagade högt. Achaierna åter, sedan de kommit till skeppen igen vid bred Hellespontos, skingrade alla sig åt och gingo envar till sitt fartyg. Blott Myrmidonerna fingo ej lov för Achilles att skingras, utan han talade så till krigskamraterna käcka : »Nej, mina redliga män, myrmidoner med eldiga fålar, låtom oss ännu ej spänna ifrån helhovade spannen, utan begiva oss hän till Patroklos med hästar och vagnar för att kamraten begråta – den gärd, som ägnas de döde. Men när vi sålunda mättat vår själ av den gruvliga sorgen, spänna vi sedan ifrån och äta här alla tillsammans.« Sade, och samtliga stämde då in med Achilles i klagan. Trenne gånger de nu med de fagermaniga hästar körde kring liket i sorg, och till tårar bevekte dem Thetis. Våt av tårar blev sanden, och våt blev krigarnes rustning ; sådan var hjälten de sörjde : en skräck för fiender alla. Först Peliden begynte bland dem sin ljudliga klagan, medan på vännens bröst sina mordiska händer han lade : »Gläd dig i Hades’ boningar än, o dyre Patroklos ! Allt åt dig fullbordar jag nu, som jag lovat tillförne ; Hektor jag släpat nu hit och skall giva åt hundar till byte, och jag skall ynglingar tolv nedslakta åt dig framför bålet, troernas ädlaste blod, i förbittringen över din bane.« Sagt, och en kränkande skymf han beredde gudomlige Hektor, ty vid Patroklos’ bår framstupa i stoftet han hjälten kastade hän. Men hans män nu klädde utav sig de blanka kopparvapnen och spände ifrån sina gnäggande hästar och kring den snabbe Pelidens skepp sig satte därefter 446 
 
 
 
 
 tjugutredje sången 30 40 50 60 neder i tusendetal, och han gav dem ett lysande gravöl. Glänsande oxar i mängd då rosslande dogo för kniven, slaktade ner, och en massa av får och av bräkande getter, och vittandade galtar i mängd med sin dallrande fetma sveddes och stektes på spett i Hefaistos’ blossande låga, och kring den döde flöt blod, att den kunnat med bägare ösas. Men myrmidoniske konungen själv, den snabbe Achilles, fördes till drott Agamemnon åstad av achaiernas furstar, övertalad med nöd i sitt hjärtas sorg över vännen. Och när de hade länt fram till Atriden i konungatältet, fingo befallning hans härolder två, klarröstade männen, genast att ställa på eld trefotade rymliga kitteln, för att Peliden på vännernas bön måtte bloden sig avtvå. Men han det vägrade strängt och lade en ed till sin vägran : »Ingalunda, vid Zeus, den högste och ypperste guden ! Ej är det lovligt och rätt, att mitt huvud beröres av vatten, innan Patroklos på bålet jag lagt och rest honom gravhög och honom offrat mitt hår, ty aldrig mera skall sorgen gripa mitt hjärta så hårt, medan än jag bland levande dväljes. Dock låt oss ägna oss nu åt denna vår sorgliga måltid. Men när det dagas igen, du männernas drott Agamemnon, bjud då att hämta ur skogen hit ved och det övriga skaffa, varmed det höves en död att gå ner till det töckniga mörkret, så att förbrännas han må i den häftiga elden och hastigt svinna från ögonen bort, och folket kan gå till sin gärning.« Sagt, och de lyssnade till och villiga lydde hans maning. Samtliga grepo med iver sig an, och då maten var färdig, åto de, njutande alla med fröjd av det rikliga målet. Men när de stillat hade sin lust till att äta och dricka, gingo de var till sitt tält, ty de längtade efter att sova. Men uppå stranden Achilles låg av det brusande havet, suckande tungt, och kring honom en mängd myrmidoniske kämpar, 447 
 
 
 
 
 iliaden 70 80 90 uppå en öppen plats, där vågorna sköljde mot stranden. När honom sömnen då grep och, lösande sinnets bekymmer, göt sig omkring honom djup – ty tröttade voro hans lemmar, sedan han Hektor förföljt vid det vindomsusade Troja –, trädde till honom vålnaden fram av den arme Patroklos, alldeles lik honom själv till storlek och strålande ögon och uti stämman jämväl och klädd i hans vanliga kläder. Stilla vid huvudgärden den stod och talte och sade : »Sover du, Peleus’ son ? Och mig har du redan förgätit ? Aldrig du glömde mig under mitt liv, men den döde du glömmer. Skynda att jorda mitt lik, jag vill in genom porten i Hades ! Andarna driva mig bort, de hädansomnades skuggor, och de ej låta mig än över floden sälla mig till dem, utan jag irrar omkring framför väldiga porten till Hades. Räck mig nu handen jämväl i min jämmer, ty aldrig jag mera kommer från Hades igen, så snart I förunnat mig bålet. Aldrig mera vi två skola levande sitta och rådslå, skilda från vännernas krets, ty redan den rysliga döden slukade mig i sitt svalg, som jag hemföll åt, när jag föddes, och för dig själv är bestämt, du gudalike Achilles, att invid frejdade troernas mur skall du finna din bane. Ett vill jag lägga på hjärtat dig än, om du ville mig lyda : lägg mina ben uti grav ej skilda från dina, Achilles, utan tillsammans med dem, såsom förr vi bägge tillsammans fostrades hemma hos er, då Menoitios fört mig från Opus, ännu en pilt, till ert hus för det olycksaliga dråpet, som jag begick på den dag, då Amfidamas’ son jag ihjälslog, utan beråd eller vett, men vid tärningsspelet förivrad. Då tog mig upp i sitt hus vagnskämpen den frejdade Peleus, fostrade kärligt mig upp och korade mig till din stridsbror. Sålunda ock våra ben uti samma urna må gömmas, amforan sköna av guld, som din vördade moder dig skänkte.« Honom svarade då snabbfotade hjälten Achilles : 448 
 
 
 
 
 tjugutredje sången 100 110 120 »Varför är hit du kommen till mig, o dyraste huvud, och har allt detta på hjärtat mig lagt ? Ack jag, må du veta, allt fullgöra ju vill och lyda varenda din önskan. Men träd närmare hit, för att famna vi måtte varandra, om det blir aldrig så kort, och lätta vårt hjärta med klagan.« Längtande talte han så och sträckte fram armarna ivrigt, intet han famnade dock ; som en dröm sjönk skuggan i jorden ner med ett visslande ljud ; och häpen Achilles då uppfor, händerna samman han slog och talade klagande orden : »Gudar, så finnes i sanning ju än därnere i Hades dock ett slags själ och gestalt, men de sakna det verkliga livet. Natten igenom ju själen här stod av den arme Patroklos tätt vid min sida och sörjde och grät och med klagande stämma mycket mig föreskrev och förunderligt liknade honom.« Talade så, och en längtan till gråt uppväckte hos alla. Sörjande fann dem ännu den rosenfingrade Eos sittande runtom hans lik. Men den mäktige drott Agamemnon bådade upp överallt ifrån tälten mulor och karlar, som skulle hämta dit ved, och befälet över dem alla hjälten Meriones tog, den tappre Idomeneus’ stridsbror. Dessa med starkaste rep och med timmermansyxor i handen drogo till skogen åstad, och framför dem mulorna gingo, upp för backar och ned och på raka och krokiga stigar. Men när de dälderna nått på det källbevattnade Ida, skredo till verket de strax och flinkt med den eggade kopparn höggo de resliga ekarna ner, som med lummiga kronor föllo med buller och brak, och klövo dem sedan och veden bundo på mulorna fast ; och dessa av längtan till slätten travade raskt genom snåren tillbaks, uppstampande marken. Varsina klossar där buro jämväl vedhuggarne själva, såsom Meriones bjöd, den tappre Idomeneus’ stridsbror. Efter varandra de lassade av på det ställe på stranden, vilket Achilles valt ut åt sig själv och Patroklos till gravhög. 449 
 
 
 
 
 iliaden 130 140 150 Sedan de staplat där upp den ofantliga mängden av bränsle, sutto de alla ihop där väntande kvar. Men Achilles oförtövat nu bjöd Myrmidonernas krigiska kämpar kläda sig rustningen på och för vagnen envar sina hästar spänna. Då reste de alla sig brått och sig klädde i vapen, och uppå vagnarna togo sin plats vagnskämpar och kuskar. Vagnarna tågade främst, och ett moln dem följde av fotfolk, tusendetals, och i tågets mitt kom Patroklos, av vänner buren, som höljde hans lik med lockar, de skuro utav sig, och bakom båren närmst gick Achilles och höll i hans huvud, sorgsen, ty redlige vännen på väg han följde till Hades. Men när de hunno den plats, som Achilles hade dem anvist, satte de båren ner och staplade ymnigt upp bränsle. Nu var på annat betänkt snabbfotade hjälten Achilles ; trädande bort ifrån bålet, han gyllene håret sig avskar, som han så ymnigt och rikt låtit växa åt floden Spercheios, talade suckande så och såg ut över blånande havet : »O Spercheios, förgäves det var, som Peleus, min fader, lovade dig under bön, att jag skulle, om lyckligt jag hemkom, skära åt dig mitt hår och en festhekatomb dig bereda och dig femtio gumsar därtill vid själva din källa offra, där heliga lunden du har och ditt ångande altar. Sådan var åldringens bön, men uppfyllelse ej du beskärde. Nu, då jag aldrig skall komma igen till mitt älskade hemland, vill åt Patroklos jag giva mitt hår till att taga det med sig.« Talade så och i händerna ner på den älskade vännen lade sitt hår och en längtan till gråt uppväckte hos alla. Och där skulle väl solen gått ner, medan ännu de gråtit, om ej Achilles med ens Agamemnon nalkats och talat : »Atreus’ son, du är den, åt vars ord achaiernas söner villigast giva gehör. Man kan också bli mätt på att gråta ; bjud dem att skingra sig nu ifrån bålet och laga sin kvällsvard. Det som skall göras här än, skola vi bestyra, som närmast 450 
 
 
 
 
 tjugutredje sången 160 170 180 190 sörja den döde ; men stanne hos oss de som hövdingar äro.« Knappt hade detta han hört, den mäktige drott Agamemnon, innan han folket lät skingra sig strax till de beckade skeppen. Blott de begravande stannade kvar och staplade veden upp till ett bål, som var hundrade fot i längden och bredden, lade så överst på bålet hans lik med bedrövade hjärtan. Många de fetaste får och oxar med släpande fötter flåddes och rustades till framför bålet, och fettet av alla hjälten Achilles tog och med detta den älskade döde höljde från huvud till fot och staplade kropparna runtom. Dubbelörade krus han lutande ställde mot båren, fulla av honung och fett, och han fyra stoltserande hästar slängde med anspänd kraft under häftiga suckar på bålet. Nio hundar han ägde, som själv han brukade mata, även av dessa han dödade två och dem slängde på bålet ; äntligt de fångna ynglingar tolv av troernas adel, vilka han dräpte med kopparens egg i sin gruvliga vrede ; sände så eldens rasande våld att det hela förtära, klagade högt och ropte vid namn sin älskade stridsbror : »Gläd dig i Hades’ boningar än, o dyre Patroklos ! Allt åt dig fullbordar jag nu, som jag lovat tillförne. Frejdade sönerna tolv av troiska hjältar skall elden alla förtära med dig ; dock Hektor Priamossonen giver jag icke åt elden till rov, men åt glupande hundar.« Hotande talte han så ; men hundarna rörde ej Hektor ; utan dem dag och natt höll dottern av Zeus Afrodite borta och smorde hans hud med ambrosiska oljan av rosor, att den ej måtte bli skavd, om Peliden släpade honom ; och över hjälten en blånande sky av Foibos Apollo sänktes från himmelen ner uppå slätten och hela den platsen höljde, där liket låg, för att hindra den brännande solen att under tiden förtorka hans hud kring senor och lemmar. Ej ville bålet brinna likväl med den döde Patroklos ; 451 
 
 
 
 
 iliaden 200 210 220 då var på annat betänkt snabbfotade hjälten Achilles. Trädd ifrån bålet bort, han till tvenne av himmelens vindar, Nordan och Västan, bad och dem lovade härliga offer ; därtill ock gjutande ymnigt med vin ur den gyllne pokalen, bad han dem komma och blåsa, att snart måtte liken förbrännas och uti veden bli eld. Och den vindsnabbt flygande Iris hörde hans bön och till vindarna for som hans budbärarinna. Dessa församlade sutto till bords hos den vinande Västan, njutande gillets fröjd ; då trädde den ilande Iris fram uppå tröskeln av sten, och så snart som de sågo gudinnan, sprungo de samtliga upp, och envar henne bjöd till sin sida. Dock att sitta hon vägrade tvärt, och hon talte och sade : »Ej kan jag sitta, ty strax skall jag bort till Okeanos’ flöde, till Etiopernas land, som åt gudarne festhekatomber offra i dag, för att också jag själv må få njuta av offret. Dig, o Nordan, och dig, du brusande Västan, Achilles beder att komma på stund, och han lovar er härliga offer, för att I bålet mån fläkta i brand, på vilket nu ligger hjälten Patroklos, vars död achaierna alla begråta.« Så hon sade och ilade bort. Då reste sig bägge med ett förfärande gny och vältrade molnen framför sig. Fort över havet de stormade fram, och vågen sig reste för deras tjutande blåst, och till bördiga Troja de kommo, störtade in över bålet, och högt uppsprakade elden. Natten igenom de så tillsammans i flammande bålet sände sin vinande blåst, och natten igenom Achilles dubbelpokalen tog ofta i hand och ur gyllene bålen öste med denna på jorden ut vin och fuktade mullen, medan han själen ropade an av den arme Patroklos. Såsom en fader har sorg, då han benen förbränner av sonen, vilken som nygift dog till de arma föräldrarnas jämmer, så för Achilles var sorg, då han benen förbrände av vännen, vankande kring vid hans bål under oavlåtliga suckar. 452 
 
 
 
 
 tjugutredje sången 230 240 250 Men när så morgonstjärnan gick upp för att ljuset bebåda, och över havet sitt sken spred saffranslöjade Eos, falnade bålet till aska ihop, och slocknade lågan. Vindarna flögo då åter sin väg tillbaka till hemmet hän över Thrakiens hav, och dess böljor sig brusande vräkte. Bort ifrån bålet sig fjärmade nu Peliden Achilles, trött han lade sig ner och betogs av den ljuvliga sömnen. Men då de andra kring Atreus’ son sig samlade mangrant, väcktes ur sömnen han upp av de kommandes röster och fotsteg, satte sig upprätt strax och talade till dem och sade : »Atreus’ son och I ypperste män ifrån hela Achaia ! Släcken nu först med glödande vin det rykande bålet runt överallt, dit lågorna nått, och låtom oss sedan benen samla ihop av Menoitiossonen Patroklos, skiljande noga dem ut, och lätta de äro att känna ; ty uppå mitten av bålet han låg, men de andra på avstånd, hästar och män om varann, förbrändes på yttersta randen. Och låt oss lägga hans ben i en urna av guld med ett dubbelt lager omkring dem av fett, tills själv jag gömmes i Hades. Högen önskar jag ej att man gräver av synnerlig storlek, utan blott sådan sig bör, och I mågen med tiden, achaier, göra den väldig och hög jämväl, I som ären i livet lämnade kvar en gång efter mig vid de toftade skeppen.« Sade ; och alla de strax åtlydde den snabbe Peliden. Först de släckte med glödande vin det rykande bålet runt överallt, dit lågorna nått, och där hopad låg askan. Därpå med tårar de samlade upp den blide kamratens vitnade ben och dem gömde i fett i den gyllene urnan, satte i tältet den in och i finaste linne den höljde ; drogo därefter kring bålet en krets för den blivande högen, välte dit stenar till grund och kastade genast upp jorden. Färdig stod högen re’n, och de ville gå bort. Men Achilles bjöd dem att stanna och sätta sig ner i den vidaste halvkrets 453 
 
 
 
 
 iliaden 260 270 280 290 och lät till tävlingspris trefötter och kittlar från skeppen hämta och hästar och mulor jämväl och kraftiga oxar ävensom gråblankt järn och fagergördlade kvinnor. Först åt de hurtiga kämpar på vagn till ett lysande kamppris ställde en kvinna han fram, som var kunnig i härliga slöjder, därtill en kittel med hank och rymmande tvenne och tjugu mått, och var detta den förstes pris ; men ett sto åt den andre satte han, otamt än, sexårigt och dräktigt med mulföl ; och åt den tredje därnäst en kittel, som rymde ett fyrmått, vacker att skåda, av elden ej rörd och alldeles nyblank ; tvenne talenter i guld han satte till pris åt den fjärde ; och åt den femte en skål, tveörad, av elden ej vidrörd. Och han sig reste och talade så bland argiverna alla : »Atreus’ son och I andra bepansrade män av Achaia ! Prisen i kretsen här väntande stå på de körande kämpar. Vore en annan det nu, till vars heder vi ginge att tävla, skulle det yppersta priset jag själv hemföra till tältet ; ty I det veten, hur högt mina gångare stå över andra med sitt odödliga blod, dem Poseidon åt Peleus, min fader, gav till en bröllopsskänk och min fader åt mig har förärat. Dock jag själv blir stilla i dag och hästarna även, ty de sin körsven hulde ha mist, sin berömmelse stora, han som otaliga gånger på dem med glänsande olja manarna övergöt, som han tvagit med skimrande vatten. Sörjande nu över honom de stå, och manarna hänga ända till jorden ner, där de stå med bedrövade hjärtan. Upp då, I andre, till tävlan, vemhelst i achajiska hären litar på hästarna sina i dag och på stadiga vagnen !« Talade Peleus’ son, och upp vagnskämparne sprungo. Långt före alla sprang upp härskarornas hövding Eumelos, som var Admetos’ son och ej hade sin like i körkonst ; och Diomedes därnäst, den väldige sonen av Tydeus, spännande troiska hästarna för, som en gång han i striden 454 
 
 
 
 
 tjugutredje sången 300 310 320 tog från Aeneas, men ägaren själv blev frälst av Apollo. Även Atriden stod upp, ljushårige kung Menelaos, ättling av Zeus, och han spände i ok två eldiga hästar, Aitha, som var Agamemnons sto, och sin egen Podargos. Stoet Anchises’ son Echepolos skänkt Agamemnon för att ej nödgas gå med till det vindomsusade Troja, utan få njuta i hemmet sin ro, ty Zeus honom unnat rikedom stor, där han boende var i Sikyons ängder : detta han spände nu för, och det skälvde av iver att löpa. Men som den fjärde Antilochos ock skönmaniga spannet gjorde i ordning till fart, den lysande sonen av Nestor, myndige konungen, Neleus’ son, och hans pyliska hästar travade fram med hans vagn. Då trädde till honom hans fader för att ge nyttiga råd åt sin son, som ock själv var förståndig : »Dig, Antilochos, fastän så ung, omhuldade alltid Zeus och Poseidon förvisst och lärde dig allt vad till körkonst hörer, och därför ej göres behov, att man kommer och lär dig. Gott du att vända förstår kring ett mål, men hästarna dina äro ju sena på fot, och av detta befarar jag avbräck. Raskare äro de övrigas spann, men bland körarne själva ingen vet bättre än du att med rådighet styra på banan. Därför, min älskade son, var av hjärtat betänkt på att bruka alla de finter du kan, så att prisen ej måtte dig undgå. Timmerhuggaren mera förmår med sin konst än sin styrka, och med sin konst det är, som på blånande djupet en styrman håller i kosan sitt ilande skepp, som av vindarna tumlas ; så är det ock med sin konst, som en kusk en annan besegrar. Men den som hela sin lit till vagnen och hästarna sätter, åker besinningslöst i slingringar hitåt och ditåt, vitt över banan irrar hans spann och är ej i hans händer. Men den som finterna vet, när han klenare hästar skall köra, blickar på målet jämt och gör svängen liten och glömmer icke ett ögonblick, hur han tömmarna ställde från början, 455 
 
 
 
 
 iliaden 330 340 350 utan styr stadig kurs och har ögat på den, som är framför. Nu skall jag målet beskriva för dig, så att ej du tar miste. Jo, en förtorkad stam ur jorden reser sig famnshög efter en ek eller tall, som icke förmultnar av regnet, och mot dess sidor stödda där stå ett par vitnade stenar, just där som vägarna mötas och jämn är marken omkring dem. Antingen är det en vård över en, som längesen avled, eller ett rännaremål, som byggdes i fädernas tider ; nu har till mål det bestämt snabbfotade hjälten Achilles. Där skall med spannet du svänga förbi så nära som möjligt ; luta därunder dig själv, där du står i din flätade vagnskorg, inåt åt vänster ett grand och både med piska och tillrop egga din högerhäst och släpp tömmarna efter åt honom, men låt din vänsterhäst få snudda så nära vid målet, att det ser ut, som ditt prydliga hjul berörde med navet yttersta kanten, men akta dig väl för att törna mot stenen, att ej må splittras din vagn och hästarna komma till skada ; sådant ju vore en nesa för dig, men en fröjd för de andra. Därför, min älskade son, var förståndig och akta dig noga. Kommer du bara vid målet förbi på den ilande farten, ingen då finnes, som hinner dig upp eller åker förbi dig, nej, icke ens, om han följde inpå med den ädle Arion, hjälten Adrastos’ bevingade häst av gudarnes släkte, eller Laomedons hästar, som här äro ypperst i landet.« Sålunda Nestor, Neleus’ son, och satte sig åter ned på sin plats, sedan noga besked han givit åt sonen. Men som den femte sitt spann Meriones gjorde i ordning. Därpå de stego till vagns och kastade lott, och Achilles skakade lotterna om, och Antilochos, sonen av Nestor, yppersta platsen fick på sin lott, och Eumelos den andra, tredje fick Atreus’ son, lansfrejdade drott Menelaos, fjärde platsen Meriones fick, och yttersta platsen kom på Tydidens lott, men flinkast han var av dem alla. 456 
 
 
 
 
 tjugutredje sången 360 370 380 390 Nu de sig ställde i rad, och Achilles dem visade målet fjärran på slättens plan och sände gudomlige Foinix dit såsom uppsyningsman, sin faders väpnare trogne, för att på loppet ge akt och det sanningsenligt berätta. Alla på en gång svingade nu emot hästarna piskan, manade på dem med tömmarna ock samt med eggande tillrop uti sitt ivriga mod ; och de satte iväg över slätten bort ifrån skeppen i flygande fart, och om hästarnas bringor virvlade dammet upp och stod som ett moln eller skydrag, under det manarna fladdrade vilt för den blåsande vinden. Vagnarna ömsom rullade tätt utmed bördiga jorden, ömsom i luften studsade upp, men de körande själva stodo vid karmarna faste, envar med klappande hjärta, lysten att segrare bli, och envar åt hästarna sina skrek, där de flögo åstad uti dammande fart över slätten. Men när de hurtiga hästarna se’n begynte sitt slutlopp ner emot skummande havet igen, då röjdes förmågan bäst hos envar, och i sträckande lopp nu hästarna rände. Hastigast undan det gick för Eumelos med eldiga stoen, och uti dessas spår Diomedes’ troiska hingstar stormade fram, ej mycket bakom, utan alldeles nära, ty det såg ut var stund, som om trampa de skulle i vagnen, och på Eumelos själv deras anda i nacke och skuldror brände, ty tätt i hans rygg under loppet de mularna höllo. Nu Diomedes väl hunnit förbi eller segern gjort tvistig, om ej Apollo, betagen av harm mot sonen av Tydeus, slagit ur handen på honom med ens den glänsande piskan. Ut ur hans ögon då störtade brått förbittringens tårar, när han Eumelos’ hästar fick se än raskare löpa, men sina egna bli efter, då nu utan piska de sprungo. Dock för Athene blev icke fördolt, att Apollo Tydiden gäckat ; och hastigt hon skyndade hän till skarornas herde, gav honom piskan igen och styrka hos hästarna ingöt. 457 
 
 
 
 
 iliaden 400 410 420 Och mot Admetos’ son framrusade sedan gudinnan harmsen och knäckte hans ok, och åt var sin sida av vägen skyggade stoen isär, och på marken dinglade tisteln. Själv ifrån vagnen han slungades av och föll invid hjulet och sig på armarna sönderslog och på munnen och näsan, sargade pannan jämväl över ögonbrynen, och tårar trängde i ögonen fram, och den klingande rösten var stockad. Genast Tydiden då styrde förbi sina stampande hästar, långt framför alla de andra han var, ty gudinnan Athene fyllde hans hästar med kraft och åt honom förunnade heder. Närmast Atriden kom ljushårige drott Menelaos. Men till sitt fädernespann Antilochos eggande ropte : »Sträcken då ut, även I, det fortaste blott, som I mäkten ! Icke begär jag ju alls, att I skolen de hästarna hinna, som av Tydiden köras åstad, ty åt dessa Athene skänkte nu snabbaste fart och förunnade heder åt honom ; men Menelaos’ spann det gäller att ilande hinna och ej bli efter, såvida ej skam skall åt eder förvålla Aitha, som blott är ett sto. Vi sölen I, kraftiga hingstar ? Säga jag vill er en ting, och det ordet skall bliva besannat : ej skall det skötsel åt er hos Nestor, skarornas herde, vankas, nej döda han skall er på stund med den stingande kopparn, om vi allenast ett ringare pris förvärva av lojhet. Fram då i stormande fart och skynden er allt vad I orken ! Själv skall jag fintlighet bruka och konst för att snart i en hålväg lista mig honom förbi och skall ej honom släppa ur sikte.« Sagt ; och vid härskarens bannande ord betagna av fruktan, sprängde de raskare framåt en stund, och snart för sitt öga tappre Antilochos såg den trånga, fördjupade hålväg. Denna av vinterflödet var grävd, vars samlade vatten skurit ur vägen en bit och den övriga platsen fördjupat. Dit Menelaos nu for för att sammanstötningar undgå ; 458 
 
 
 
 
 tjugutredje sången 430 440 450 dock, Antilochos ville förbi och de stampande hästar styrde från vägen åt sidan ett grand och jagade efter. Då blev Atriden rädd och åt ynglingen ropade högljutt : »Nestors son, som en galning du kör. Håll in dina hästar ! Smal är ju vägen ! Kör hellre förbi, när den bredare bliver, så att du icke oss bägge förstör med att stöta tillhopa !« Så han skrek, men Antilochos blott allt vildare körde, brukande piskan med kraft, och såg ut till att ingenting höra. Lika så långt som en diskus far ifrån svingande armen, slungad åstad av en man, som sin ungdomsstyrka vill pröva, lika så långt han sprängde förbi, och Atriden bakefter blev med sitt spann, ty han själv nu med vilje saktade farten, för att på vägen hästarne ej skulle stöta tillsammans, flätade vagnarna stjälpas omkull, och de körande själva bliva i stoftet kastade av i sin ävlan att segra. Bannande ropade dock Menelaos den ljuse till honom : »Värre, Antilochos, finnes än du bland dödlige ingen. Packa dig av ! Utan skäl dig achaierna hållit för vettig. Men utan ed minsann skall du ändå ej bära hem priset.« Sagt, och med ljudelig röst han till hästarna ropte en maning: »Bliven ej efter och stannen ej här med bedrövade hjärtan ! Förr skola fötter och knän på de hästarna mattade bliva än på er själva, ty bägge de re’n ha förlorat sin ungdom.« Sagt ; och vid härskarens manande ord betagna av blygsel, satte de skarpare efter och snart voro nära de andra. Borta i kretsen alltjämt argiverna spejande sutto efter att hästarna se, som dammande rände på slätten. Först blev Idomeneus varse ett spann, kretensernas hövding, där utom kretsen han satt på ett ställe med vidare utsikt. Fjärran han hörde och kände igen den körandes tillrop och såg nu hästen sprängande fram, som var kännelig vida, rödbrun eljest på hela sin kropp, men i mitten av pannan prydd med en snövit bläs, som sig rundade likasom månen. 459 
 
 
 
 
 iliaden 460 470 480 Upprätt genast han stod och så till argiverna talte : »Hören, o vänner, ett ord, I argivernas furstar och rådsmän ! Känner blott jag, eller kännen ock I de hästar, som nalkas ? Andra mig synas likväl nu de främste hästarna vara och deras körsven också en ann, och det måtte på slätten stoen ha hänt något ont, ty de rände ju bort som de främsta, och jag dem tydligen såg omkring målet vara de första ; nu kan jag ingenstädes dem se, hur mycket jag också spejande blickar omkring överallt kring troiska slätten. Kanske den körande tömmarna släppt och kunde ej sedan styra kring målet rätt och lyckades icke i svängen. Då har han splittrat sin vagn, kan jag tro, och har fallit i marken, under det stoen skenat sin väg med förvildade sinnen. Resen er upp och spanen, I med, ty jag själv kan ej riktigt känna den kommande mannen igen, men han tycks mig aitoler vara till börden och härskande drott över folket i Argos, hästbetvingaren Tydeus’ son, Diomedes den starke.« Hånande svarte Oïleus’ son, snabbfotade Ajas : »Snacka i förtid ej, du Idomeneus ! Borta i fjärran löpa på slätten den vida ju än flinkhovade stoen. Varken du är i argivernas här bland de alldeles yngste, heller ej blickar det ut ur ditt huvud de skarpaste ögon, men du beständigt pladdrar ändå, fast det höves dig icke komma med pladder och snack, då ju klokare finnas tillstädes. Alldeles samma hästar som förr äro ännu de främste, hjälten Eumelos’ ston, och han själv står med tömmen i handen.« Honom svarade vred den kretensiske drotten och sade : »Ajas, i kiv och i smädelser främst, men i allting för resten dugande ej bland argiverna stort med ditt avoga sinne, låt oss slå vad då, välan, om en trefot eller en kittel, och låt oss välja till domare ut Agamemnon Atriden om vilket spann som är främst, att du måtte bli vis av förlusten.« Sagt ; men Oïleus’ son, snabbfotade Ajas, i blinken 460 
 
 
 
 
 tjugutredje sången 490 500 510 520 rusade vredgad upp för att giva ett bitande gensvar, och där skulle väl trätan för dem långt vidare skridit, om ej Achilles själv hade rest sig och tagit till orda : »Byten nu vidare ej så förbittrade ord med varandra, Ajas och tappre Idomeneus du, ty det passar sig icke. Harmas I skullen ju själva på dem, som så sig betedde. Bliven i kretsen sittande lugnt och med blickarna följen hästarnas löpning. De själva ju snart i sin iver att segra komma nu sprängande hit, och då skall envar kunna skönja, vilket argiviskt spann som är främst, och vilket det andra. Sagt. Men Tydiden i jagande fart dem nalkades hastigt. Piskan han jämt över skuldrorna svang, och i gungande fyrsprång lyfte sig hästarna högt, där de ilade fram uppå banan. Uppå den körande själv föll ett ideligt hagel av stoftkorn, medan hans präktiga vagn, som med guld och med tenn var beslagen, följde i hälarna tätt på de snabbt framsprängande hästar, lämnande knappast ett spår efter hjulens skenor bakom sig uti den fina sanden : så snabb var den flygande farten. Mitt i kretsen han höll, och svetten i ymniga droppar rann uppå jorden ner från hästarnas halsar och bringor. Själv uppå marken han hoppade ner från den glänsande vagnen, lutande piskan mot oket att stå. Ej sen var den käcke Sthenelos då, utan skyndade fram och hämtade priset ; därpå åt svennerna kvinnan han gav och den örade kitteln hemåt att föra, men själv han hästarna löste ur oket. Näst efter honom hann fram Antilochos, ättling av Neleus, kommen Atriden förbi genom list och ej genom snabbhet ; tätt honom följde likväl Menelaos med eldiga spannet. Så pass mycket som hästen är skild ifrån rullande hjulet, när han i sträckande lopp över markerna drager sin herre ; spetsen av springarens svans då snuddar vid skenan på hjulet, efter det rullar så nära inpå och rummet emellan 461 
 
 
 
 
 iliaden 530 540 550 icke är stort, medan färden går fram över markerna vida ; så långt blott Menelaos numer var Antilochos efter ; dock blev i början han efter så långt, som en diskus kan flyga, men honom upphann snart, ty med ständigt växande iver sprang Agamemnons sto, den fagermaniga Aitha. Hade blott längre ännu kappränningen varat för bägge, skulle han hunnit förbi och ej endast bestritt honom segern. Därpå Meriones kom, Idomeneus’ väpnare gode, bliven ett spjutkast efter det spann, som drog Menelaos, därför att trögast på fot hans fagermaniga hästar voro och svagast han själv i att köra en vagn under tävlan. Sist kom Admetos’ son, långt efter de övriga alla, dragande själv sin vagn och drivande spannet framför sig. Honom med ömkan då såg snabbfotade hjälten Achilles, stod bland argiverna upp och talte bevingade orden : »Efterst driver sitt spann den ypperste mannen av alla. Låtom det andra priset likväl oss giva åt honom, såsom är billigt och rätt, men det första skall vara Tydidens.« Så han sade, och alla de strax instämde med bifall ; och han väl stoet åt honom nu gett, som achaierna ville, hade ej därvid stått upp Antilochos, sonen av Nestor, tagit till orda och yrkat sin rätt av Peliden Achilles : »Svårt skall jag harmas, Achilles, på dig, om du sätter i verket detta ditt ord, ty du står i begrepp att beröva mig priset, tänkande blott däruppå, att vagnen och spannet för honom kommo till skada, som själv är så flink. Men till evige gudar borde han bedit, ej hade han då blivit efterst i loppet. Dock om han är dig så hjärtligen kär och du ömkar hans otur, har du i tältet ju massor av guld och av koppar desslikes, har du ju får jämväl och tärnor och stampande hästar ; tag då och giv honom sedan därav en än större belöning eller ock genast på stund, att achaierna måtte dig prisa. Men ifrån stoet jag avstår ej, utan därom försöke 462 
 
 
 
 
 tjugutredje sången 560 570 580 vilken som helst, som har lust, att kämpa emot mig med handkraft.« Så han sade ; då log snabbfotade hjälten Achilles, glad åt Antilochos, vilken var en av hans dyraste vänner, och med bevingade ord han svarade honom och sade : »Efter du alltså mig ber, att jag någonting annat från tältet skall åt Eumelos ge, så vill jag dig göra till viljes. Honom jag brynjan skall ge, som jag tagit av Asteropaios ; smidd av koppar den är, och av blänkande tenn går en gjutning runt omkring på dess plåt ; han skall komma att skatta den mycket.« Sagt, och befallning han gav åt Automedon, trogne kamraten, att ifrån tältet den hämta, och han gick då efter den genast och åt Eumelos den räckte i hand, och glad han den mottog. Men Menelaos i kretsen stod upp, förbittrad i själen, hjärtligen vred på Antilochos än, och en härold hans spira lämnade honom i hand och befallde argiverna tystnad ; därpå till orda han tog, den gudaliknande drotten : »Vad har du gjort, Antilochos, du, som tillförne var vettig ? Du min berömmelse skämt och hästarna mina förhindrat, drivande dina förbi, som voro dock klenare mycket. Därför jag vädjar till er, argivernas furstar och rådsmän, dömen emellan oss två efter rätt och ej efter ynnest, för att det heta ej må bland de pansarklädde achaier : ›Blott genom ränker och våld mot Antilochos kunde Atriden föra hem stoet som pris ; långt klenare voro hans hästar, men han själv däremot var i makt och betydenhet större.‹ Dock, jag domen vill fälla nu själv, och jag tänker, att ingen skall bland danaerna säga emot, ty rätt skall jag döma. Alltså Antilochos, ättling av Zeus, kom hit och, som brukligt, träd framför vagnen och hästarna fram – och du hålle i handen smidiga piskan, med vilken du nyss drev på dina hästar –, lägg så på hästarna handen och svär vid den starke Poseidon, 463 
 
 
 
 
 iliaden 590 600 610 att du har ej med beråd eller list försinkat mig vagnen.« Honom svarade då Antilochos, vettige hjälten : »Låt nu din vrede sig lägga ! Betänk, att jag är ju långt yngre, drott Menelaos, än du, som i ålder och dygder har försteg. Nog lär du veta, hur lätt det kan ske, att en yngling förgår sig ; hastig till sinnes han är, men eftertanken är ringa. Därför ditt hjärta det bäre med lugn. Jag skall giva dig självmant stoet, jag vann, och om ännu därtill du en rikare gåva krävde att få från mitt tält, jag gåve den gärna på stunden, hellre än att jag hos dig, Zeusättade, skulle ur hjärtat stötas för alltid ut och för gudarne stå som en brottsling.« Sade den frejdade Nestors son och ledde nu stoet till Menelaos och gav i hans hand, men kring hjärtat på denne göt sig hugsvalande fröjd, som kring axen på frodiga säden flödande sommardagg, när skördarna spira på fälten : så, Menelaos, på dig hugsvalades hjärtat i barmen, och med bevingade ord du svarade honom och sade : »Ja, då skall också nu jag, Antilochos, sluta att vredgas, efter du aldrig förut röjt besinningslöshet och självsvåld, även om ungdomshettan i dag på besinningen rådde. Minns, att en annan gång du ej överlistar en bättre ! Icke så hastigt mig skulle bevekt någon annan achaier ; du har så mycket fått lida likväl och så mycket fått utstå, såsom din redlige fader jämväl och din broder, för min skull ; därför bevekas jag vill på din bön och vill stoet dig också giva, fastän det är mitt, för att alla omkring oss må veta, att jag ett sinne ej fått, som är övermodigt och ogent.« Sade, och därpå han gav åt Noemon, Antilochos’ stridsbror, stoet att föra det bort och tog själv den blänkande kitteln. Därpå talenterna tvenne i guld av Meriones togos, vilken som fjärde kom in. Men det femte priset var övrigt, dubbelskålen, och denna till skänks gav Achilles åt Nestor, bar den i kretsen till åldringen fram och talte till honom : 464 
 
 
 
 
 tjugutredje sången 620 630 640 650 »Tag, o gamle, den här, som för dig från Patroklos’ begravning ständigt må vara en minnesklenod, ty aldrig du honom mer bland argiverna ser. Och det priset jag ger dig för intet, ty ej kommer du mer att i knytnävskamp eller brottning tävla, ej heller i kastning med spjut eller ilande snabblopp, därför att redan ju trycker dig hårt den besvärliga åldern.« Sade och gav honom skålen i hand, och glad han den mottog, och med bevingade ord han svarade honom och sade : »Ja, du har alldeles rätt, mitt barn, i vart ord, som du sade. Fötter och knän stå ej längre vid makt, och ej armarna heller svinga sig, vet du, min vän, kring skuldrorna ledigt som fordom. Ack om jag vore blott ännu så ung och min styrka densamma, som då epeiernas folk i Buprasion firade gravöl åt Amarynkeus, sin drott, och sönerna satte upp kamppris ! Ingen min like där fanns ibland män, nej ingen epeier, ingen bland pylier ens, och ingen bland stolta aitoler. Ty jag i boxningen vann över Enops’ son Klytomedes, därpå i brottningen lade jag ned Ankaios från Pleuron, därpå i löpningen sprang jag förbi den raske Ifiklos, därpå jag övervann Polydoros och Fyleus i spjutkast. Endast i körning besegrade mig två söner till Aktor med sin förenade kraft i sin avundsiver om segern, därför att yppersta priset ännu låg framme att vinna. Tvillingar voro de två ; den ene med skicklighet körde, körde med skicklighet stor, och den andre svingade piskan. Slik har jag varit en gång, men nu må de yngre bedriva sådana idrottsvärv, och mig det höves att lyda ålderns tvingande bud ; men jag fordom bland kämparne lyste. Gå nu att fira din jordade vän med vidare kampspel ! Gärna jag tager din gåva emot, och mitt hjärta sig gläder, att du mig kommer ihåg som din vän och aldrig förgäter att mig den heder bete, som jag kan av achaierna fordra. Måtte för detta en riklig lön dig gudarne giva !« 465 
 
 
 
 
 iliaden 660 670 680 Sagt ; och Peliden gick bort igenom achaiernas vimmel, efter det Neleusättlingens tack till slutet han åhört. Tävlingspris han satte nu ut för den gruvliga nävkamp, ledde i kretsen då fram och band där en mula på sex år, arbetshärdig, men ännu ej tamd och vansklig att tämja ; därpå en dubbelpokal han till pris åt den tappande satte. Stående upprätt, talte han se’n till argiverna alla : »Atreus’ son och I andra bepansrade män av Achaia ! Bjudom att tävla härom två män, som de ypperste äro uti att nävarna lyfta och slåss, och må den, som Apollo giver att segrare bli inför alla achaiernas ögon, vända igen till sitt tält med den arbetshärdiga mulan, men den besegrade skall som sitt pris få dubbelpokalen.« Sagt ; och i blinken en kämpe stod fram både reslig och kraftig, kunnig i knytnävskamp, Epeios, Panopeus’ telning, lade på härdiga mulan sin hand och ropade högljutt : »Låt honom komma, den man, som skall dubbelpokalen förvärva ! Mulan, det tror jag förvisso, skall ej någon annan achaier vinna i boxning från mig, ty jag håller mig själv för den bäste. Är det ej nog, att jag mindre förmår, då det gäller att strida ? Aldrig det hände ju än, att en dödlig var skicklig i allting. Men jag vill säga en ting, och det ordet skall bliva besannat : hullet jag alldeles sönderslår, och benen jag krossar ; därför hans likbesörjare här må sig samlade hålla, att honom bära åstad, när av nävarna mina han kuvats.« Sade, men stumma de sutto envar i den djupaste tystnad, och emot honom till kamp allenast Euryalos uppstod, härlige hjälten, en son av Mekisteus Talaoniden, vilken till Thebe en gång till den stupade Oedipus’ likfest kommit och tävlande där över alla kadmeierna segrat. Honom till handa nu gick den spjutberömde Tydiden och honom muntrade upp och önskade segern åt honom, 466 
 
 
 
 
 tjugutredje sången 690 700 710 gjordade om honom först med en gördel och gav honom sedan remmarna, snidade ut ur en tjur, uppammad på fältet. Men när de gjordat sig om, framträdde i kretsen de bägge öga mot öga och, lyftande högt sina väldiga nävar, föllo på en gång an, och tunga drabbade slagen. Rysligt av käkarna krasandet ljöd, och från lemmarna svetten strömmade ner överallt. Då gjorde Epeios ett utfall, medan Euryalos spejande stod, och råkte hans kindben. Länge ej denne då stod, ty hans lemmar segnade samman. Som när för nordankuling en fisk bland tången vid stranden spritter ur vattnet, men höljes igen av vågornas dunkel, så han vid slaget spratt, men den starke Epeios i famnen höll honom upprätt strax, och av fort tillskyndande vänner bars han ur kretsen bort med fötterna släpande efter, frustande tjockt med blod och med huvudet sjunket åt sidan. Därpå emellan sig satte de ner den bedövade vännen, gingo ock några åstad och hämtade dubbelpokalen. Prisen för tredje tävlingen, strax, för den mödande brottning, satte Peliden då upp och visade fram dem för folket. Segrarens lön var en stor, över elden skrevande kittel, vilken värderades strax till en hel tolft oxar bland folket, men åt den tappande ställde han fram uti kretsen en kvinna, kunnig i allsköns slöjd, och de skattade henne till fyra. Stående upprätt, talte han se’n till argiverna alla : »Träde nu fram vemhelst, som ock denna kampen vill fresta!« Sade ; då reste sig Telamons son, den väldige Ajas, och den förslagne Ulysses jämväl, som förstod sig på konstgrepp. Sedan de gjordat sig om, framträdde i kretsen de bägge och nu famnade om med kraftiga armar varandra, som taksparrarna stå på ett hus, hopfogade stadigt av en förfaren byggares hand för att vindarna trotsa. Ryggarna knakade på dem minsann under dristiga tagen, medan de klämde varann, och av lemmarna lackade svetten. 467 
 
 
 
 
 iliaden 720 730 740 Strimmor och bulor i mängd på de kämpandes sidor och skuldror hovo sig upp, rödsprängda av blod, men de bara att segra ävlades jämt i sin kamp om den konstarbetade trefot. Varken Ulysses var karl till att lägga den andre i marken, eller förmådde det Ajas, ty stånd höll den starke Ulysses. Men när då knorrade redan de benskenklädde achaier, talade Telamons son, den reslige Ajas, till honom : »Ädle Laertesson, du mångförslagne Ulysses, lyfta du mig, eller också jag dig ! Zeus råde för resten.« Sade och lyfte ett tag, men Ulysses ej finterna glömde, utan han gav med sin häl ett förlamande hugg åt hans knäveck, så att på ryggen han föll, och Ulysses själv föll på bröstet ovanpå Ajas, och folket det såg med förvåning och häpnad. Lyfta försökte därnäst mångprövade konung Ulysses och honom rubbade litet från jord, men lyftade icke, satte så krokben kvickt, och båda då föllo till marken tätt vid varandra och sölades ner i det dammande stoftet. Rusande upp igen, de för tredje gången väl frestat, om ej Achilles själv hade rest sig och bjudit dem sluta : »Spjärnen ej vidare nu mot varann och er matten så illa ! Segern er bägge hör till och lika I skolen belönas. Träden ur kretsen ut, att ock andra achaier må tävla !« Sagt, och de lyssnade till och villiga lydde hans maning, torkade dammet sig av och klädde sig åter i livrock. Nya belöningar strax utsatte Peliden för snabblopp. Först en prunkande bål ; den var driven av silver och sex mått rymde, och vida i skönhet den stod över alla på jorden. Den var ett kosteligt verk av konstförfarna Sidoner, förd över blånande havet en gång av foinikiska sjömän, som styrt på Lemnos i hamn och åt Thoas den hade förärat ; men som betalning för Priamos’ son, den unge Lykaon, hjälten Patroklos den fick av Euneos, son av Iason ; och för att hedra sin vän, nu satte ock denna Achilles 468 
 
 
 
 
 tjugutredje sången 750 760 770 780 fram till belöning åt den, som den flinkaste bleve i snabblopp, men åt den andre till pris en den största och fetaste oxe, och så en halv talent av det yppersta guld åt den siste. Stående upprätt, talte han se’n till argiverna alla : »Träde nu fram vemhelst, som ock denna kampen vill fresta!« Sagt, och Oïleus’ son, snabbfotade Ajas, sig reste och den förslagne Ulysses jämväl och Antilochos även, Nestors son, som i lopp besegrade alla de unga. Upp de sig ställde i rad och Achilles dem visade målet. Hastigt från skranket de rusade ut, och genast blev Ajas före de andra, men tätt i hans spår framrände Ulysses, nära, som intill en väverskas bröst är staven i väven, då hon den drager intill sig tätt för att tvärs genom varpen föra sin inslagstråd och håller den nära till bröstet : lika så tätt var Ulysses inpå och med fötterna bakom stampade ner i den andres fjät, innan dammet hann stiga, och över Ajas huvud alltjämt han sin flåsande anda göt i sitt ilande lopp, och achaierna alla med tillrop eggade drotten, som hastade fram i sin iver att segra. Men när till slutet av loppet det led, den ädle Ulysses ropade an i sin själ strålögda gudinnan Athene : »Hör mig, gudinna, och var mig en god hjälparinna i loppet !« Bedjande talte han så och blev hörd av Pallas Athene ; lättare gjorde hon varje hans lem, både fötter och armar. Just som de skulle nu störta sig fram och belöningen gripa, halkade Ajas omkull – ty på fall honom bragte Athene – uppå det ställe, där spillningen låg av de råmande oxar, som åt Patroklos nyss hade slaktats av snabbe Achilles, och både näsa och mun fick han fulla av oxarnas spillning, under det bålen togs av den prövade konung Ulysses, eftersom först han kom, men den lysande Ajas fick oxen. Stående blev han där nu och med handen höll oxen i hornet, spottande spillningen ut, och så till argiverna talte : 469 
 
 
 
 
 iliaden 790 800 810 »Ack, nu förlamade visst mina fötter gudinnan, som alltid liksom en moder är nära till hands för att hjälpa Ulysses.« Sagt, och de alla ihop åt honom skrattade hjärtligt. Därpå den sistes pris gick Antilochos fram för att hämta och med ett leende talade så till achaiernas söner : »Fastän I veten det gott, vill jag ändå er säga, god vänner, att de odödlige nu såsom förr de bedagade hedra, såsom nu nyss : stort äldre än jag är ej Ajas till åren, men se Ulysses är född av en forntids människosläkte, fast han skall vara en åldring så pigg, att det svårligen någon lyckas att tävla med honom i språng, förutom Achilles.« Leende talte han så och berömde den snabbe Peliden. Strax till orda Achilles då tog och svarade honom : »Ej skall du hava för intet mitt lov, Antilochos, talat, utan med halva talenten i guld vill jag priset fördubbla.« Sade och gav honom guldet i hand, och glad han det mottog. Men därefter Peliden bar fram och lade i kretsen både den långbeskuggande lans och skölden och hjälmen, vilka Sarpedon ägt, och som honom Patroklos berövat. Stående upprätt, talte han se’n till argiverna alla : »Bjudom nu tvenne de ypperste män att i tävlan om dessa kläda sig brynjorna på och med stingande spjuten i handen gånga varandra till livs inför allt det församlade folket. Den som i glänsande hullet då först kan träffa den andre, trängande djupt med sin stöt genom vapnen och rinnande blodet, honom förära jag vill detta silverbeslagna och sköna thrakiska svärd, som i byte jag tog av Asteropaios ; men dessa vapnen här skola bägge de hava gemensamt, och i mitt tält skall jag giva åt dem en lysande måltid.« Sade. Då reste sig Telamons son, den väldige Ajas, och Diomedes reste sig ock, den starke Tydiden. Sedan de väpnat sig först på varsin sida om mängden, trädde i mitten de fram med en brinnande iver att kämpa, 470 
 
 
 
 
 tjugutredje sången 820 830 840 blickande fruktansvärt, och häpenhet fattade alla. När de då gående fram hade hunnit varandra helt nära, trenne gånger de rusade an och stötte tillhopa. Ajas då rände omsider sin lans genom rundade skölden, träffade hullet dock ej, ty bak skölden värnade brynjan ; Tydeus’ son däremot över randen av väldiga skölden måttade jämt med sin blänkande udd efter halsen på Ajas. Rädda för Ajas’ liv, achaiernas söner då ropte till dem att sluta sin kamp och att lika delas om prisen. Men åt Tydiden av Peleus’ son det väldiga svärdet räcktes med skidan därtill och dess välutsnidade svärdsrem. Lade Peliden så fram en tävlingsskiva av gjutjärn, som hade kastats titt av den starke Eetion fordom ; honom förgjorde likväl snabbfotade hjälten Achilles och henne förde på skeppen ombord med det övriga bytet. Stående upprätt, talte han se’n till argiverna alla : »Träde nu fram vemhelst, som ock denna kampen vill fresta ! Ligga än aldrig så långt hans bördiga åkrar från staden, skall han i denna ha nog för sitt bruk fem välvande årslopp. Ej skall av saknad på järn hans plöjare eller hans herde nödgas till staden gå in ; nej, denna skall kunna förse dem.« Sade. Då reste sig strax Polypoites, härdige krigarn ; även Leonteus sprang upp, som i styrka var gudarnes like, ävensom Ajas, Telamons son, och den bålde Epeios. Dessa sig ställde i rad, och den bålde Epeios tog skivan, svängde och kastade den, men åt kastet achaierna logo ; därpå den slungad blev av Leonteus, ättling till Ares ; därpå som tredje den svang Telamoniern reslige Ajas, och från hans seniga hand flög den långt över övrigas märken. Dock när skivan så tog Polypoites, härdige krigarn, lika så långt som sin vallarestav vet att slunga en herde och genom luften den virvlande far över betande hjorden, lika så långt över banan den flög vid achaiernas jubel. 471 
 
 
 
 
 iliaden 850 860 870 880 Stodo då vännerna upp till den kraftige drott Polypoites, togo åt honom hans pris och det buro till holkade skeppen. Nu bågskyttarnes pris bar han fram, både dubbla och enkla yxor av blåaste stål och tio av vartdera slaget. Därpå han masten från ett av de mörkblåstammiga skeppen fjärran lät resa på strand och vid masten en bävande duva binda om foten med tunnaste snodd och bjöd dem på henne skjuta till måls, och evem, som träffade bävande duvan, skulle gå hem till sitt tält med dubbelyxorna alla, men den som träffade snodden allen och förfelade fågeln, skulle som ringare skytt få enkelyxorna taga. Så han sade. Då reste sig strax den kraftige Teukros, upp stod Meriones ock, Idomeneus’ väpnare gode. Nu i en kopparhjälm omskakades lotterna genast, därvid åt Teukros den första föll ut, och genast han pilen skickade kraftigt åstad, men han glömde att lova Apollo hundra de yppersta förstlingslamm till ett lysande offer ; miste på fågeln han sköt, ty Apollo ej unnade lycka, däremot snodden han träffade tätt invid foten på fågeln, så att den stingande pilen skar av den fjättrande snodden. Duvan mot himlen sig svingade upp, medan snodden vid masten dinglande hängde mot jord, och ett sorl från achaierna uppsteg. Hjälten Meriones ryckte då fort honom bågen ur handen, pilen han längesen hade till reds sedan skjutningens början, och han nu lovade brått fjärrskjutande guden Apollo hundra de yppersta förstlingslamm till ett lysande offer. Högt under molnens bryn fick han sikte på bävande duvan och, där hon kretsande flög, henne träffade mitt under vingen ; tvärs igenom gick pilen och se’n tillbaka till jorden föll och sig borrade in vid Meriones’ fötter ; men duvan sänkte mot masten sig ner av det mörkblåstammiga skeppet, dock, hennes huvud sjönk och vingarna slokande hängde, hastigt flög livet ur lemmarna bort, och fjärran från skytten 472 
 
 
 
 
 tjugutredje sången 890 föll hon till marken, och folket det såg med förvåning och häpnad. Steg då Meriones fram och tog dubbelyxorna tio, medan till skeppen gick hem med enkelyxorna Teukros. Lade Peliden i kretsen nu fram en den yppersta stridslans jämte en kittel, av elden ej rörd och med blomstersirater, och som en oxe var värd, och fram spjutkastarne trädde. Upp Atriden då stod, vitt härskande drott Agamemnon, upp stod Meriones ock, Idomeneus’ väpnare gode. Tog då till orda bland dem snabbfotade hjälten Achilles : »Atreus’ son, vi ju veta, hur högt du står över alla, och att du både i kraft och i spjutkonst är den förnämste. Därför må yppersta priset du själv hemföra till skeppen, men åt den käcke Meriones se’n må vi lansen förära, därest det likar dig så, ty för min del önskar jag detta.« Sade och bifall fick av männernas drott Agamemnon och åt Meriones lansen nu gav, men den bålde Atriden räckte sin härold Talthybios strax det prunkande priset. 
 
 
 
 
 TJUGUFJÄRDE SÅNGEN Hektors utlösning 10 20 Tävlingskretsen nu löste sig upp, och folken bland skeppen spriddes på varsina håll, och alla nu tänkte på kvällsvard och på att njuta sin ro i hugsvalande sömn. Men Achilles gråtande mindes sin vän och av allbetvingande sömnen fjättrades ej, utan hit och dit sig vred på sitt läger, tänkte med saknad och sorg på Patroklos’ käckhet och mandom, och på hur mycket tillsammans de två hade kämpat och utstått både mot fiendesvärd och mot havets rasande böljor ; detta han allt kom ihåg, medan ymniga runno hans tårar. Ömsom på sidan han vältrade sig och ömsom på ryggen, ömsom på ansiktet ned, och till sist, uppsprungen från bädden, vandrade tröstlös kring på stranden av havet, där Eos fann honom gående än, då hon sken över böljor och stränder. Genast för vagnen han spände nu för sina eldiga hästar, bindande Hektor fast vid dess stol till att släpa bakefter, och då han runt om Patroklos’ hög tre varv honom släpat, gick han till vila igen i sitt tält och lät ligga den döde sträckt framstupa i stoftet på jord. Men från huden på denne värjde Apollo all skada utav, ty han ömkade hjälten än efter döden och värnade om med den gyllne egiden, för att Peliden ej måtte hans hull med släpandet sarga. Så i sin vrede Achilles var dag misshandlade Hektor. Men sig de salige ömkade titt över denne vid synen ; ständigt de manade ock vittspejande Argusförgörarn liket att stjäla i lönn ; det ville nu alla de andra, men ej Poseidon och Hera och Zeus’ strålblickande dotter, utan de härdade fram i det hat emot heliga Troja och emot Priamos själv och hans folk, som förvållats av Paris, 474 
 
 
 
 
 tjugufjärde sången 30 40 50 60 då han gudinnorna skymfat, den gång till hans fålla de kommo och han gav priset åt den, honom bjöd den fördärvliga vällust. Men när från Hektors död den tolfte av dagarna upprann, Foibos Apollo till orda då tog bland de salige gudar : »Gruvliga ären I, gudar, och hätska. Brände då aldrig Hektor åt eder ett lår av en vankfri get eller oxe ? Ändå I gitten ej nu honom frälsa, ens efter döden, så att hans viv finge se honom än och hans barn och hans moder ävensom Priamos själv och hans folk, och de kunde då genast bränna den döde på bål och hans likbegängelse fira. Utan I hjälpen fastmer den grymme Achilles, I gudar, fastän ej billighet bor i hans själ, och hans hjärta i bröstet ej av förbarmande vet, och han rasar så vilt som ett lejon, när det, förlett av sitt trotsiga mod och sin väldiga styrka, störtar sig in bland de dödliges får för att taga sin måltid : så är hos honom all misskund förbi, och ej heller han blygsel känner, som människors barn kan väl skada, men också kan gagna. Mången det säkert har hänt att en ännu långt dyrare mista, antingen själva sin son eller också sin köttsliga broder, men han omsider dock slutade upp med att gråta och klaga, ty uthärdande mod åt människan moirerna skänkte. Denne, ej nog med att livet han släckt på gudomlige Hektor, binder bak hästarna fast honom titt och släpar kring vännens hög, men ej skönare alls eller bättre blir sorgen av detta. Akta sig skulle han dock, så tapper han är, för vår vrede, då han ett själlöst stoft kan ävlas att skymfa och sarga.« Harmsen gav honom till svar den liljearmade Hera : »Å ja, ditt ord gick väl an, du Apollo med bågen av silver, därest I akten då Hektor så högt som Achilles i ära. Hektor en dödlig blott var, och en dödlig kvinna han diat ; åter Achilles är son av gudinnan, som vårdad och fostrad blev en gång av mig själv och given till brud åt en dödlig, 475 
 
 
 
 
 iliaden 70 80 90 Peleus, en man, som var hjärtligen kär för odödlige gudar. Alla I voren på bröllopet med ; du också vid gillet satt där med lyran i hand, du falske, du vän till de onda !« Svarade då molnskockaren Zeus och sade till henne : »Hera, var icke så fnysande vred på de salige gudar ! Samma ej bägges ära ju är, men Hektor var också gudarne hjärtligen kär framför dödliga alla i Troja. Så var han mig, ty han glömde mig ej med behagliga gåvor. Aldrig det fattades där på mitt altare rikliga offer varken av vin eller fett, den gärd, som vi gudar bekomma. Sökom ej undansticka likväl den manhaftige Hektor ; aldrig det kunde dock hemligen ske för Achilles, ty modren är honom oavlåtligen kring både nätter och dagar. Utan om någon av gudarna hit ville kalla nu Thetis, att jag må henne ge visaste råd, hur Achilles skall skänker taga av Priamos mot och lämna så Hektor tillbaka.« Sade. Då ilade bort vindfotade Iris med budet. Mitt mellan Imbros’ klippiga ö och det thrakiska Samos sprang i det svarta havet hon ner, så att böljorna fräste, därpå hon sjönk i en svindlande fart genom sväljande djupet liksom ett sänke av bly, som på revens svarvade hornrör kommer till glupande fiskarna ner och bringar dem döden. Thetis i rymliga grottan hon fann, och kring henne de andra havsgudinnorna sutto i krets, men själv hon i mitten grät över frejdade sonens lott, som skulle för henne fjärran från fädernejorden förgås i det bördiga Troja. Trädde till henne då fram snabbfotade Iris och talte : »Thetis, stå upp, ty Zeus i sin eviga vishet dig kallar !« Henne då svarte gudinnan, den silverfotade Thetis : »Vi har mig kallat den överste gud ? Jag blyges att träda uti de saligas krets, ty min själ har oändliga sorger. Dock, jag vill komma, och intet hans ord skall bli talat förgäves.« Sade den höga gudinnan till svar och i dunklaste slöja 476 
 
 
 
 
 tjugufjärde sången 100 110 120 svepte sig in, och en svartare skrud vart aldrig befunnen. Därpå hon gav sig på väg, och den vindsnabbt ilande Iris vandrade före, och vågen på hav sig skilde omkring dem ; foten de satte på strand och ilade uppåt till himlen. Där vittskådaren Zeus de funno, och samlade mangrant sutto kring honom i krets de evärdlige, salige gudar. Ned hon sig satte hos Zeus, och Athene sin plats henne avstod, Hera den sköna pokalen av guld henne räckte i handen, talande vänliga ord, och hon drack och den lämnade åter. Tog då till orda bland dem Allfader för mänskor och gudar : »Thetis, du kommer bedrövad i dag till Olympen, gudinna, med en olidlig sorg i din själ ; jag vet det till fullo. Men jag vill säga ändå, av vad skäl jag låtit dig kalla. Redan i nio dagar en tvist bland odödlige gudar varit om Hektors lik och om stadsförhärjarn Achilles ; ständigt de Argusförgöraren bett att snappa det undan ; men jag vill äran av saken fastmer åt Achilles förunna, sökande trygga åt mig din beständiga aktning och kärlek. Skynda till lägret åstad och förkunna din son, vad jag äskar : säg, att de eviges vrede är väckt, och att jag framför alla häftigast brinner av harm, för det han i rasande vanvett Hektor vid skeppen behåller alltjämt och ej givit tillbaka. Kanske då räds han för mig och ger Hektor tillbaka mot lösen. Själv skall jag Iris med bud till härskaren Priamos sända, att han skall fara att lösa sin son till achajiska skeppen, bringande skänker med till Achilles, som värma hans hjärta.« Sade. Då lydde på stund den silverfotade Thetis, och i en stormande fart från Olympens toppar hon nedsteg. Snart till sin son ini tältet hon kom ; där fann hon då honom suckande häftigt av sorg, och de trogna kamraterna runtom sysslande gingo i bråda bestyr och lagade frukost, sedan en tacka, ullig och stor, hade slaktats i tältet. Tätt vid hans sida då satte sig ner hans vördade moder, 477 
 
 
 
 
 iliaden 130 140 150 smekte med handen hans kind och talade kärligt och sade : »Ack, hur länge, mitt barn, skall du ännu med klagan och tårar sönderfräta din själ och tänka ej alls på att äta eller att sova ? Det vore dig gott att en kvinna i älskog famna, ty länge du ej skall vidare leva, men redan nära intill dig står allsvåldiga ödet och döden. Nu skall du höra på mig, du må veta, att Zeus har mig skickat. Gudarne, säger han, vredgas på dig, och han själv framför alla häftigast brinner av harm, för det du i rasande vanvett Hektor vid skeppen behåller alltjämt och ej givit tillbaka. Lämna då liket ut och tag lösen emot för den döde !« Henne svarade då snabbfotade hjälten Achilles : »Väl. Den som bringar mig lösen, må ock bortföra den döde, efter Olympiern själv allvarligen detta befaller.« Sålunda talade där den gudomliga modern och sonen många bevingade ord med varandra i kretsen av skeppen. Men till det heliga Ilion Zeus avskickade Iris : »Skynda dig, hurtiga Iris, åstad ifrån höga Olympen, bringa till Ilion neder mitt bud till Priamos drotten, att han skall fara att lösa sin son till achajiska skeppen, bringande skänker med till Achilles, som värma hans hjärta. Ensam han fare och följes ej åt av en annan bland troer, utom en äldre härold allen, som kan köra den stora fyrhjulsvagnen med mulorna för och frakta tillbaka hem till staden den döde, som föll för Peliden Achilles. Ej må han ängsla sin själ med en tanke på död eller fara ; sådan ledsagare honom jag ger, ty av Argusförgörarn följas han skall på sin färd, tills fram till Achilles han länder. Men sedan Hermes har fört honom in till Achilles i tältet, denne då både skall skona hans liv och det skydda mot andra : han är ju varken förryckt eller huvudlös eller niding, utan han redligt och hult skall en hjälpbegärande skona.« Sade. Då ilade bort vindfotade Iris med budet, 478 
 
 
 
 
 tjugufjärde sången 160 170 180 190 lände till Priamos’ borg och mötte där jämmer och verop. Inne på gården i krets kring fadern sönerna sutto, vätande städse med tårar sin dräkt, och den gamle i mitten inhöljd låg i sin mantel på jord, och i myckenhet smutsen fastnat på åldrige konungen runt kring hals och kring huvud, vilken hans händer rört upp, då han vältrade sig i sin ångest. Inne i huset sig jämrade högt sonhustrur och döttrar, kommande alla de tappra ihåg, som lågo nu döda, sedan de mistat sitt liv för achaiernas mordiska händer. Trädde då budbärarinnan från Zeus till drotten och talte sakta med viskande röst, och han genomfors av en darrning : »Fatta dig, Priamos, Dardanos’ son, och var icke förfärad ! Sannerligen, ej kommen jag är för att båda dig ofärd, utan dig menande väl ; du må veta, att Zeus har mig skickat, vilken, så fjärran han är, dig av hjärtat beskyddar och ömkar. Nu är Olympierns bud, att du återlöser din Hektor, bringande skänker hän till Achilles, som värma hans hjärta. Ensam du fare, och följe dig ej någon annan bland troer utom en äldre härold allen, som kan köra den stora fyrhjulsvagnen med mulorna för och frakta tillbaka hem till staden den döde, som föll för Peliden Achilles. Ej må du ängsla din själ med en tanke på död eller fara, sådan ledsagare giver han dig, ty av Argusförgörarn följas du skall på din färd, tills fram till Achilles du länder. Men sedan Hermes ledsagat dig in till Achilles i tältet, denne då både skall skona ditt liv och det skydda mot andra ; han är ju varken förryckt eller huvudlös eller niding, utan han redligt och hult skall en hjälpbegärande skona.« Så hon sade och ilade bort, snabbfotade Iris. Drotten befallde då sönerna strax att göra i ordning fyrhjulsvagnen med mulornas spann och att binda en vagnskorg ovanpå denna; men själv gick han ner i den doftande kammarn, rymlig, av ceder byggd, som förvarade många klenoder, 479 
 
 
 
 
 iliaden 200 210 220 kallade Hekabe dit och talade så till sin drottning : »Arma, från Zeus har till mig en Olympier kommit med budskap, att jag skall fara att lösa min son till achajiska skeppen, bringande skänker med till Achilles, som värma hans hjärta. Därför så säg mig, välan, vad du menar härom i ditt hjärta ; ty av min egen längtan och håg jag livligen manas att mig begiva till skeppen och in i achaiernas läger.« Sagt ; men i jämmer brast ut hans maka och svarade honom : »Ve mig, var är ditt förstånd, för vilket du förr var så prisad både bland främmande folk och bland dem, som lyda din spira? Hur kan du vilja gå ensam åstad till achajiska skeppen inför den mannens blick, som för dig så många och tappra söner har dödat ? I sanning, av järn måtte vara ditt hjärta. Får han dig blott i sitt våld och skådar dig inför sitt öga, denne så lömske och blodige man, skall han ingen förskoning, ingen försynthet visa mot dig. Nej, må fjärran vi gråta, sittande här i vårt hus ; och åt Hektor det mäktiga ödet spunnit väl in i hans levnadstråd, när jag själv honom födde, att bli för strövande hundar ett rov, från föräldrarna fjärran, hos den förfärlige man, vars lever jag vånnade äta, bitande djupt med min tand, för att vedergällning på honom få för min älskade son. Ty han föll ej som en av de fege, nej, utan hållande stånd för att troer och troiskor fagra manligen värja, och tänkande ej på att fly eller bäva.« Svarade Priamos då, den gudaliknande gamle : »Håll mig ej kvar, som vill gå, och låt bli att själv här i huset vara en olycksfågel för mig ; du kan ej mig beveka. Ja, om en annan mig manat härtill, en av dem, som på jorden offerskådare äro och spå eller tjäna som präster, kunde vi tala om svek och dess mera oss hålla tillbaka. Nu, då gudinnan jag själv både hörde och såg med mitt öga, går jag ; förgäves hon talat ej har. Och är det mitt öde 480 
 
 
 
 
 tjugufjärde sången 230 240 250 att få vid skeppen min död av de kopparklädde achaier, gärna jag lida det skall, ja må genast mig döda Achilles, sedan i famnen jag slutit min son och med tårar mig mättat.« Sade, och kistornas prydliga lock han öppnade skyndsamt, tog ur dessa så tolv de underskönaste slöjor, vidare mantlar tolv och täcken ej färre i antal ; kappor de skönaste tolv och tröjor ej färre i antal ; tog så tio talenter i guld, som han vägde på vågen, två trefötter med skinande glans och tvenne par kittlar jämte en präktig pokal, en klenod, som thrakerna honom givit, då dit i beskickning han kom ; han icke ens denna sparade på i sitt hus, den gamle, ty hela hans åtrå var nu att återlösa sin son. Men ur pelarehallen drev han de samlade troerna ut med smädliga skymford : »Bort, ert eländiga, nedriga pack ! Han I kanske ej själva hemma tillräckligt med sorg, efter mig I kommen och plågen ? Är det kanhända ej nog med de sorger Kroniden mig sände ? Död är min käckaste son, och I kommen att märka det själva, ty långt lättare skolen I nu för achaiernas kämpar bliva att dräpa, då Hektor är död. Men jag, o må aldrig staden förhärjad och störtad i grus jag se för mitt öga, utan mig unnas förut att i Hades’ boningar nedgå !« Sade och föste dem ut med sin stav, och för hetsige gubben svärmen tillbaka sig drog, och på sönerna häftigt han ropte, både på Paris och Helenos först och på Agathon sköne och på Antifonos, Pammon, Hippothoos, modige Dios och på Deifobos sist och Polites, väldig i härskri, och i bestraffande ord mot de nio åldringen utfor : »Skynden er, usla och skamliga barn ! Ack lågen I döda alla ihop vid achaiernas skepp i stället för Hektor ! Ack jag eländige man, som de tappraste söner av alla födde i troernas land och ser ingen lämnad utav dem ! Mestor, de evige lik, och Troilos, hurtig på stridsvagn, 481 
 
 
 
 
 iliaden 260 270 280 290 äntligen Hektor, som var som en gud bland jordiske männer och av en människa tycktes ej född, men förr av en gudom, dessa har Ares förgjort, men de ynkliga alla mig lämnats, ljugare, gyckelmakare blott och hjältar i ringdans, tappra att plundra på getter och får sina fattiga landsmän. Viljen I laga mig vagnen på stund i ordning och allting packa där in, som skall med, så att snart jag kan vara på vägen!« Sagt ; och vid fadrens bannande ord betagna av skrämsel, lyfte de ner av sitt ställ lättrullande mulåsnevagnen, vacker och glänsande ny, och bundo på denna en vagnskorg, togo av spiken så ner mulåsnornas ok utav buxbom, präktigt med nödiga ringar försett och med knapp uppå mitten, togo med oket jämväl dess nioalniga okrem, gjorde så oket fast på den skönpolerade vagnsstång, framme i ändan därav, och fästade ringen om sprinten ; remmen de lindade se’n tre gånger från vardera sidan upp om knappen och neder igen om stången och knöto. Därpå de buro ur kammaren ut och på glänsande vagnen lastade omsorgsfullt den omätliga lösen för Hektor ; spände så mulorna för, starkhovade, vana vid selen, vilka åt Priamos Myserna skänkt till en lysande gåva. Hästarna spände de se’n åt Priamos för, som den gamle underhöll för sitt eget behov vid polerade krubbor. Sålunda läto där spänna nu för i det höga palatset Priamos själv och hans häroldsman, de förståndige gamle. Trädde då till dem Hekabe fram, i sitt hjärta bedrövad, och i sin högra hand hon en gyllene bägare hade, bräddad med ljuvaste vin, till ett offer, förrn färden begynte, steg framför hästarna fram och talade sedan och sade : »Här, tag bägarn och offra åt Zeus Allfader av vinet ! Bed att få komma till hemmet igen ifrån fiendemännen, efter till skeppen dig manar din håg, fast mig det ej likar. Bed dess varmare du då till Zeus, svartskyade Dundrarn, 482 
 
 
 
 
 tjugufjärde sången 300 310 320 Idas gud, som ser ned över hela det troiska landet ; bed att han skickar sin örn, sitt ilande bud, som bland fåglar honom den käraste är och den starkaste också av alla, neder till höger åt dig, att du själv kan den se med ditt öga och i förtröstan på tecknet gå hän till danaiska skeppen. Men därest ej vittskådaren Zeus vill dig sända sitt vingbud, ej vill åtminstone jag då råda dig alls eller mana att gå åstad till argivernas skepp, fast du ivrigt det åtrår.« Gav då sin drottning till svar den gudaliknande drotten : »Älskade hustru, jag denna din bön förvisso ej avslår. Gott är att händerna lyfta till Zeus för att söka hans misskund.« Sade den åldrige drott och befallde en fataburstärna att honom händerna strax med renaste vatten begjuta, och hon steg fram och i händerna bar både kanna och bäcken. När han sig tvagit, han bägaren tog av sin älskade maka, trädde så mitt uppå gården fram och bad under vinstänk, medan mot himlen han såg, och höjde sin stämma och talte : »Store och prisade Zeus, Allfader, som härskar från Ida ! Låt i Achilles’ tält mig barmhärtighet finna och ynnest ; skicka du även din örn, ditt ilande bud, som bland fåglar dig den käraste är och den starkaste också av alla, neder till höger åt mig, att jag själv kan den se med mitt öga och i förtröstan på tecknet gå hän till danaiska skeppen !« Bedjande talte han så. Honom hörde den vise Kronion. Strax han sände en örn, den betydelsefullaste fågel, mörkbefjädrade jägarn, som ock för den spräcklige kallas. Sådan som vidden är på den väl tillreglade dörren, som för till skattekammaren in hos den mäktige rike, likadan vidden var på vardera vingen hos örnen, som nu till höger flög fram över staden. Alla då gladdes över så lycklig syn och kände sig varma om hjärtat. Åldrige drotten med iver steg upp på den glänsande vagnen, körde igenom den ljudande hall och ut genom porten. 483 
 
 
 
 
 iliaden 330 340 350 Mulorna travade främst med sin fyrahjuliga lastvagn, körda med säker hand av Idaios, och Priamos’ hästar följde bakefter, och åldringen själv med piskan dem pådrev ned genom staden i hast, medan samtliga fränderna följde, klagande jämmerfullt, som om döden han fore till mötes. Men när de kört genom gatorna ner och kommo på slätten, vände till Ilion åter då hem hans söner och mågar, och de nu ensamma rullade fram över slätten, men färden såg vittskådaren Zeus och av ömkan betogs med den gamle. Strax han vände sitt ord till Hermes, den älskade sonen : »Hermes, ty du framför andra ju har till din käraste syssla att stå de dödlige bi, och du bönhör hult, vem du tycker : skynda då också att Priamos hän till achajiska skeppen föra nu obemärkt, så att ingen av alla danaer ser eller märker hans färd, innan fram till Achilles han länder.« Sade, och lydde då strax budbringaren Argusförgörarn, och i en hast han på fötterna nu de ovanskliga, sköna gyllne sandalerna band, av vilka han svävande bäres lätt som en vindfläkt fram över hav och oändliga jorden ; fattade sedan sin stav, med vilken han söver de mänskors ögon, han vill, och andra igen uppväcker ur sömnen. Flög nu med denna i hand den kraftige Argusförgörarn. Snart Hellesponten han nått och troernas bördiga rike och där vandrade fram, lik en konungason till gestalten, med nyspirande skägg, uti människans skönaste ålder. Sedan de farit förbi vid kung Ilos’ väldiga gravhög, höllo de körande in sina mulor och hästar vid floden för att dem vattna, då skymningen re’n sig bredde på jorden. Då fick härolden öga med ens på den vandrande Hermes nära intill, och till Priamos strax han talte och sade : »Dardanosättling, giv akt, ty aktsamhet nu är av nöden ! Där jag varsnar en man, och jag fruktar, med oss är det ute. Låt oss med hästarna fly härifrån eller också med böner 484 
 
 
 
 
 tjugufjärde sången 360 370 380 nalkas till mannen och famna hans knän, om han vill sig förbarma.« Sade ; men åldringens själ blev förvirrad, och häftigt han skälvde, håren sig reste av isande skräck på hans bräckliga lemmar, och som bedövad han stod ; men Lyckobringaren milde trädde då självmant fram, tog den gamle i handen och frågte : »Fader, vart ämnar du köra åstad med mulor och hästar mitt i ambrosiska natten, när andra människor sova ? Var du då alls icke rädd för de modiga män av Achaia, som så fientliga dock och förbittrade äro här nära ? Såge dig någon av dem i den mörka och ilande natten köra så kosteligt gods, hur skulle dig då bli till sinnes ? Själv är du längre ej ung, och till åren är han, som dig följer, om det behöves att visa tillbaks något kränkande angrepp. Jag skall ej göra dig ringaste ont, utan hellre mot andra vill jag dig vara till skydd, ty du tyckes mig likna min fader.« Svarade Priamos då, den gudaliknande gamle : »Ja, det förhåller sig kanske nog så, min son, som du säger. Ännu sin hand över mig dock någon av gudarne håller, som i en lycklig stund mig sände till mötes en sådan följeslagare god, i växt och i fägring ett under och av så vettigt förstånd. Av sälla föräldrar du föddes.« Honom svarade då budbringaren Argusförgörarn : »Ja, du har alldeles rätt uti allt vad du sade, o gamle. Men välan, mig detta nu säg och berätta uppriktigt : fraktar du bort någonstans dina många och sköna klenoder fjärran till främmande folk för att få dem förvarade säkert, eller lämnen I samtliga re’n det heliga Troja, gripna av fruktan med skäl, då din son, den ypperste kämpen, ligger nu fallen, som sviktade ej mot achaier i striden ?« Svarade Priamos då, den gudaliknande gamle : »Bäste, men vem är väl du, och vilka föräldrarna dina, 485 
 
 
 
 
 iliaden 390 400 410 420 du som talar så skönt om min sons olyckliga öde ?« Honom svarade då budbringaren Argusförgörarn : »Gamle, du pröva mig vill, och därför du frågar om Hektor. Honom med egna ögon jag sett mångfaldiga gånger uti den mannafrejdande strid och jämväl, då till skeppen hjälten argiverna drev och med eggade kopparen nedhögg. Vi med beundran då skådade på, ty Achilles oss tillät ej att i striden gå med, i sin häftiga harm mot Atriden. En av hans svenner är jag – och på samma fartyg jag hitkom –, av Myrmidonernas stam, och min fader heter Polyktor. Rik är min fader på gods, och som du är han redan en åldring ; söner sex har därhemma han kvar, och jag är den sjunde ; lotten ibland oss träffade mig att gå med ut i kriget. Nu gick på slätten jag ut ifrån skeppen, ty tidigt i morgon rycka kring staden till strids de hurtiga män av Achaia, ty dem förtryter att ligga här still, och achaiernas drottar äro ej längre i stånd deras brinnande iver att hejda.« Svarade Priamos då, den gudaliknande gamle : »Efter du är, som du säger, en sven hos Peliden Achilles, o så berätta mig då, och utan att något fördölja : finnes min son där vid skeppen ännu, eller månne Achilles redan har styckat hans kropp och den kastat för hundarna sina?« Honom svarade då budbringaren Argusförgörarn : »Gamle, ej äten han är av hundar ännu eller fåglar, nej, vid Achilles’ hövdingaskepp han utanför tältet liggande är som förut, och tolfte dagen han redan ligger där utan att alls är förmultnad hans kropp och ej heller gnagen av maskar, som eljest ju jämt de fallne förtära. Visst omkring vännens hög nu Achilles dagligen släpar utan förskoning hans lik, då gudomlige Eos sig visar, men kan ej göra det skada ; du själv skulle se med förundran, hur han som daggen frisk där ligger förutan ett blodspår, utan den ringaste fläck, och hur såren alla sig slutit, 486 
 
 
 
 
 tjugufjärde sången 430 440 450 vilka han fick, då så mången sin lans instötte i honom. Så om din härlige son sig vårda de salige gudar till och med efter hans död, ty de älskade honom av hjärtat.« Sade ; men åldringen fylldes av fröjd och svarade honom : »Ack, mitt barn, ja det båtar förvisst att åt salige gudar bringa sin skyldiga gärd, ty aldrig min son under livet glömde i huset de evige bort, som bo i Olympen ; därför de mindes ock honom igen och det ännu i döden. Men välan, tag emot av min hand den här sköna pokalen, unna mig sedan ditt skydd och följ mig med gudarnes bistånd, ända tills inne i tältet jag står hos Peliden Achilles.« Honom svarade då budbringaren Argusförgörarn : »Gamle, du pröva mig vill, som är ung, men du ej kan förmå mig att bak Achilles rygg mottaga av dig någon gåva, ty jag av hjärtat är rädd och försynt för att honom beröva vad som är hans, för att ingenting ont må mig senare drabba. Dig jag följde dock glad, om ock ända till frejdade Argos, både på seglande skepp och till lands och ledsagade troget ; ingen sig skulle förgripa på dig av förakt för din ledsven.« Sade och upp på hans vagn sprang Lyckobringaren milde och utan tövan tog piskan i hand och de glänsande tömmar, och han den yppersta styrka göt in hos hästar och mulor. Men då till graven och muren de länt, som värnade skeppen, funno de väktarne sysslande just med att laga sin kvällsvard. Över dem alla göt sömn budbringaren Argusförgörarn, reglarna sköt han i blinken ifrån och öppnade porten, förde så Priamos in jämte vagnen med lysande skänker. Men när de kommo så fram till Pelidens ståtliga krigstält, som Myrmidonernas folk hade byggt åt befallande drotten, – furubjälkar de timrat ihop, och ett tak därutöver bäddat av ullig vass, som de mejat på sumpiga ängen ; rymlig var gården omkring, som de hade med tätaste pålrad hägnat åt konungen in, och porten var stängd av en enda 487 
 
 
 
 
 iliaden 460 470 480 bom av furu ; det fordrades tre av de andra achaier för att den skjuta framför, och tre för att skjuta från porten väldiga regeln tillbaks, men Achilles den mäktade ensam –: Lyckobringaren öppnade själv för den gamle då porten, körde med lysande skänkerna in, som de bragte Peliden, steg ifrån vagnen så neder på jord och talade sedan : »Gamle, nu lyssna och vet : jag är en av de himmelske gudar, Hermes jag är, av min fader åt dig till ledsagare medsänd. Nu vill jag åter begiva mig bort och ej för Achilles’ ögon träda dit in, ty det otillbörligt ju vore, att en odödlig gud skulle dödlige gästa så öppet. Men gå du själv dit in och Achilles famna om knäna, och vid hans fader besvär och hans fagerlockiga moder, och vid hans älskade son, att hans hjärta du måtte beveka.« Sålunda talte och vände igen till den höga Olympen Hermes, men Priamos hoppade ner ifrån vagnen på marken ; och han Idaios nu lämnade där, som blev kvar för att tillse hästar och mulor, men åldringen själv gick fram emot tältet, däri Achilles höll till, Zeusälsklingen. Honom han inne fann, och på avstånd sutto hans män, och tvenne allenast, hjälten Automedon blott och Alkimos, telning av Ares, sysslade kring honom flinkt, ty han nyss hade slutat sin måltid, sedan han ätit och druckit, och än stod framför honom bordet. Osedd trädde kung Priamos in och gick fram till Achilles och sina armar slog om hans knän och kysste hans hårda, mordiska händer, som hade förgjort så många hans söner. Som när en man, som förövat ett mord i fäderneslandet, flytt till ett främmande folk och träder, belastad med blodskuld, in i en rik mans hus, och envar honom skådar med häpnad : likaså häpen Achilles nu blev vid Priamos’ anblick, häpnad de övriga också betog, och de växlade blickar. Men nu med bedjande ord till Achilles Priamos talte : »Kom nu din fader ihåg, du gudalike Achilles ! 488 
 
 
 
 
 tjugufjärde sången 490 500 510 Gammal som jag han står uppå ålderns bedrövliga tröskel. Kanske ock han är beträngd av de runt kringboende folken, utan att någon han äger till skydd mot våld eller ofärd. Dock, så länge han spörjer om dig, att ännu du lever, gläder han sig i sin själ och dagligen lever i hoppet att se sin älskade son från Ilion komma tillbaka. Jag däremot, huru olyckssäll ! Jag de tappraste söner födde i troernas land och ser ingen lämnad utav dem. Femtio söner jag hade, då hit achaierna kommo ; nitton av dessa en enda gemål mig födde till världen, medan av kvinnorna uti mitt hus voro födda de andra. Många av dessa ha mistat sitt liv för den stormande Ares, men den min endaste var, som ock ensam värnade staden, nyligen fälldes av dig, då han stridde för fäderneslandet, Hektor ! För hans skull kommer jag nu till achajiska skeppen att honom återköpa från dig för en lösen omätlig. Hav för de högste försyn, o Achilles, och visa mig misskund ! Tänk på din fader ; och ändå är jag långt mera att ömka. Prövat jag har, vad aldrig på jord någon dödlig har utstått : hakan på honom, som dödat min son, jag bedjande vidrört.« Sade och väckte upp längtan till gråt hos Achilles för fadern. Gubben i armen han tog och sköt honom sakta ifrån sig. Och under minnenas makt nu den gamle med tanken på Hektor framför Achilles’ fötter sig vred under skärande klagan, medan Achilles grät för sin älskade fader och stundom över Patroklos, och suckandet ljöd från dem bägge i tältet. Men när den ädle Achilles sin själ hade mättat av jämmer och ur hans lemmar och bröst hade vikit det längtande vemod, sprang ifrån stolen han upp och reste den gamle vid handen, innerligt rörd av hans vitnade skägg och hans vitnade hjässa, och med bevingade ord han talte till honom och sade : »Arme, ja lidanden många försann har ditt hjärta fått bära. Hur fick du mod att gå ensam åstad till achajiska skeppen, 489 
 
 
 
 
 iliaden 520 530 540 550 inför den mannens blick, som för dig så många och tappra söner har dödat ? I sanning, av järn måtte vara ditt hjärta. Men nu välan, sitt på stolen här ner, och låtom bekymren sjunka till ro i vår själ, så bedrövade också vi äro. Ingen båtnad det bliver ju dock av den isande sorgen. Detta är lotten, som gudar beskärt åt de dödlige arma, alltid att leva i kval, medan själva de känna ej sorgen. Uppe hos Zeus två kar på tiljorna stånda i hallen, ett med skadliga gåvor är fullt och det andra med goda. Den, som av ljungaren Zeus dem blandade får vid sin födsel, råkar på lyckan ibland, men lika så ofta på sorgen ; men den som idel fördärvliga får, är dömd att i smälek drivas av frätande hungern omkring på den heliga jorden, hemlös, aktad ej alls av dödlige män eller gudar. Så ju åt Peleus visst de odödlige lysande gåvor skänkte från födelsens stund, och rikast av människor alla blev han på skatter och gods och jämväl Myrmidonernas konung, och till hans brud, fastän dödlig han var, en gudinna de valde ; dock även honom de sorger jämväl beskärde, ty aldrig ättlingar födas han såg i sitt hus till att ärva sitt rike, utan en enda son, som tidigt skall dö, och som aldrig varder hans ålderdoms tröst, ty fjärran från fädernejorden sitter i Troja jag här, till jämmer för dig och de dina. Gamle, du också ju förr var en lycklig man, har man sagt mig. Uti allt landet från Lesbos’ ö, som av Makar bebyggdes, till Hellespontens oändliga ström och till Frygiens dälder ingen lär varit på skatter så rik och ingen på söner ; dock sedan detta elände dig sänts av de himmelske gudar, är kring din konungastad ej annat än fejder och manfall. Giv dig till tåls och ej pina din själ med evinnerlig klagan ; intet du vinna ju skall med din jämmer för härlige sonen, ej honom väcka till liv ; förr drabba dig lidanden nya.« Svarade Priamos då, den gudaliknande gamle : 490 
 
 
 
 
 tjugufjärde sången 560 570 580 »Bjud mig ej sitta ännu, Zeusättade drott, medan Hektor ligger på gården kvar utan ans, men skynda att honom ge mig igen, att jag får honom se, och den rikliga lösen tag, som vi bragt ! Må du njuta därav och till fädernejorden lyckligen komma igen, sedan först du förunnat mig arme att få behålla mitt liv och skåda den lysande solen.« Bister i uppsyn svarade då den snabbe Achilles : »Plåga mig längre ej, gamle, ty själv jag hyser för avsikt att ge dig Hektor igen, ty från Zeus till mig är med budskap kommen min moder, som livet mig gav, havsåldringens dotter. Och om dig själv jämväl jag förstår, o Priamos, tydligt, att dig av gudarne någon har fört till achajiska skeppen. Ingen av dödlige män, om också med ynglingakrafter, skulle ha vågat i lägret sig in eller väktarne undgått eller ha skjutit så lätt ifrån porten den mäktiga bommen. Därför låt bli att än mer uppröra mitt plågade hjärta ! Kanske jag eljest ej skonar ens dig här i tältet, du gamle, fast du en bedjande är, men mot Zeus’ befallningar bryter.« Så han sade. Den gamle blev rädd och befallningen lydde. Men genom tältets dörr sprang Peliden ut som ett lejon, icke allena, men följd av två sina vapenkamrater, hjälten Automedon främst och Alkimos, vilka Achilles satte bland vännerna högst näst efter den fallne Patroklos. Dessa ur oken då spände ifrån både hästar och mulor, förde i tältet så in den gamles beprövade härold och honom bjödo en stol och från fyrahjuliga vagnen lastade sedan utav den omätliga lösen för Hektor. Tvenne mantlar de lämnade kvar och den finaste livrock, så att Achilles hans lik kunde sända i kläder till hemmet. Tärnorna kallades ut för att tvätta och smörja den döde, dock på en avskild plats, så att Priamos honom ej såge, för att han ej i sin sorg skulle glömma att styra sin vrede, om han fick sonen se, och Achilles, förbittrad i hjärtat, 491 
 
 
 
 
 iliaden 590 600 610 slå honom kanske ihjäl och mot Zeus’ befallningar bryta. När honom tärnorna tvättat och smort med den glänsande oljan och hade klätt honom se’n i en prunkande mantel och livrock, lyfte Achilles själv honom upp och lade på bädden och med kamraternas hjälp därefter på glänsande vagnen, brast så i klagan och ropte vid namn sin älskade stridsbror : »Vredgas ej, o Patroklos, på mig, ifall du förnimmer, där du i Hades dväljs, att jag lämnat gudomlige Hektor nu åt hans fader igen, sedan riklig lösen han givit. Ägna jag vill dig av denna ju ock din skäliga andel.« Sade och vände till tältet igen den ädle Achilles, satte sig där på den prunkande stol, som han nyss hade lämnat, inne vid innersta väggen, och så till Priamos talte : »Nu är dig återgiven din son, som du bad mig, o gamle ; bäddad han är på din vagn, och du ser honom tidigt i morgon, då du kör själv honom hem ; men nu må vi tänka på kvällsvard. Fagerhåriga Niobe själv ju dock tänkte på föda, fastän hon tolv sina älskade barn sett förgöras i huset, sex av dem voro döttrar, och sex voro blomstrande söner. Sönerna fällde av harm med sin silverbåge Apollo, döttrarna Artemis sköt, jägarinnan, som fröjdas åt pilar, därför att Niobe stolt sig med fagerkindade Leto aktade lika, som två hade fött, då hon själv fött så många ; alltså de syskonen, fastän blott två, dem alla förgjorde. Liggande blevo de kvar i sitt blod i dagarna nio, ingen det fanns att dem jorda, ty Zeus hade folket förstenat, men på den tionde jordade dem de himmelske gudar. Ej hon glömde att äta likväl, när hon tröttnat att gråta. Borta bland klipporna nu uppå Sipylos’ ödsliga fjällar, där man tror nymferna lägga sig ner till sin heliga vila, sedan de slutat sin dans omkring Acheloïos’ flöde, sörjer hon än över gudarnes straff, fastän vorden en stenbild. Därför låt också nu oss, du vördige gamle, på måltid 492 
 
 
 
 
 tjugufjärde sången 620 630 640 650 tänka. Din älskade son får du senare tid att begråta, sedan du fört honom hem. Han skall kosta dig ymniga tårar.« Sade och reste sig fort och en tacka med skinande vitull slaktade ; svennerna flådde den strax och besörjde som övligt, skuro så lämpliga skivor därav och dem stucko på spetten, stekte dem omsorgsfullt och drogo dem åter av spetten. Brödet Automedon tog och det satte i prydliga korgar runtom på bordet fram, och Achilles fördelade köttet. Därpå de grepo sig an med de väntande, färdiga rätter. Men när de stillat hade sin lust till att äta och dricka, Dardanosättlingen Priamos såg med beundran Achilles, hur han var reslig och skön, ty han liknade gudarne själva. Även Achilles beundrade högt den dardaniske drotten vid att förnimma hans tal och hans värdiga ansikte skåda. Men när de hade sin blick av varandras beskådande mättat, talade först av dem den gudaliknande gamle : »För mig nu fortast till sängs, du ättling av Zeus, att vi äntligt måtte av ljuvliga sömnen jämväl hugsvalas på bädden. Ej mina ögon ännu under ögonlocken sig slutit, sedan min älskade son för din hand förlorade livet, utan med idelig suckan jag närt min oändliga smärta, medan i smutsen jag vältrade mig på den hägnade gården. Nu både föda jag smakat igen och det glödande vinet hällt genom strupen ner ; förut har jag ingenting smakat.« Sagt, och Achilles då bjöd sina svenner och tjänande tärnor sängar att ställa i hallen till reds och att bädda med sköna, purpurfärgade bolstrar däri och på dessa med filtar, bredande över till sist, till att hölja sig, täcken av ylle. Genast ur tältet de skyndade ut med facklor i handen och utan dröjsmål bäddade flinkt två sängar i ordning. Skämtande talade då till Priamos snabbe Achilles : »Lägg dig därute i hallen till ro, du älskade gamle, så att ej någon må träffa dig här av achaiernas rådsmän, 493 
 
 
 
 
 iliaden 660 670 680 vilka ju komma beständigt till mig, såsom billigt, att rådslå. Såge dig någon av dem i den mörka och ilande natten, skulle han säga det strax till männernas drott Agamemnon, och det ett uppskov kunde då bli med att lämna dig liket. Men välan, mig detta nu säg och berätta uppriktigt : säg mig dagarnas tal, som du ämnar till Hektors begravning, så skall jag hålla mig själv och mitt folk under tiden från striden.« Svarade Priamos då, den gudaliknande gamle : »Om du förunna mig vill att Hektor högtidligen jorda, gör då, Achilles, så här som jag ber, så beter du mig huldhet. Själv du ju vet, hur vi spärras nu in, och fjärran från bergen måste vi hämta oss ved, och troerna rädas för färden. Nio dagar vi över hans lik ville gråta i huset, fira begravning på tionde dag med ett gille för folket och på den elfte till sist över honom kasta upp högen, men på den tolfte vi kämpa igen, om det måste så vara.« Honom svarade då snabbfotade hjälten Achilles : »Detta skall också dig ske, som du vill, o Priamos gamle ; krigandet hejda jag skall under hela den tid, som du önskar.« Sagt, och på åldringen milt om hans högra hand invid leden tog han och tryckte ett tag, för att icke han alls skulle frukta. Sålunda lade sig nu därute i hallen till vila Priamos själv och hans häroldsman, de förståndige gamle, medan Achilles själv längst inne i präktiga tältet sov och hos honom i bädd steg fagerkindad Briseïs. Alla de övriga nu, både kämpar och himmelske gudar, natten igenom sovo, försänkta i blidaste slummer. Hermes allena, välsignelsens gud, ej lyckte sitt öga, utan han grubblade på, hur han skulle tillbaka från skeppen hjälpa kung Priamos hem, så att väktarne icke det märkte. Äntligt till konungens huvudgärd han trädde och talte : »Gamle, på faran du tänker visst ej, då du ännu så stilla sover bland fiendemän, emedan Achilles dig skonat. 494 
 
 
 
 
 tjugufjärde sången 690 700 710 Älskade sonen du nyss löst igen och har mycket betalat ; trefalt större en lösen för dig, som är levande ännu, finge dock gäldas förvisst av de söner, som hemma du lämnat, om Agamemnon dig varsnade här och de andra achaier.« Så han sade. Den gamle blev rädd och väckte sin härold. Hermes spände för vagnarna fort deras hästar och mulor, körde så själv genom lägret i hast, och ingen dem märkte. Men när de kommo till vadet, som är i den virvlande Xanthos, floden, som rinner så skönt och av Zeus den odödlige föddes, Hermes då vände tillbaka igen till den höga Olympen. Vitt över jorden sitt sken spred saffranslöjade Eos, medan till staden de hästarnas spann under jämmer och verop körde och liket av mulorna drogs. Ej någon dem märkte varken av troernas män eller fagerslöjade kvinnor före Kassandra, så skön som den gyllene kärleksgudinnan. Stigen på Pergamos upp, urskilde hon älskade fadern, där uppå vagnen han stod, och stadshärolden tillika samt uppå mulornas vagn sin dödade broder på båren. Då bröt i jämmer hon ut och ropade hän över staden : »Kommen, I troiska kvinnor och män, för att Hektor få skåda, kommen, så visst som I gladden er förr, då han vände från striden levande hem ! Ty i honom sin fröjd hade staden och folket.« Sade, och ingen, det vare sig man eller kvinna, i staden stannade kvar, ty en sorg, som var outhärdlig, de kände. Utanför porten ej långt de nu Priamos mötte med Hektor. Främst ibland skaran hans älskade viv och hans vördade moder sleto sitt hår och sig störtade fram mot den rullande vagnen och vid hans huvud rörde, och runt stod mängden i tårar. Sålunda dagen igenom de visst, tills solen gått neder, skulle ha gråtit och sörjt över Hektor där utanför porten, om ifrån vagnen ej åldringen snart hade talat till folket : »Plats, så att mulorna slippa förbi ! Det ståndar er sedan fritt att er mätta av gråt, när jag fört honom hem till palatset.« 495 
 
 
 
 
 iliaden 720 730 740 750 Så han sade ; då trädde de strax åt sidan för vagnen. Men när de hade med Hektor kört in i den ståtliga borgen, lades han ner på den skönaste säng, och de ställde vid sidan skalder, som började först att den hädansomnades drapa sjunga med sörjande ord, medan kvinnorna suckade runtom. Därpå i klagan först vitarmad Andromache utbröt, famnande huvudet om på hjälteförödaren Hektor : »O min make, så ung du förgicks, och mig som en änka lämnar du kvar i ditt hus, och en jollrande pilt är allenast sonen, som du och jag, vi olycksaliga, födde. Ej lär han hinna till ynglingaår, ty förut skall från höjden Ilion störtas, då fallen är du, som försvarat dess murar och har beskärmat dess jollrande barn och dess tuktiga makar. Snart skola dessa nu föras åstad på de holkade skeppen, och bland de andra ock jag; men du, mitt barn, skall din moder antingen följa till främmande land och där hos en omild herre få nesligen slita som träl ; eller skall en achaier gripa din arm och till jämmerlig död dig slunga från tornet, vredgad, jag tänker, för det, att hans broder blev dödad av Hektor eller hans son eller fader, ty många achaier i sanning föllo för Hektors hand och tvungos att bita i gräset ; ej var han nämligen blid i den gruvliga striden, din fader. Därför begråtes han ock av människor alla i staden, och outsäglig sorg har du vållat föräldrarna dina, Hektor, men ingen som jag skall lida och sörja beständigt. Ty du i döden ej sträckte mot mig dina armar från bädden eller mig sade ett tröstande ord, som jag kunde få minnas dagar och nätter i hela mitt liv, medan tårarna runne.« Gråtande talte hon så, och kvinnorna suckade runtom. Men därefter bland dem ljöd Hekabes skärande klagan : »Hektor, o du, som den käraste var för mitt hjärta av barnen! Älskad förvisso du var av de evige, medan du levde, därför om dig de sig vårdade ock, när du drabbats av döden. 496 
 
 
 
 
 tjugufjärde sången 760 770 780 Ty mina övriga söner, så snart som den snabbe Achilles någon tog fången, dem sålde han bort över ödsliga havet, än till Samos och Imbros och än till det töckniga Lemnos, men när på dig han livet förgjort med sin eggade glaven, ofta helt visst han dig släpade runt kring sin dyre Patroklos’ grav, som föll för din hand – men väckte ej vännen till livet ; nu dock som daggen frisk du vilar i fädernehuset, oförvandlad, lik en, den Apollo nalkades plötsligt och med en smärtlös pil från sin silverbåge förgjorde.« Gråtande talte hon så och väckte den bittraste jämmer. Men som den tredje nu Helena ock begynte sin klagan : »Hektor, o du, som långt kärast mig var bland svågrarne alla – ack, ty förmäld jag ju är med den gudaliknande Paris, vilken till Troja mig fört – o hade jag förr gått förlorad ! Redan ju tjugonde året det är, som för mig nu förrinner, sedan jag hemifrån flytt och är borta från fäderneslandet ; aldrig jag dock av din mun hört ett hårt eller sårande tilltal. Ja, när i huset det hänt, att en svägerska eller en svåger bannor mig gett, eller en av de fagerslöjade fränkor eller min svärmor – Priamos jämt var mild som en fader –, trädde du medlande fram och visste dem hålla tillbaka med din huldsalighet blid och de vinnande ord, som du talte. Därför jag arma nu dig och mig själv med detsamma begråter, kvald i min själ, ty jag äger ej vän eller tröstare mera runtom i troernas land, utan alla mig skåda med avsky.« Så hon talte och grät, och suckande runtom stod mängden. Därpå till folket igen den åldrige Priamos talte : »Troer, nu hämten till staden in ved, och för listiga bakhåll frukten ej alls från argivernas folk, ty Peliden Achilles lovade själv, då han släppte mig hem från de beckade skeppen, att ej bekriga oss förr, än den tolfte morgonen randas.« Sade, och troernas män för vagnarna oxar och mulor spände och sedan med hast sig samlade utanför staden. 497 
 
 
 
 
 iliaden 790 800 Nio dagar å rad de körde hem bränsle i massa ; men när på tionde dagen gick upp den lysande Eos, buro den dristige Hektor de ut under strömmande tårar, lyftade överst på bålet hans lik och tände med elden. Men när i gryningen sken den rosenfingrade Eos, samlades folket igen kring den frejdade hövdingens dödsbål, och när de kommit tillstädes och alla församlade voro, släckte de först med glimmande vin det rykande bålet runt omkring överallt, dit mäktiga lågorna hunnit. Därpå de vitnade benen hans stridskamrater och bröder samlade sörjande hop, medan tårar på kinderna runno ; togo därefter och lade dem ner i ett glänsande guldskrin, sedan de lindat dem in i purpurfärgade slöjor ; sänkte så skrinet neder att stå i gravens fördjupning och det betäckte med stora och tätt hopfogade stenar. Högen kastades upp, medan runtom spejare sutto, för att achaierna ej skulle stormande komma i förtid. Dock, när högen var rest, de vände tillbaka och mangrant sutto därefter till bords vid det stora och lysande gillet uppe i slottet hos Priamos själv, Zeusättade drotten. Sålunda staddes till grav den hästomtumlande Hektor. 
 
 
 
 
 Efterskrift 1. När Erland Lagerlöf lämnade sitt lektorat i Västerås och på egen begäran togs in på alkoholisthemmet Sans Souci utanför Upp- sala i januari 1904 var det en av hans bröder som följde honom dit. Under resan på hästskjutsen frågade han Erland vad han nu tänkte sysselsätta sig med. – Översätta Homeros, blev svaret. Brodern tänkte att det går han väl aldrig i land med. Men det gjorde han. Han bosatte sig 1906 på ett billigt pen- sionat i Grisslehamn, och under mycket enkla omständigheter tillkom de båda verken. Odysséen utkom 1908 och Iliaden 1912. Översättningarna fick god kritik och nu är de klassiker. Lagerlöf var dock inte den förste som översatte Homeros till svenska. Berättelserna om kriget vid Troja hade länge varit kän - da även om kunskapen länge byggde på den medeltida Troja - sagan, som utgavs i en fullständig svensk översättning 1529 (Troya Borgdzs chröneca). Den första tryckta editionen av Homeros gre- kiska text utgavs 1488, och under 1500-talets lopp började hu - manisterna på kontinenten penetrera texten allt grundligare. Med nyhumanismen i England vid 1700-talets början och med det ökade antikintresset även i Tyskland (Winckelmann 1764) väcktes intresset för de homeriska texterna så småningom ock- så i Sverige, och impulserna från Frankrike – där det länge hade varit en självklarhet att Vergilius var större än Homeros – bör- jade ge plats för andra inflytelser. Det var främst i Uppsala och Åbo som det rörde på sig. Carl Aurivillius hade skrivit en av - handling om den homeriska epiken 1753, men det var inte förr - än vid 1780-talets mitt som den nyhumanistiska Homeros slog igenom i Uppsala. Johan Floderus, professor i grekiska där 1762, 499 
 
 
 
 
 jan stolpe hade hyllat diktaren i sin installationsföreläsning, och vid sitt inträde i Vitterhetsakademien 1786 föreläste han över äm net »Om grekernes vitterhet och dess fortplantande till andra folk- slag«. Just samma år, alltså 1786, publicerar Gustaf Regnér den förs- ta kända svenska översättningen av homeriska texter – inled- ningen av Iliaden och episoden om »Ares fängslad af Vulcan« i Odysséens åttonde sång – i Svenske Parnassen. Det ena textpro- vet är på rimmade alexandriner : Sjung, skaldemö ! Achills olyckligt väckta ifver, Som vålde tusen qval de väpnade Achiver, Som mången hjelte-själ til Pluto sände af Och rofdjuren til spis de raska lemmar gaf. Men det andra är på »det femmätiga Engelska vers-slaget utan rim«: Där ligga de i Vulcans sträckta giller Til hand och fot insnärde, fängslade, Den minsta led ej mägtige at röra, Än mindre utur bojan lösa sig. Regnér är pionjär för en ny tendens inom översättandet. Han har sina rötter i den gustavianska traditionen men orienterar sig mot nya, tyskinspirerade, nyklassicistiska tänkesätt, och när han 1801 utger en volym med Försök til metriske öfversättningar från forntidens skalder har han flyttat sig ytterligare några steg från vad det svenska antiköversättandets historiker Johanna Aku - järvi kallar en »domesticerande« översättningsmetod till en mer »främliggörande«, där tonvikten ligger på ett försök att föra över originaltextens specifika drag in i målspråket, helt i Goe - thes och Schleiermachers anda – men innan Schleiermacher hållit sitt berömda föredrag om de två metoderna att översätta 500 
 
 
 
 
 efterskrift (det skedde först 1813). Och när Regnér nu gör ett nytt försök med Homeros gör han det på hexameter : Då han det sagt, at famna barnet han armarna sträckte. Genast mot skötet af hulda tärnan det menlösa barnet Skrikande vek tilbaka, och skydde sin kärlige fader, Skrämdt af vapnenas glans och den höga buske, som lik en Hästman öfverst å hjelmen veftade fram och tilbaka. (Iliaden 6 : 466 – 470) Gustaf Fredrik Gyllenborg översatte precis samma avsnitt något år tidigare och uppläste sin tolkning i Svenska Akademien den 11 december 1789 (tryckt i Stockholm-Posten nr 74, 1790). Men han representerar en äldre syn på översättandet och skriver sin version på alexandriner. Det är Regnér som är förnyaren. Hans översättningsvolym innehåller en i svensk översättnings - historia epokgörande teoretisk inledning, där han argumenterar för sin nya hållning. Det är typiskt att det är några av de svenska romantikerna som sedan intresserar sig för Homeros : Lorenzo Hammarsköld publicerar tolkningar av homeriska par tier i Öfver - sättningar och imitationer efter Äldre och Nyare Skalder (1806), och i Phosphoros 1810 tolkar Georg Ingelgren »Hektors och Andro - maches afsked«, alltså samma text som Regnér och Gyllenborg har översatt. I samma tidskrift publicerar Vilhelm Fredrik Palm - blad 1813 »Odysseus bland kykloperne«: Nu på engång den hvassa olivestammen de lyfte, Och i hans öga stötte den ned. Mig resande högt upp, Vred jag omkring ; liksom när en man skeppsbjelken med båret Bårar, och andra nedanifrån omvrida med remmar, Fattande hvar på sin sida, och detta beständigt omkringgår : Så i hans öga, hållande fast, vi den glödande pålen Vredo alltjemt, och blodet omkringflöt, sjudande, honom. (Odysséen 9 : 382–388) 501 
 
 
 
 
 jan stolpe Sedan kommer översättandet igång i större skala: Johannes Tra - nér utger Iliadens tolv första sånger i en serie disputationer med början 1807, Marc. Wallenberg blir den förste som översätter båda verken kompletta (Iliaden 1814–15, Odysséen 1819–21), följd av Johan Fredrik Johansson (Odysséen 1844–45, Iliaden 1846), och Axel Gabriel Sjöström översätter Odysséens tolv förs- ta sånger (Helsingfors 1835), för att nu bara nämna de viktigaste. Lagerlöf har lärt en del av dessa föregångare. Hos dem fin ner man åtskilliga formuleringar som sedan kommer tillbaka hos honom. Ingelgren har till exempel uttryck som »mantel släpande kvinnor«, »omätelig lösen«, »den beställsamma skafferskan«, hos Wallenberg är skeppen »toftade«, de ledande männen är »drottar« och deras manskap lyder dem »i blinken« och där finns både »svenner« och »tärnor«. Lagerlöf har att bygga på, men även om man jämför honom med den mest moderna av föregångarna, J. F. Johansson, innebär hans översättning en markant nivåhöjning. Johansson skriver : Ah, hvad den uslingen der dock talar med löpande tunga, liksom en käring vid ugnen ; men tukt vill honom jag gifva, honom med händerna slå, så att ut hans tänder på marken trilla ur käften, liksom på ett svin, som säden förderfvar. Upp, omgjorda dig nu, att samtliga här det må skåda, när vi försöka en dust ; men hur vill du bestå mot en yngre? (Odysséen 18 : 26 –31) Hos Lagerlöf lyder samma rader : Himmel, den snuskegrisen minsann har en löpande tunga, just som en käring vid spisen ! Men dig skall jag sönder och samman banka med näfvarna bägge på stund och slå dig ur käften tänderna ut, som man gör på ett svin, som bökar i säden. Skörta nu upp dig till kamp, så att dessa här alla må åse, huru vi drabba ihop ! Men hur vill du bestå mot en yngre ? 502 
 
 
 
 
 efterskrift Här ser man att Lagerlöf direkt har övertagit Johanssons for- mulering i den sista raden, men viktigare är att det är ett annat flyt, en annan spänst i Lagerlöfs text. Johansson arbetar med korta formuleringar som han lägger intill varandra, Lager löfs syntax är mer sammanhängande och löper utan hack över flera rader. Styrkan i hans text är förutom detta den verklighetsnära konkretionen i de beskrivande avsnitten, de fyndigt och slag- kraftigt återgivna stående epiteten men framför allt det uttrycks - fulla och direkta i en del av de talade replikerna. Hans hexameter är kraftigt markerad men fördenskull inte mekaniskt stampan- de, och det finns en säker berättarröst i hans text. Men där finns också romantiskt heroiserande drag. Det är uppenbart att Lagerlöf har en mycket stark beundran, ja vörd- nad för de antika texterna och deras värld. Han kan anslå ett högtidligt tonfall och färga sin text med vad Gerhard Bendz har kallat en götisk stil. Det är enkelt att peka ut dessa drag : bestämd form utan ändelse (»de befallande drottar«, inte »de befallande drottarna«), verbböjningen i andra person pluralis (»Mån I blygas, argiver ! / Skolen I stå som bedrövade nu […] / Stån I och vänten«), konjunktiverna (»Därför Tydiden nu vak- te sig väl«), ett knippe nordiskt färgade glosor som »runor«, »viking«, »gravöl«. Och den som kastar en blick i ordlistorna i denna utgåva finner inslag som var gamla redan för hundra år sedan. Det är alltså inte bara så att Lagerlöfs språk har åldrats där- för att hundra år har gått. Han har medvetet anlagt en för sin tid äldre, högre språkton, och den enda förklaring jag kan finna är att han betraktar den homeriska grekiskan som ett under lång tid framodlat konstspråk med mycket ålderdomliga inslag, och att det är detta han har försökt återge. 503 
 
 
 
 
 jan stolpe 2. Erland Lagerlöf föddes i Kristinehamn 1854. Farfadern var kyrko herde i Nyed och kusin till Esaias Tegnér. Fadern var rege - mentsläkare och gjorde långa studieresor på kontinenten; 1864 deltog han som läkare i dansk-tyska kriget. Omkring 1870 in - sjuk nade han i svår manodepressivitet, tvingades lämna sitt arbe- te och vistades en period på hospital. I familjen fanns tio barn och man levde under mycket knappa omständigheter. Erland tog studenten i Karlstad 1873 och studerade sedan vid univer- sitet, först i Uppsala 1873 – 74 och, efter ett år som privatlärare i Norra Råda i Värmland, i Lund, där han läste klassiska språk och filosofi och aktivt deltog i studentlivet. Han blev fil.kand. 1878 och anställdes året efter av bokförläggaren Jakob Gleerup i Lund som privatlärare åt familjens båda söner och den sjuårige Einar Billing (sedermera biskop). I det Gleerupska hemmet för - älskade han sig i en flicka som avled 1880 i lungsot, något som grep honom djupt och satte spår i hans egen poesi. Han gifte sig aldrig. Han blev fil.dr 1892 med en avhandling om Platon, Om dialogen Sofisten. Efter provår i Katedralskolan i Lund läsåret 1883 – 84 hade han sedan, med vissa avbrott, olika lärartjänster i Lund och Malmö fram till 1899 och var så lektor i Västerås 1899 –1904. År 1890 hade han genomgått en svår hjärnhinneinflammation och i sviterna av den blivit döv på ena örat. Han tycks ha varit en mycket inspirerande lärare. Det finns uttalanden av gamla ele- ver som vittnar om hans förtjänster : Han var en rar, älskvärd, omtyckt lärare, som ibland kunde natur- ligt och vänligt samtala med en av oss unga piltar på skolgården eller gatan, ungefär som en »farbror« talar till en pojk i ett hem. (Gustaf Petrén) 504 
 
 
 
 
 efterskrift Jag hade förmånen att under ett år ha Erland Lagerlöf till lärare i modersmålet. Han observerade mina intressen och uppmuntrade mig på alla vis, gav mig sina böcker och inbjöd mig ofta till sam- tal i sitt spartanska ungkarlslogi. (Ernst Bendz) Vi begrep först senare att vi suttit vid ett genis fötter. Men han tog oss helt fångna. Han agerade, nej, han levde historia. Han form - ligen uppförde Shakespeares Caesar för oss, då vi läste det kapitlet i antikens historia. Vi var förtrollade av honom. Hans mänskliga svaghet, den djupa tragiken i hans väsen, var oss pojkar alltför uppen- bar […]. Jag var ofta hemma hos honom och han skänkte mig böcker med frikostig hand. (H. S. Nyberg) Lagerlöf tvingades lämna sitt lektorat på grund av svår alkoho- lism. Från Sans Souci flyttade han 1906 till Herta Kitzings pen - sionat Borgen i Grisslehamn. Där bodde han till 1910, då han bosatte sig i Lund där han avled 1913. År 1895 hade han givit ut en volym Dikter; det är poesi på god amatörnivå. Det var som översättare han kom att visa sina verk- liga talanger. Redan 1879 hade han lagt fram några svenska tolk- ningar av Theokritos med kommentarer på latin vid det filoso - fis ka seminariet i Lund, och 1884 publicerade han en vo lym med Theokritos samtliga Idyller ; volymen innehåller också 25 epi- gram, alltsammans med förklarande noter. Tolkningarna prisbe- löntes av Svenska Akademien. Han fortsatte sedan med Ju venalis satirer, först utgivna utan kommentarer i en skolpublikation 1894, sedan med kommentarer och som självständig bok 1896 ( Ju ve - nalis’ Satirer ), som fick ett hedersomnämnande av Aka demien. Det är energi och konkretion i Lagerlöfs formuleringar och rytmen har spänst : Åter jag ämnade då för tredje gången att spänna, harmsen i hela min själ, när med rullande ögon det vilda djuret i sigte mig fick, och den långa svansen kring knäna 505 
 
 
 
 
 jan stolpe svängde och tänkte i blinken på strid ; och hela dess nacke svälde af rasande mod, och den gula manen sig reste under dess vrede, och krökt dess ryggrad vardt som en båge, medan det höjde sig hårdt öfver buken och ljumskarne samman. (Theokritos 25 : 239 –245) Här känner man igen tonfallet från de verk som skulle bli hans stora insats. Ludvig Nordström, som tillsammans med Lagerlöf utgjorde de enda gästerna på det ödsliga pensionatet i Grisslehamn, har gett en klassisk skildring av hur översättningarna av Homeros kom till : […] när höststormarna veno, då spelade lönnkronorna en sorg- marsch, som kom hjärtat att krympa i bröstet. Om man då kom gående på den leriga vägen, kunde man vara säker på att se ljus lysa stilla och trofast som en fyr ur gavelfönst- ret på övre botten i det för övrigt mörka huset. Det var ljuset från lampan på den flitige, den outtröttlige översättarens arbetsbord. Men kom man in i hans rum, möttes man ingalunda, som man velat tro, av komfort och trevnad. Det mot stormnatten lysande fönstret skrek och jämrade, ty den av sina dåliga affärer nedtryck- ta fru K. kunde aldrig komma ihåg att få en ny ruta insatt i stället för den som i månader, kanske åratal varit trasig. Denna trasiga ruta hade nu L., själv opraktiskheten personifierad, klistrat sam- man med papper, och detta papper viftade och tjöt i stormen. Sådana kvällar hade L. i regel icke stannat vid arbetsbordet utan flytt till sin säng i motsatt hörn, där han låg och arbetade, med täcket draget upp till hakan, iförd en tjock nattrock, och ofta med skinnmössan på det kala huvudet, till skydd mot de skarpa vindilarna från stormfönstret […]. I detta fattiga, kalla, genom- blåsta rum blevo de till. »Lagerlöfs Homeros« har blivit ett begrepp precis som »Hag- bergs Shakespeare«. Översättningarna är väl etablerade och man tycker att man känner dem väl. Problemet är att »Lagerlöfs 506 
 
 
 
 
 efterskrift Ho meros« inte är Lagerlöfs och inte har varit det på mycket länge – detsamma gäller för övrigt Hagberg, men det är en an - nan historia. Efter de första upplagorna har Lagerlöfs text ge - nomgått en serie bearbetningar och ingen har under de gångna hundra åren bevakat den avlidne översättarens intressen. Odysséen kom alltså ut 1908 och Iliaden 1912. År 1920, sju år efter översättarens död, utgavs Odysséen i en andra upplaga på Gleerups förlag i Lund. Texten är helt oförändrad bortsett från att den är nystavad och rymmer ett stort antal vanställande tryckfel ; i princip är det en återutgivning av originalupplagans text. Men när båda verken sedan gavs ut på nytt på 1940-talet (Iliaden 1946 och Odysséen 1948) var texten reviderad av den finlandssvenska skolmannen Einar Pontán, som i ett efter ord till Iliaden hederligt redovisar vilka ingrepp han har gjort »med varsam hand«. Ändringarna syftar till att ta bort en del drag som utgivaren uppfattat som ålderdomliga och svårbegripliga. I samarbete med FiB :s lyrikklubb utgav så Gleerups Odys sé - en och Iliaden 1957 respektive 1958, nu i en dramatiskt mycket mer genomgripande bearbetning av Gerhard Bendz, ytterligare utvecklad i andratrycken 1957 och 1959, och det är denna text, omgestaltad först av Pontán, sedan av Bendz, som numera ut - ges i ständigt nya upplagor. Generationer av svenska skolbarn har gjort sin första bekant- skap med Homeros genom urvalshäftet Iliaden och Odysséen. Ut - drag ur Erland Lagerlöfs översättning utgivna jämte inledning och förklaringar av Einar Pontán, utgivet i serien Skrifter utgivna av Modersmålslärarnas förening. Häftet utkom första gången 1922 och har sedan upplevt ett mycket stort antal upplagor, den sista 1963. I detta häfte har Lagerlöfs text bearbetats vidare och lig- ger i de sista årgångarna – ytterligare förenklade av Ger hard Bendz – kolossalt långt från den som Lagerlöf en gång förfat- tade. Här kan man säga att banden med urprungstexten är slut- ligt kapade. 507 
 
 
 
 
 jan stolpe Pontáns ingrepp på fyrtiotalet var relativt blygsamma, men det kan man alltså inte säga om Bendz’. Han mötte också kri- tik, främst av Heidi Parland och Ivar Harrie. Parland påtalade en lång rad ändringar som hon tyckte var »fullkomligt onödi- ga« och dessutom var försämringar, även av rytmen, och när Bendz replikerade att han hade putsat bort vissa götiska stil in - slag som han uppfattat som »arkaiska« svarade Parland att »det är väl inte otänkbart att även Lagerlöf hyst denna uppfattning« – nämligen att verket skulle ha en viss arkaisk färgning. Ivar Harrie instämde och formulerade också en principiell syn på gamla översättningar som utgivaren av denna upplaga helhjär- tat ansluter sig till : Låt oss få behålla våra klassikers svenska texter rena – också när klassikerna var översättare. Låt oss komma ihåg att även docent Erland Lagerlöf i det livsverk han offrade allt annat åt, var en dik - tare med en diktares krav på att ingen får fingra på hans texter – texter som t.o.m. hunnit bli, på femtio år, dyrbar nationalegendom. Detsamma gäller efter hundra år, och lika väl som vi ger ut Gösta Berlings saga och Karolinerna i nya upplagor utan att »med var- sam hand« ta bort ålderdomliga drag, hävdande att de reviderade romanerna »i allt väsentligt« ändå är författarnas – lika väl har våra stora översättare en rätt att bli respekterade på samma sätt. Jan Stolpe 
 
 
 
 
 Litteraturförteckning Denna förteckning avser dels Jesper Svenbros inledande essä (s. i x − xxiv), dels Jan Stolpes efterskrift (s. 499−508). Akujärvi, Johanna : »Innovatörer och traditionalister. Om tidiga klas- sikeröversättares syn på sin roll i det svenska litterära systemet«, i Per Erik Ljung (red.) : Transformationer. Valda texter från Internatio- nal Association of Scandinavian Studies (IASS) 28 : e konferens i Lund 2010, Lund 2011, s. 231–246. Bendz, Ernst : »Spökparad från gamla Malmö och Lund«, Sydsvenska Dagbladet 9.3.1962. Bendz, Gerhard: »Anmärkningar till översättningen«, i Homeros’ Odys - sé, 2: a tr., Malmö 1957: Gleerup, s. 298 –299. Bendz, Gerhard : »Behöver Lagerlöfs Homerosöversättning revide- ras ?«, Nya Argus 1958 :3, s. 50 – 52. Bendz, Gerhard : »Inledning«, i Homeros’ Iliad, Malmö 1959 : Glee- rup & FiB :s Lyrikklubb, s. v –xi. Delblanc, Sven : »Om Iliaden«, Artes 1990 :3, s. 13 – 39. Delblanc, Sven : Homerisk hemkomst, Sthlm 1994: Bonniers. Detienne, Marcel : Les Maîtres de vérité dans la Grèce archaïque, Paris 1967 : Maspero. Harrie, Ivar: »Tralala i stället för poesi. Homeros banaliserad i Lund«, Expressen 10.2.1958. Havelock, Eric A.: Preface to Plato, Cambridge (Mass.) 1963: Harvard U. P. Hedén, Erik : »Homeros’ Iliad på svenska«, i förf.:s Språk, bildning och resor (Valda skrifter III), Sthlm 1927: Tiden, s. 129–143 [från Ord & Bild 1913]. Heidenstam, Verner von: Vallfart och vandringsår, Sthlm 1888: Bonniers. Jaynes, Julian : The Origin of Consciousness in the Breakdown of the Bi - cameral Mind [1976, 1990], Boston 2000: Houghton Mifflin. Järv, Harry: »Vreden som brann hos peliden Achilleus«, Horisont. Små - skrifter, 1, Vasa 1962 [även i förf.:s Varaktigare än koppar, Mal mö – Lund 1962: Cavefors, s. 11– 49]. 509 
 
 
 
 
 l i t t e r at u r f ö rt e c k n i n g Lagerlöf, Karl : Homerosöversättaren Erland Lagerlöf samt hans hem och hans närmaste [stencil], Sthlm 1977, 75 s. Lagerlöf, Karl: »Lagerlöf, Erland«, Svenskt biografiskt lexikon, band 22, Sthlm 1977 – 79, s. 152 –154. Lindroth, Sten : »Homeros i Sverige«, Kungl Vitterhets Historie och Antikvitets Akademiens Årsbok 1980, s. 126 –134. Linnér, Sture : Homeros, Sthlm 1985: Norstedts. Longley, Michael : Collected Poems, London 2007: Wake Forest U. P. Lord, Albert B.: The Singer of Tales, Cambridge (Mass.) 1960 : Har- vard U.P. McLuhan, Marshall: The Gutenberg Galaxy, Toronto 1962: University of Toronto Press. McLuhan, Marshall : Understanding Media [1964], New York 1965 : McGraw-Hill. Nagy, Gregory : The Best of the Achaeans, Baltimore 1979 : Johns Hop- kins U.P. Nilsson, Martin P.: Homer and Mycenae, London 1933: Methuen & Co. Nordström, Ludvig : »Den okända hjälteskaran«, Hågkomster och livs - intryck av svenska män och kvinnor, Samling 5, Uppsala 1924 [om - tryckt i Werin m. fl., se nedan]. Norling, Erik : »Homeros i Norden«, tidningen Vi 29.5.1948. Nyberg, H.S.: »Evig student«, Stockholms-Tidningen 16.8.1952. Parland, Heidi : »Homeros, lätt justerad«, Nya Argus 1957 :16, s. 137. Parland, Heidi : »Homeros – Lagerlöf – Bendz«, Nya Argus 1958 :5, s. 83. Parry, Milman: The Making of Homeric Verse. The Collected Papers of Mil - man Parry, ed. A. Parry, Oxford 1971: Oxford U.P. Paulson, Johannes : Recension av Odysséen, Nordisk tidskrift 1909, s. 536 – 538. Petrén, Gustaf : »Några minnen och intryck från Lunds Katedralskola åren 1883–92«, i Minnen från svenska läroverk, 1. När vi gingo i Lunds Katedralskola. Minnen upptecknade av gamla lärjungar samlade och utgivna av C. Sprinchorn, Lund 1926, s. 151–169. Pontán, Einar : »Anmärkningar«, i Homeros’ Iliad, Lund 1946 : Glee- rup, s. 507 – 508. Pound, Ezra : ABC för läsare, sv. övers. av Jan Olov Ullén, Staffanstorp 1959 : Cavefors. 510 
 
 
 
 
 l i t t e r at u r f ö rt e c k n i n g Prendergast, Guy L.: A Complete Concordance to the Iliad of Homer [1875], Hildesheim 1971: Georg Olms. Redfield, James M.: Nature and Culture in the Iliad. The Tragedy of Hec- tor, utökad utgåva, 3 : e tryckn., Durham (North Carolina) 2004 : Duke U.P. Saïd, Edward : Orientalism [1978], London 2003: Penguin. Shay, Jonathan : Achilles in Vietnam. Combat Trauma and the Undoing of Character [1994], New York 2003 : Scribner. Stolpe, Jan : »Erland Lagerlöf (1854 –1913)«, i Lars Kleberg (red.) : Svenskt översättarlexikon (www.oversattarlexikon.se). Stolpe, Jan : »Textens irrfärder«, i Dick Claésson, Christer Ekholm, Lotta Lotass & Staffan Söderblom (red.) : G DH, Litterär gestalt- nings skriftserie nr 9, Göteborg 2007 : Autor, s. 499 – 513 [om bear- betningarna av Lagerlöfs text]. Svenbro, Jesper : La parole et le marbre, ak. avh., Lund 1976. Svenbro, Jesper: »Den Leser freizulassen. Über den Äsop-Roman. Ka - pitel 78–80«, i W. Ernst & Fr. Kittler (Hrsg.): Die Geburt des Vokal - alphabets aus dem Geist der Poesie. Schrift, Zahl und Ton im Medienver- bund, München 2006 : Fink, s. 55 – 64. Svenbro, Jesper: »Vem skjuter? Bågskytten, bågskyttekonsten och gu - den Apollon«, i P. Lundborg & J. Karlsson (red.) : Människan är all- tid större. En vänbok till biskop Martin Lind, Linköping 2011: Svens- ka Kyrkan, s. 167 –182. Weil, Simone : »L’Iliade ou le poème de la force«, i La source grecque, Paris 1953 : Gallimard (»Espoir«), s. 11– 42. Werin, Algot, Gerhard Bendz & Ludvig Nordström : Erland Lagerlöf Homerosöversättaren, Lund 1958: Gleerup. Vidal-Naquet, Pierre : La démocratie grecque vue d’ailleurs, Paris 1990 : Flammarion. Wifstrand, Albert : Homeros, Stockholm 1951: Natur och Kultur. 
 
 
 
 
 Kommentarer Lagerlöfs text återges efter originalupplagan, som med under - stöd av svenska staten utgavs i två delar av Gleerups (i distribu- tion) 1912, men den är nystavad, och tryckfel och smärre skriv - fel av ren lapsuskaraktär har rättats utan anmärkning. Det inledande mottot utgör de tre sista raderna i Friedrich Schillers dikt »Der Spaziergang« (Spatserturen) från 1794. Vers - måttet är elegiskt distikon och raderna lyder i prosaöversättning: »Under samma blåa, över samma gröna / vandrar förenade de nära och de avlägsna släktena, / och Homeros sol – se ! den ler ock så mot oss.« Översättningen föregås av en kort introduktionstext vars första stycke lyder : Iliaden, det äldsta verk i hela den europeiska litteraturen, skildrar en stor episod i det trojanska kriget på dess tionde och sista år, nämligen Achilles’ vrede mot Agamemnon med dess för achaier- na menliga följder och dess slutliga blidkande, som återger kriget en för dem lycklig vändning. De skildrade händelserna upptaga en tidrymd av 51 dagar, däri innefattas trenne så att säga mellan - skov, vartdera på en 12 dagar, angivna i I : 493 ; XXIV :31, 664 ff. De väldiga striderna, som utförligt skildras i diktens stora mittel- parti, II–XXII sångerna, upptaga en tid av endast 6 dagar, nämli- gen 22: dra – 27 : e. Händelserna i IX och X sången tima under förnatten och efternatten mellan 25: te och 26 : te dagen. Allmänna kommentarer Namn: Lagerlöf transkriberar grekiska namn med stor exakthet och med användning av det transkriptionssystem som också nu - mera är det vanliga. Men det finns en handfull kända namn som han ger latinsk form (de grekiska formerna anges här in om pa - rentes): Aeneas (Aineias), Apollo (Apollon), Argus (Argos), Cir - 512 
 
 
 
 
 kommentarer ce (Kirke), Oedipus (Oidipus), Phaedra (Faidra), men mest pro - minent i denna grupp är förstås Odysséens huvudperson, som Lagerlöf kallar Ulysses, inte Odysseus.* Medlemmarna av den allgrekiska styrka som under Agamem - nons ledning angriper Troja kallas omväxlande achaier, argiver och danaer. Försvararna av Troja – eller Ilion, som staden ock- så kallas – är trojaner eller troer under Hektors ledning, och tillsammans med dem strider andra folk, t. ex. dardaner, fryger och karer, vilka tillsammans med ytterligare andra nämns i skeppskatalogen i andra sången. Metaller : I Lagerlöfs text förekommer ordet koppar ymnigt medan brons nämns blott på något enstaka ställe (t. ex. 18 : 481). Hos Lagerlöf är lansspetsar, svärd, sköldar, hjälmar och andra rustningsdelar genomgående av koppar. Det grekiska ordet chal - kos betyder visserligen både ’koppar’ och ’brons’, men i nästan alla fall hos Homeros är det brons som avses. Första sången 1:1 Peliden : Achilles från Fthia är son till havsgudinnan Thetis och Peleus och sonson till Aiakos. 1: 7 Atreus’ son : Agamemnon från Mykene. Bror till Menelaos, kung i Sparta och gift med Helena. 1: 9 Sonen av Leto och Zeus : Apollo. 1:13 sin dotter : Chryseis. 1:30 Argos : Eller Argolis, Agamemnons rike på Peloponnesos. 1:78 den man, som är överste drotten : Agamemnon. 1:180 Myrmidonerna : Achilles’ undersåtar i Fthia i norra Grek - land. * De grekiska namnformerna hos Homeros är Odysseus och Odyseus. På gre- kiska vasmålningar möter man bl. a. formerna Olyteus, Oliseus, Olysseus och hos diktaren Ibykos (500-talet f. Kr.) Olixes. Den latinska formen är Ulixes, senare också Ulysses. 513 
 
 
 
 
 kommentarer 1: 202 egiden : En egid är en sköld av getskinn och ett skyddande attribut för Zeus och Athene. Den beskrivs närmare 2 : 447 – 449. I artonde sången (203 – 204) lånar Athene ut sin egid till Achilles, och i femtonde sången (308 –309) bär Apollo Zeus’ egid och är då skyddad mot allt ont. 1: 254 Achaia : Landskap på Peloponnesos, också samlingsnamn för Grekland. 1: 255 Priamos : Kung i Troja, far till Hektor. 1: 263 Peirithoos : Kung över lapitherna i norra Grekland, gift med Hippodameia. Vid deras bröllop kom det till storbråk mellan lapither och kentaurer, där Dryas och de andra som nämns (utom Theseus) ledde lapitherna. 1: 307 Menoitios’ son : Patroklos, Achilles’ närmaste vän (se 345). 1: 366 det heliga Thebe : Stad i närheten av Troja styrd av Eetion, far till Hektors hustru Andromache. 1: 538 den åldriges dotter : Thetis är dotter till havsguden Nereus. 1: 590 f han redan en gång […] / grep mig i foten : Se 15 :18 –24. Det kan vara vid detta tillfälle som Hefaistos blir halt. 1: 594 de Sintiske männer : Invånare på Lemnos, en ö där Hefaistos ägnades en kult. Andra sången 2 :103 Argusförgöraren : Hermes kallas så därför att han på Zeus’ uppdrag har dödat Argus, ett odjur med hundra ögon som på Heras uppdrag bevakade Io, som Zeus gripits av be - gärelse till (händelsen skildras i Aischylos’ Den fjättrade Prometheus). 2 :104 Pelops : Far till Thyestes och Atreus ; den senare är far till Agamemnon och Menelaos. 2 : 300 Kalchas : Se 1: 68ff. 2 : 303 Aulis : Där samlades grekernas flotta för att segla till Troja. Och där offrade Agamemnon sin dotter Ifigeneia för att de skulle få förlig vind. 2 : 336 Gereniske Nestor : Nestor kallas så efter staden Gerenia i Messenien, dit han flydde när Herakles skövlade hans hemstad Pylos. 2 : 406 Ajanterna två : Ajas, Telamons son, från Salamis, och Ajas, Oïleus’ son, från Lokris (se 527). 514 
 
 
 
 
 kommentarer 2 : 447 2 : 461 2 : 519 2 : 581 2 : 621 2 : 683 2 : 692 2 : 724 f 2 : 763 2 : 820 2 : 860 med sin berömda egid : Se komm. till 1 : 202. Asiens ängd : Ett sankt område i Mindre Asien nära Efesos. Pytho : Delfi. Lakedaimon : Annat namn på Sparta ; här avses Sparta med omnejd. Aktorider : ’söner till Aktor’, också kallade Molioner, se 11: 709 med komm. Hellas : En stad i närheten av Fthia i Thessalien. Mynes : Briseis’ man, se 19 : 295. snarligen skulle […] / […] Filoktetes […] minnas : Syftar på en spådom som sade att Troja inte kunde besegras om inte achaierna hämtade Herakles’ båge, som låg hos Filokte- tes på Lemnos – en historia som inte berörs i Iliaden i övrigt. sonen till Feres : Admetos, se 714. hjälten Aeneas: Aeneas berättar utförligt om sin släkt 20 :215ff. Aiakosättling : Achilles. Aiakos var hans farfar. Tredje sången 3 :16 Paris: Även kallad Alexandros (så t.ex. 136), son till Priamos och bror till Hektor. 3 : 49 det dejliga viv : Helena, hustru till Menelaos i Sparta, rövad av Paris. 3 : 78 hållande mitt om sin lans : Hektor håller lansen vågrätt på tvären med båda händerna och hejdar med den trojaner- nas framryckning. Rörelsen upprepas 7:56. 3 :118 Talthybios : Se 1: 320 f. 3 :175 min dotter späd : Helena hade en dotter, Hermione. 3 : 237 Kastor […] Polydeukes : Helena och Polydeukes ( på latin Pol lux) var barn till Leda och Zeus. Kastor och Aga- memnons hustru Klytaimnestra var barn till Leda och Tyndareos. 3 : 250 Laomedons son : Priamos. Fjärde sången 4 : 8 Alalkomenai : Liten stad i Boiotien med berömt Athene- tempel. 4 : 88 Pandaros : Se 2 : 826 f. 515 
 
 
 
 
 kommentarer 4 :128 Zeus’ bytesbringande dotter : Athene. 4 : 219 hans fader : Asklepios, läkedomsguden. den vänlige Cheiron : Kentaur, odödlig och kunnig i läke- konst, lärare åt Achilles, se 11: 832. 4 : 319 då jag fällde en gång Ereuthalion : Se 7: 133 ff. 4 : 377 Polyneikes: Son till Oidipus, fördriven från Thebe av sin bror Eteokles (se 386). 4 : 385 Kadmeiernas folk : Thebanerna (Thebe grundades av Kad- mos). 4 : 403 Kapaneussonen : Sthenelos. 4 : 406 ty det var vi […] togo : Polyneikes’ och de andras fälttåg mot Thebe (»de sju mot Thebe«) misslyckades, men ett de - cennium senare gjorde deras ättlingar (»epigonerna«) ett nytt försök som lyckades. 4 : 508 Pergamos : Borgen i Troja. 5 : 72 5 : 95 5 : 266 5 : 389 5 : 392 5 : 395 5 : 499 5 : 528 5 : 630 5 : 640 ff 5 : 845 Femte sången Fyleus’ frejdade son : Meges (se 5 : 69, 2 : 625 ff ). son av Lykaon : Pandaros (se 168). Tros : Se 20 : 230 ff. hans styvmor : Rättare deras styvmor: Eeriboia är styvmor till Efialtes och Otos. Amfitryons kraftige telning : Herakles. Lida fick Hades jämväl : När Herakles hämtade Kerberos från dödsriket gick han illa åt Hades. den signade logen : Logen är helig därför att den står under beskydd av Demeter. Atriden : Agamemnon. Och när de stormande an etc.: Lagerlöf har hoppat över den följande raden 631: »den ene son till molnskockaren Zeus, den andre hans sonson«. Laomedons hästar: Laomedon, Priamos’ far, härskade i Troja och lovade Herakles några hästar som belöning om han befriade Laomedons dotter från ett havsodjur. Laome- don höll inte löftet. Som framgår av 628 är Herakles far till Tlepolemos. täckte med Hades’ hjälm : ’gjorde osynligt’. 516 
 
 
 
 
 kommentarer Sjätte sången 6 :126 f min […] glaven / […] som mötes allen av de olycksaligas söner : Mot Diomedes’ lans går bara män som är dömda att dö, vilket dömer deras föräldrar till olycka. 6 :152 Efyra: Ett äldre namn på Korinth. 6 :168 försåtliga runor: Jfr 178 fördärvliga runor, gr. se¯mata lygra, ’fördärvbringande tecken’. Ett omdiskuterat ställe: hand - lar det om bokstavsskrift eller om ideogram, tecknade figu rer med överenskommen betydelse ? Lagerlöfs över- sättning tycks inspirerad av formuleringen »verderbliche Runen« hos de tyska kommentatorerna Ameis & Henze, men dessa menar att det rör sig om ideogram och inte bokstäver. Lagerlöf tolkar tydligen på ett annat sätt, se 176: skrivelsen läsa. 6 : 216 kung Oineus : Diomedes’ farfar. 6 : 241 av jämmer bidades många: ’för många väntade jämmer’, efter - som deras söner skulle dö i striden. 6 : 293 Hekabe: Hektors mor. 6 : 402f Astyanax honom / kallade folket, ty Ilions värn var Hektor : Namnet Astyanax betyder ’Stadshärskaren’. Sonen får ett namn som karakteriserar fadern. Sjunde sången Areïthoos : Se 137ff. hållande mitt om sin lans : Se komm. till 3 : 78. Peleus : Achilles’ far i Fthia. Lykurgos : Kung i Tegea i Arkadien på Peloponnesos. grav : ’vallgrav’, jfr 440. med kränkning av eden / föra numera vi krig : Att de nu kri- gar innebär en kränkning av det edsfördrag som ingicks i tredje sången. 7: 363 från Argos : Närmare bestämt från Helenas hemstad Sparta. 7: 452 f den mur, som av mig och Foibos Apollo / byggdes : Se 21: 441 ff. 7: 9 7: 56 7:125 7:142 7: 341 7: 351 f Åttonde sången 8 : 89 körsven: Snarare vagnskämpe. Hektor kör inte själv; kör sven är Eniopeus (se 120) och efter honom Archeptolemos (se 128). 517 
 
 
 
 
 kommentarer 8 :185 »Hejsan, Gulingen etc.: Raden kritiserades redan under an ti - ken därför att fyra hästar nämns. Kämparna vid Troja kör bara tvåspann. 8 :230 på Lemnos : På vägen till Troja stannade achaierna där och förplägades rikligt. 8 : 284 som om äkta du varit : Teukros’ mor är Hesione, dotter till Laomedon. Ajas’ mor är Telamons hustru Eriboia eller Periboia. 8 : 304 vilkens moder […] med Priamos giftes : Priamos har femtio barn med en rad olika kvinnor, se 21: 88 och 24 : 495 ff. 8 : 363 trälade under Eurystheus : Herakles tvingades att som straff för ogärningar slava under kung Eurystheus i Ti ryns, som förelade honom tolv till synes omöjliga upp drag, bl. a. ett i dödsriket som Athene hjälpte honom med. 8 : 479 Iapetos […] och Kronos : Båda är titaner och sitter fängslade i det underjordiska Tartaros. Iapetos är far till Prometheus, Kronos till Zeus. 8 : 550 – doftande etc.: Raderna är med största sannolikhet oäkta och 552 bör strykas. Nionde sången 9 :106 Zeusättade: Agamemnons farfarsfar Tantalos var son till Zeus. 9 :184 Aiakidens : Achilles’. Hans farfar var Aiakos, son till Zeus. 9 : 381 Orchomenos’ stad etc.: Orchomenos och Thebe var mycket rika städer. 9 : 389 kärleksgudinnan : Afrodite. 9 : 405 Pythos : Delfis. 9 : 457 underjordiske Zeus : Hades, dödsguden. 9 : 529 kureternas: Kureterna höll till i Aitolien. Huvudstad för alla aitoler var Kalydon och kung där var Oineus, farfar till Diomedes. 9 : 557 Marpessa : Rövades bort av Apollo men förblev sin man tro- gen och sörjde honom intensivt. 9 :562 Alkyone: Kallas också Halkyone. Sörjde sin man som drunk - nat, förvandlades med sin man av gudarna till halkyoner, dvs. isfåglar eller kungsfiskare. 9 :567 sin dödade broder : Meleagros råkade döda sin morbror un - der jakt. 518 
 
 
 
 
 kommentarer Tionde sången Neleiske : ’Neleus’ son’. Tydeus’ son : Diomedes. sonen av Fyleus : Meges (se 2 : 627). Nestors lysande son : Thrasymedes (se 255). Autolykos : Ulysses’ morfar. Ormeniden Amyntors borg : Amyntor, son till Ormenos, var far till Foinix (se 9 : 448). Men kanske rör det sig här om en annan Amyntor eftersom denne sägs härska i Eleon i Boiotien. Foinix’ far hör hemma längre norrut. 10 : 286 till Thebe han gick : Tydeus’ expedition till Thebe beskrivs 4 : 370 ff och 5 : 801 ff. 10 : 415 Ilos’ vård : Ilos har gett namn åt Ilion, alltså Troja. Om hans härstamning, se 20 : 231 ff. 10 : 460 härfångsgudinnan: Lagerlöfs återgivning av det ovanliga epi - tetet le¯ïtis, ’som skänker krigsbyte’. 10 :18 10 :109 10 :110 10 :196 10 :266 10 :267 Elfte sången 11:140 i beskickning länt dit: Menelaos’ och Ulysses’ beskickning till Troja nämns 3 : 205 ff. 11: 223 Kisseus : Kung i Thrakien och far till Hektors mor Hekabe. Om Hekabes syster Theano, se 6 : 298. Ifidamas’ hustru är dotter till hans morfar och således hans egen moster ; hon saknar namn. 11: 329 söner till Merops : Se 2 : 830 – 834. 11: 369 Alexandros : Paris. 11: 709 de två Molionerna: Kteatos och Eurytos, tvillingar och barn - barn till Molos. De kallas Aktorider, söner till Aktor, men är egentligen söner till Poseidon, se 750 f (och jfr 2 : 621). Tolfte sången 12 :117 Deukalions son Idomeneus : Idomeneus’ farfar är Minos, se 13 : 450 – 452. 12 :174 ty han besluten var etc.: Innebörden är att Zeus hellre vill ge ära åt Hektor än åt någon annan trojan. 12 : 201 åt vänster : Om en fågel flyger åt vänster är det ett ogynn- samt tecken. 519 
 
 
 
 
 kommentarer 12 : 235 Zeus tordönarens rådslut : Det beslut som Iris framförde 11: 200 ff. 12 : 331 Menestheus : Se 2 : 552, 4 : 327. Trettonde sången 13 : 5 hippemolgernas : ’stomjölkarnas’. Ett skythiskt folk. På nästa rad nämns i originalet också ett annat skythiskt folk, abi- erna. 13 :12 thrakiska Samos : Samothrake. 13 : 45 Kalchas : Siaren, se 1: 68 ff. 13 : 202 f hans huvud / höggs av Oïleus’ son, den Amfimachos’ död gick till hjärtat : Lagerlöf har hoppat över den följande raden 204, som lyder : »han vände sig om och kastade huvudet som en boll genom vimlet«. 13 : 206 sin sonson : Amfimachos är son till Kteatos, som är son till Poseidon, se komm. till 11: 709. 13 :322 som njuter sitt bröd av Demeter : Demeter är fruktbarhetsgu- dinnan. En brödätare är en människa, en dödlig. Gud ar äter inte bröd, bara ambrosia. 13 :345 Kronossönerna två : Zeus och Poseidon. 13 : 447 tre förgjorda : Othryoneus, Asios och Alkathoos. för en : Hypsenor. 13 : 658 fadern gick med: Men fadern Pylaimenes har tidigare dödats av Menelaos (se 5 : 576 ff ). 13 : 692 Fyliden : ’Fyleus’ son’. Fjortonde sången 14 : 6 Hekamede : Se 11: 624. 14 : 44 Hektor […] hotet : Se 8 : 173 ff. 14 : 72f han hedrar som gudarna själva / troernas folk : ’han hedrar troerna lika mycket som man hedrar gudar’. 14 :119 f min fader till Argos som biltog / irrande kom : Tydeus hade slagit ihjäl en släkting och därför blivit fredlös. 14 :121 En av Adrastos’ döttrar : Deipyle. 14 : 250 f Herakles [… /…] sedan troernas stad han förhärjat : Se 5 : 640 ff med komm. 14 : 274 i djupet hos Kronos : I Tartaros, riket under Hades. 14 : 317 Ixions […] maka : Dia, som Zeus förförde i hästgestalt. 520 
 
 
 
 
 kommentarer 14 : 319 Danae : Zeus tog sig in till henne i form av ett guldregn. 14 : 321 dottern […] av […] Foinix : Europa, som Zeus i tjurgestalt förde till Kreta. 14 : 326 Demeter : Zeus’ barn med henne är Persefone. 14 : 327 Leto : Zeus’ barn med henne är Apollo och Artemis. Femtonde sången 15 : 23 slungade ner : Se 1: 590 ff. 15 : 515 Schedios, Perimedes’ son: En fokeisk ledare med samma namn men son till Ifitos nämns 2 : 517 och dödas 17: 306. 15 : 639 Kopreus […] Eurystheus : Eurystheus är den kung som åläg- ger Herakles tolv till synes omöjliga uppgifter. Kopreus är kungens budbärare i dessa angelägenheter. Sextonde sången 16 : 49 du ättling av Zeus : På rad 14 anges Aktor som Patroklos’ farfar, men i verkligheten är det Zeus. 16 :143 Cheiron : Se 4 : 219 med komm. 16 :150 Zefyros : Västanvinden. 16 : 233 Pelasgiske Zeus : Pelasgerna ansågs vara Greklands äldsta invånare och troddes ha bott i det område där Dodona ligger. Dodona : I nordvästra Grekland med orakel och en ek hel- gad åt Zeus. 16 : 236 min bön : Formulerad av hans mor Thetis 1:500 ff. 16 : 375 helhovade: Återger gr. mo¯nyx, ’med en enda hov’, ’med oklu- ven hov’, ett stående epitet för hästar. På andra ställen skriver Lagerlöf starkhovad (se 5 : 236). 16 : 849 sonen av Leto : Apollo. Sjuttonde sången 17: 9 Panthoos’ son : Euforbos (se 59). 17: 23 tre : Polydamas, Euforbos och Hyperenor. 17:150 f Sarpedon [… /…] till ett byte : Men Sarpedons lik räddades undan av Apollo (se 16 : 667 ff ) – det vet inte Glaukos. Adertonde sången 18 : 292 sålda : För att finansiera kriget. 521 
 
 
 
 
 kommentarer 18 :382 Charis : Personifierar behaget. Hefaistos’ hustru är annars Afrodite (så i Odysséen). 18 : 570 Linos: Mytisk gestalt förknippad med Apollo och med mu sik. Enligt en myt dödades han av Apollo efter att ha skru tit med att han var lika god sångare som denne. Enligt en annan undervisade han Herakles i musik och dödades av honom. 18 : 592 Daidalos : Byggde labyrinten på Kreta åt Minos, vars dotter var Ariadne. Nittonde sången 19 : 77 trädande icke i mitten : Om innebörden av detta, se Jesper Sven bros inledande essä, s. xvi. 19 : 87 Ödet : Gr. Moira, den gudomliga makt som tilldelar varje män niska hennes bestämmelse. 19 : 88 rasande vrede : Det som Lagerlöf återger med ’vrede’ är ate¯ , ’förbländning’, se 91. 19 : 91 Skulden, som alla bedårar : Gr. Ate¯ , Förbländningen, som hämnde gudinnan Erinnys kan utdela som ett straff. Ver- bet för ’dårar’ är (det med Ate¯ språkligt sammanhängan- de) aatai, ’förblindar’. 19 : 95 dårat : ’förblindat’, se 91. 19 :113 bedårad : ’förblindad’, se 91. Verbet återkommer också 129 och 136. 19 :124 alltså din ättling : Perseus var son till Zeus. 19 :126 Dårskapsgudinnan : Ate, se 91. 19 : 326 Neoptolemos : Achilles hade skickats till Skyros för att und - slippa kriget ; med en kungadotter där fick han sonen Neoptolemos, som stannade på ön när Achilles for till Troja. Efter faderns död kom han dit som krigare. 19 : 410 skickelsen : Moira, se 87. Tjugonde sången 20 : 40 Xanthos : Floden vid Troja personifierad, se 74. 20 :147 havsvidundret : Ett vidunder som Poseidon skickat till Troja för att straffa Laomedon. 20 : 404 Helikas mäktige skyddsgud : Poseidon. 522 
 
 
 
 
 kommentarer Tjuguförsta sången 21: 41 en son till Iason : Euneos, se 7: 468 f. 21: 43 betydande pris : En »prunkande bål« (23 : 741) värd hundra oxar (21: 79). 21: 76 hos dig […] först: Achilles var den förste han bad om beskydd. 21: 76 f smakade […] Demeters / håvor : Genom att bjudas på bröd be traktas han som skyddssökande och åtnjuter en sådans rättigheter. 21:396 f du eggade upp Diomedes […] / till att mig stinga : se 5 : 800 ff. 21: 412 din moders : Heras. 22 : 29 22 : 227 22 : 460 22 : 506 f Tjuguandra sången Orions hund : Sirius. Deifobos : Bror till Hektor. menad : ’backant’, kvinna i Dionysos’ extatiska följe. Astyanax kalla, / efter du […] värnade : Se 6 : 402 f. Tjugutredje sången 23 : 246 I mågen : ’ni måtte’. 23 : 291 troiska hästarna : Se 5 : 263 – 272 och 5 : 323 – 327. 23 : 346 Arion : Adrastos var en av de sju mot Thebe, vilkas expedi- tion misslyckades. Han räddades från nederlaget av sin häst Arion, avlad av Poseidon och Demeter. 23 :348 Laomedons hästar : Se 5 : 263 – 272. 23 :391 Admetos’ son : Eumelos. 23 : 441 utan ed : Se 581– 585. 23 : 461 stoen : Eumelos’ hästar. 23 : 705 de skattade henne till fyra : ’de uppskattade hennes värde till fyra oxar’. 23 : 745 Thoas : Kung på Lemnos. 23 : 747 Euneos : Dotterson till Thoas. Om köpet av Lykaon, se 21: 40 – 43. 23 : 827 Eetion : Far till Hektors hustru Andromache. 23 : 829 henne : Järnskivan. Tjugufjärde sången 24 : 29 då han gudinnorna skymfat : I valet mellan Athene, Hera och Afrodite gav Paris priset åt Afrodite som lovat honom den skönaste kvinnan – starten till trojanska kriget. 523 
 
 
 
 
 kommentarer 24 : 570 Zeus’ befallningar: Att man ska respektera en skyddssökande. 24 : 617 vorden en stenbild : Som straff för sitt högmod förvandlades Niobe till en klippa, ständigt gråtande. 24 : 765 tjugonde året : Siffran ska inte uppfattas exakt. Själva kriget pågår i tio år. 
 
 
 
 
 Innehållsresuméer Första sången. Apolloprästen Chryses kommer till achaiernas skepps - läger för att friköpa sin tillfångatagna dotter Chryseis, men avvisas med hån av Agamemnon. Han nedkallar sedan Apollos hämnd över achaierna, och de drabbas av pest. Achilles sammankallar då hären till ting, siaren Kalchas upplyser där om pestens orsak, och Achilles upp- manar Agamemnon att frigiva ungmön. Denne bifaller detta efter en häftig tvist, men tager som ersättning den sköna Briseis ifrån Achilles. I sin vrede anropar denne sin moder, havsgudinnan Thetis, om hjälp, och på hennes bön lovar Zeus att giva troerna seger, ända tills hennes son fått upprättelse. Missämja i Olympen, bilagd av Hefaistos. Andra sången. Zeus uppmanar genom en dröm Agamemnon att föra achaierna till strids. Drotten sammankallar dem till ting och föreslår där – icke på allvar, men blott för att pröva stämningen – att man nu skall segla hem ifrån kriget. Men förslaget vinner allmänt bifall, och achaierna rusa ner till stranden och börja att hala skeppen i sjön. Ulysses hejdar dem dock, och tinget fortsättes, därvid Ulysses, sedan han nedtystat och tuktat uppviglaren Thersites, återväcker härens mod och stridslystnad, kraftigt biträdd av åldringen Nestor. Hela hären rycker ut på slagfältet. Nu följer den s.k. »skeppskatalogen«, en förteckning på achaiernas och troernas krigsmakt. Achaiernas skepp äro 1186, de själva enligt olika beräkning 120 000 –140 000 man ; tro- erna med bundsförvanter 50 000 man (enligt 8 : 563 – 564). Tredje sången. Härarna rycka emot varandra. Paris (Alexandros) er - bjuder sig till envig mot Menelaos om Helena och alla hennes skatter, och härom skall nu edsfördrag ingås mellan de under tiden vilande härarna. Helena utpekar och namngiver uppifrån Skajiska portens krön för Priamos och hans åldriga följesmän achaiernas drottar nere på slätten. Priamos hämtas ut till härarna för att sluta fördraget. Tve- kampen går illa för Paris, men av Afrodite räddas han undan hem till sin kammare, dit hon strax hämtar Helena. Fjärde sången. Gudarne besluta Ilions fall. Athene övertalar hjälten Pandaros att skjuta en pil på Menelaos. Därmed är det nyss ingångna 525 
 
 
 
 
 innehållsresuméer fördraget kränkt och om intet, och striden måste börja igen. Medan Menelaos läkes av Machaon, rycka troerna an, achaierna fatta sina vapen och ordna sig, och Agamemnon som överste drotten håller skyndsamt härmönstring ibland dem. Därefter blodig strid. Femte sången. Eldad av Athene, fäller Diomedes många fiender, såras med en pil av Pandaros, men dödar denne; sårar Aeneas och även hans moder, Afrodite, då hon vill bära sonen ur striden. Gudinnan flyr upp till Olympen, men Apollo räddar Aeneas undan till sitt tempel uppe på Pergamos i Troja, där han fort läkes och sedan vänder tillbaka till striden. Apollo eggar Ares till troernas hjälp, och achaierna måste under ett väldigt manfall å ömse sidor draga sig tillbaka för Hektors och Ares’ förenade våld. Nu skynda Hera och Athene från Olympen till achai- ernas hjälp ; Athene stiger upp till Diomedes på hans vagn och hjälper honom att såra Ares, som då med ett förfärligt jämmerskri och svept i mörka skyar far till väders till Olympen och beklagar sig för Zeus, sin fader. Denne snäser dock av honom strängt, men låter läka hans sår. Sjätte sången. Achaierna få igen överhand, varför Hektor på uppma- ning av sin broder, siaren Helenos, skyndar in till Troja för att bedja sin moder Hekabe att jämte stadens förnämsta fruar gå upp i Athenes tempel och anropa gudinnan om hjälp mot den förfärlige Diomedes. De göra så, men bönhöras ej. Emellertid ha ute i striden Lykiens drott Glaukos och Diomedes mötts och igenkänt varandra som fäderne - gästvänner ; de förnya vänskapen med handslag och byta rustningar. – Hektor uppsöker Paris i hans hus och manar honom till striden ; han går sedan till sitt eget hus, träffar icke Andromache hemma, men mö ter henne, åtföljd av en tärna med deras späde son Astyanax, i närheten av Skajiska porten. Efter en stunds hjärtligt och vemodsfullt samtal återvänder Hektor till striden, åtföljd av Paris. Sjunde sången. Hektor utmanar till envig vem av achaierna som har lust. Nio hjältar äro villiga, det drages lott, och lotten faller på Ajas, Telamons son, som segerviss träder fram mot Hektor. Under deras kamp faller dock mörkret på, och de skiljas åt av härolderna, och ut - byta därvid skänker. Nestor yrkar sedan i drottarnes råd på att de stu- pade begravas och att lägret befästes med en mur med grav därutan- för. Även troerna önska nu stillestånd, och bägge folken jorda sina 526 
 
 
 
 
 innehållsresuméer döda. Achaierna befästa sitt läger, till harm för Poseidon, som fruktar, att hans forna murbygge kring Troja skall bli överglänst och glömt. Under natten olycksbådande åska från Zeus. Åttonde sången. Zeus förbjuder gudarne att alls deltaga i kriget. Själv drager han till Ida och sätter sig där på toppen Gargaron och blickar ner på troernas stad och achajiska skeppen. På morgonen börjar stri- den därnere igen, sedan bägge härarna ryckt ut på fältet. Den väger i början jämn, men vid middagstiden avväger Zeus på sin gyllene våg bägge härarnes öde, och det till förmån för troerna. Med en tordöns- skräll slungar han blixten mitt i achaiernas här, varvid de förskräckta trängas tillbaka inom graven. De göra väl sedan en framstöt, men då Zeus ytterligare eggar troerna, trängas de åter in bakom graven och pålarna. Hera och Athene ila på Heras vagn till deras hjälp, men hej- das på vägen av Iris på Zeus’ befallning och förvisas tillbaka till Olym- pen. Hektor och de segerrika troerna tillbringa natten ute på slätten. Nionde sången. I achaiernas läger härskar om kvällen stor ängslan, och Agamemnon råder till att fly hem på skeppen, men Diomedes och Nestor motsätta sig. Fältvakter utsändas till graven. Nestor råder Aga- memnon att försona sig med Achilles. Agamemnon är villig därtill och lovar lysande gåvor i försoningsgärd. Ulysses, Ajas och Foinix, vilken varit för Achilles som en fosterfader, sändas strax till hjälten, men denne är obeveklig och hotar att hemsegla nästa morgon. Bland achaierna blir allmän förstämning, då hans svar berättas av sände- männen ; men Diomedes ger uttryck åt sitt trotsiga mod och manar dem till att äta kvällsvard och gå till vila för att nästa morgon kunna manligen bekämpa fienden. Tionde sången. Natten blir sömnlös för både Agamemnon och Mene- laos, som därför bägge stiga upp, träffa varandra och väcka de övriga drottarna. Diomedes och Ulysses åtaga sig att utspeja de på slätten lägrade troerna. På sin nattliga vandring ertappa de en troisk spejare vid namn Dolon, utfråga honom noga och döda honom sedan. Efter hans lämnade anvisning finna de därpå de nyanlände thrakernas läger - plats, där alla av trötthet ligga djupt sovande. De mörda nu konungen själv, Rhesos, och tolv andra kämpar samt återvända till skeppen med Rhesos’ härliga hästar som byte. 527 
 
 
 
 
 innehållsresuméer Elfte sången. I gryningen rustar sig Agamemnon, för hären över gra- ven ut till striden och utmärker sig i denna synnerligen. Vid middags- tiden ha achaierna överhand, och Hektor får då av Zeus befallning att hålla sig själv tillbaka från striden, tills Agamemnon blivit sårad. Men därefter bryter han åter fram, troerna få igen överhand, och bland achaiernas ypperste såras nu Ulysses, Diomedes, Machaon och Eury- pylos. Nestor för Machaon till sitt tält för att sköta hans sår. Tolfte sången. Achaierna draga sig åter tillbaka inom muren. Troerna rycka fram till storms i fem avdelningar, och längs hela muren upp - flammar den häftigaste strid. Hektor låter icke skrämma sig tillbaka av ett olycksbådande järtecken, utan föraktar det. Jämte honom ut - märka sig i synnerhet Lykiens tappre samkonungar, Glaukos och Sar- pedon ; Glaukos såras, men Sarpedon river med ett ryck ner en lång räcka av murens bröstvärn, så att den blottas upptill. Därpå spränger Hektor omsider med en jättestor sten en av portarna, troerna bryta in över muren och igenom porten, och achaierna fly ner till skeppen. Trettonde sången. Striden flyttas nu intill skeppen. Poseidon begiver sig dit och uppmuntrar achaierna i skepnad av Kalchas. De bägge Ajanterna, Idomeneus och Meriones utmärka sig i synnerhet. Troer- na draga sig slutligen något tillbaka, men Hektor samlar dem och för dem åter mot fienden. Häftig kamp. Fjortonde sången. Nestor, som sitter vid bägaren i sitt tält jämte den sårade Machaon, går vid det växande larmet ut för att få reda på dess or sak. Han träffar då Agamemnon, Diomedes och Ulysses, som, fast än sårade, komma till striden för att se på och uppmuntra folket. Agamem - non är klenmodig och föreslår, att achaierna skola hemligen fly sin väg om natten. De andra motsätta sig, och Poseidon uppmuntrar honom. Hera lånar Afrodites bälte och beger sig till Zeus på Ida samt lockar honom till älskog och sömn, för att Poseidon må kunna ostört hjälpa achaierna. Hektor träffas av Ajas med en sten och bäres ur striden. Troerna fly. Femtonde sången. Zeus vaknar och hotar Hera strängt samt sänder henne till Olympen efter Iris och Apollo. Iris skickar han ner till Posei - don med befallning att lämna slaget, och Apollo till Hektors hjälp. 528 
 
 
 
 
 innehållsresuméer Hektor återställes, och achaierna måste sedan vika bakom främsta raden av skeppen. Endast Ajas, Telamons son, vill ej lämna dem, utan går där från däck till däck med ett långt skeppsspjut och dödar var troer, som nalkas med en eldbrand för att bränna dem. Sextonde sången. Achilles lånar Patroklos sin rustning och skickar ho - nom med myrmidonerna ut till skeppens försvar, men beder honom att sedan vända om och icke förfölja fienden inemot Ilion. De anlända i sista stund, ty Ajas har omsider blivit överväldigad, och ett skepp står redan i brand. Troerna fördrivas, och elden släckes. Patroklos dödar Sarpedon. Glömsk av Achilles’ maning, framrycker han ända till stads - muren och försöker springa upp på den. Där hejdas han dock av Apol - lo, som sedan bedövar honom med ett slag av sin hand och av väpnar honom, varpå han såras av Euforbos och dödas av Hektor. Sjuttonde sången. Häftig och långvarig kamp om Patroklos’ lik. Eufor- bos, som först sårat honom, vill tilltvinga sig hans rustning, men dödas av Menelaos. Menelaos måste dock vika för Hektor, som avklä- der Patroklos rustningen och själv påtager dessa Achilles’ lysande vapen. Antilochos sändes med bud till Achilles. Ajas, ldomeneus och Meriones skynda bland andra achajiska hjältar till Patroklos’ försvar, och efter många växlingar i kampen bäres denne slutligen, naken och plundrad på rustningen, av Menelaos och Meriones på axlarna ner emot skeppen, medan de bägge Ajanterna bakom avvärja de påstor- mande troerna. Adertonde sången. Achilles får budet om Patroklos’ död. Thetis kom- mer upp ur havet till sin förtvivlade son och lovar att skaffa honom en ny rustning från Hefaistos. Emellertid måste achaierna fly för troer- na, och de, som bära Patroklos, upphinnas, och liket är nära att slitas ifrån dem av Hektor. På uppmaning från Hera stiger då Achilles vapenlös fram till graven och skrämmer troerna tillbaka med sin blot- ta åsyn och sitt stridsrop. Polydamas råder till, att troerna skola draga sig in i staden, men Hektor förkastar rådet. – Myrmidonerna lägga Patroklos på bår och klaga natten igenom vid hans lik. Hefaistos smi- der en rustning åt Achilles. 529 
 
 
 
 
 innehållsresuméer Nittonde sången. Thetis bringar rustningen till sin son och betryggar Patroklos’ lik mot förruttnelse. Achilles kallar folket till ting, försonar sig där med Agamemnon och yrkar, att man strax skall gå till strids, men Ulysses genomdriver, att man skall äta först. Agamemnons för- soningsgåvor hämtas från hans skepp och föras till Achilles’ tält. Bri- seis jämrar sig över Patroklos’ lik. Achilles går fastande i striden, men styrkes av Athene med ambrosia och nektar. Hans häst Xanthos för - utsäger för honom hans snara död. Tjugonde sången. Zeus uppmanar gudarne att deltaga i striden ; själv ämnar han se på. Nu skynda Hera, Athene, Poseidon, Hermes och He - faistos till achaiernas hjälp, medan Ares, Apollo, Artemis, Leto, Afro- dite samt floden Skamandros (av gudarne kallad Xanthos) ställa sig på troernas sida. Aeneas eggas av Apollo till kamp mot Achilles, övervin- nes, men räddas undan av Poseidon. Apollo förbjuder Hektor att inlåta sig i tvekamp med Achilles, och Hektor drager sig då tillbaka in bland kämparne. Achilles dödar sedan bland andra Polydoros, Pria- mos’ yngste och käraste son. Hektor, som ser sin broder falla, förmår ej längre stå fjärran, utan anfaller Achilles, men räddas undan av Apollo i en molnsky. Achilles mördar de flyende. Tjuguförsta sången. Achilles driver en del av troerna in mot staden och en del ner i floden Skamandros, där han anställer blodbad på dem. Tolv troer drager han dock levande upp ur floden till blivande förso- ningsoffer åt Patroklos. Han dödar på flodstranden Priamos’ son Lykaon och hjälten Asteropaios. Flodguden förgrymmas över detta blod bad och förföljer med sina böljor Achilles över slätten för att dränka honom och kallar sin samflod Simois till hjälp. Achilles är i livsfara, men Hera skickar sin son Hefaistos med elden mot floden, som då måste giva tappt. Gudarne kämpa med varandra och vända sedan åter till Olympen, Apollo ensam går till Troja. Priamos låter öppna porten för de hemflyende ; dessa hinna in i staden, medan Age- nor och därefter i dennes skepnad Apollo uppehålla Achilles. Tjuguandra sången. Hektor inväntar Achilles utanför stadsmuren utan att akta på sina jämrande föräldrars böner. Achilles förföljer honom tre varv omkring staden. Apollo överger honom efter det utslag, som Zeus’ våg nu giver. Athene däremot, i hans broder Deifobos’ skepnad, 530 
 
 
 
 
 innehållsresuméer uppmanar honom förrädiskt att hålla stånd. Han faller i kampen och bortsläpas till skeppen efter Achilles’ vagn. Föräldrarnas och Andro- maches klagan. Tjugutredje sången. Patroklos visar sig om natten i drömmen för Achilles och beder att bli jordad snarast, och att deras ben en gång må vila i samma urna. Bålet uppstaplas och Patroklos brännes jämte alla dödsoffren. Därefter anställer Achilles kämpalekar till hans ära. Tjugufjärde sången. Achilles släpar var dag vid soluppgången Hektors lik omkring Patroklos’ gravhög. Gudarne ömka sig däröver, och på Zeus’ befallning bjuder Thetis sin son att utlämna Hektors lik mot lösen. Samtidigt uppmanar Zeus genom Iris Priamos att fara till Achilles med rika gåvor för att utlösa sonen. Ledsagad av Hermes, kommer Priamos i kvällsmörkret till Achilles’ tält, återfår av honom Hektors lik och återvänder med detta i gryningen till Troja. Veklagan vid båren, jordafärd och gravöl. 
 
 
 
 
 Mytologiskt lexikon (Inom parentes anges vanliga tillnamn för vissa gudomligheter.) Afrodite Aidoneus Aigaion Aigeus Aiolos Alkmene Apollo Ares Artemis Asklepios Athene Briareos chariter Cheiron Chimaira Demeter Dione Dionysos Eeriboia Efialtes Eileithyia Enyo Eos Erebos Erechtheus erinnyer Eris Kärleksgudinnan. Dotter till Zeus och Dione. Mor till Aeneas. (Kypris.) Hades. Se Briareos. Far till Theseus. Vindarnas herre. Far till Sisyfos. Mor till Herakles. Bl.a. spådomens och musikens gud. Son till Zeus och Leto. (Fjärrskjutaren, Foibos, Hjälparen, Smintheus.) Krigsguden. Jaktens gudinna, syster till Apollo. Läkekonstens gud. Pallas Athene, dotter till Zeus. (Strålöga, Tritogeneia.) Hundraarmad jätte, även kallad Aigaion. Behagets gudinnor. Vis kentaur, lärare till Achilles. Ett vidunder, se 6 : 180 –182. Fruktbarhetens gudinna, mor till Persefone. Mor till Afrodite. Vinets och extasens gud, son till Zeus och Semele. Styvmor till Efialtes och Otos. Jätte, son till Aloeus. Anföll gudarna, försökte tillsam- mans med brodern Otos stapla bergen Pelion och Ossa på Olympen. Fängslade Ares i ett kopparvalv. Förlossningsgudinna. Följeslagare till Ares, en personifikation av stridens de - struktivitet. (Stadshärjarinnan.) Morgonrodnadens gudinna. Avgrundsmörkret. Mytisk urkung i Athen. Hämndegudinnor. Tvedräktens gudinna. 532 
 
 
 
 
 mytologiskt lexikon Europa Eurynome Foibos Gaia Ganymedes Gorgo Hades harpyor Hebe Hefaistos Helios Hera Herakles Hermes horerna Iapetos Iris Kastor Kronos Kypris Leto moira Nereus Okeanos Otos Paieon Pallas Pasithea Persefone Podarge Dotter till Foinix, mor till Rhadamanthys och Minos. Dotter till Okeanos, räddar tillsammans med Thetis Hefaistos. Apollo. Jorden, mor till titanerna. Son till Tros (se 5:266), upphöjd till gudarnas munskänk. Ett vidunder med dödligt förlamande blick. Dödsrikets gud, bror till Zeus och Poseidon. Även Hades’ rike. (Aidoneus.) ’Bortryckerskor’, personifierade stormvindar. Ungdomens gudinna. Eldens och smidets gud. Solgud. (Himmelens son.) Zeus’ syster och maka. Son till Alkmene och Zeus. Gudarnas budbärare, son till Zeus och Maia. Kallad Argusförgörarn därför att han dödat den hundraögda Argus. (Nödavvärjaren, räddaren, välsignelsens gud.) Döttrar till Zeus och Themis, vaktar himlens portar. En av titanerna. Gudarnas budbärarinna. Halvgud, son till Leda och Tyndareos, bror till Klytai- mnestra, halvbror till Polydeukes och Helena. Titan, son till Uranos och Gaia, Zeus’ far. Afrodite. Mor till Apollo och Artemis. Ödesgudinna. Havsgud, far till havsnymfer (nereider), bl. a. Thetis. (Havsåldringen.) Flodgud, floden som omsluter jorden. Make till Te - thys. Se Efialtes. Gudarnas läkare. Se Athene. En av chariterna. Dotter till Zeus och Demeter, hustru till Hades och drottning i underjorden. Harpya, mor till Achilles’ hästar Xanthos och Balios. 533 
 
 
 
 
 mytologiskt lexikon Polydeukes Poseidon Rhea Semele Sisyfos Smintheus Styx Tartaros Tethys Themis Theseus Thetis titaner Tithonos Tritogeneia Zeus Halvgud, son till Zeus och Leda, bror till Helena, halv- bror till Kastor. Havets och jordskalvens gud. Bror till Zeus och Hades. ( Jordfamnaren, jordomfamnaren, jordskakaren.) Syster och maka till Kronos. Mor till Dionysos. Son till Aiolos. Korinths grundare. Straffad i Hades för sina försök att lura döden. Apollo. En av floderna i underjorden. (Stygen, stygiska floden.) Rike under Hades där titanerna sitter fängslade. Okeanos’ maka. Rättens gudinna, dotter till Maia. Athensk hjälte, son till Aigeus. Havsnymf, Achilles’ mor, dotter till Nereus. Barn till Uranos och Gaia, störtade av Zeus och fängs- lade i Tartaros. Bror till Priamos och Eos’ älskare. Eos har bett Zeus göra honom odödlig men glömt bort att be att han inte ska åldras. Athene. Gudarnas härskare. Son till Kronos, bror till Hades och Poseidon, bror och make till Hera. (Allfader, Dund- rarn, Kroniden, Kronion, Kronossonen, Kronosätt- lingen, molnskockande guden, Olympiern, Olym- piske härskarn, skysamlarn, vittskådaren.) 
 
 
 
 
 Ordlista akta 1 bry sig om, ta hänsyn till 2 vörda 3 ämna, ha för avsikt 4 värdera allen ensam allenast enbart allestädes överallt allsvåldig allsmäktig alltren redan ambrosisk odödlig, gudomlig, gudagiven anamma motta, godta anlet ansikte ans omvårdnad anslag ond plan avbräck förlust, skada bane död bebåda förutsäga bedagad ålderstigen bedåra förföra begabba håna behjärta lägga på hjärtat behjärtad modig behjärtenhet mod, dristighet behåll : i behåll i säkerhet bekaja drabba, ansätta bekomma 1 bli 2 få benägenhet: med benägenhet villigt beråd: med beråd överlagt beskickning utsänd delegation beskära bestämma, tilldela beskärma beskydda bestyra ombesörja bestånda uthärda beställa ombesörja beständigt hela tiden, alltid besvärja svära på, med ed bekräfta besörja ombesörja beta (även) låta beta betaga 1 inge, gripa ; mig häpnad betog jag greps av häpnad 2 frånta bete visa, uppvisa, förete betryck svår belägenhet bette imperf. av beta betäcka (även) täcka betänkt: vara betänkt på ha för avsikt bevågen välvillig, gynnsam bida 1 vänta, invänta 2 hålla stånd mot bidde imperf. av bida billig rättrådig billighet rättrådighet biltog fredlös bjuda befalla bliva (även) förbli bot straffavgift bry bekymmer brädda fylla till kanten bud 1 meddelande 2 befallning 3 budbärare buda bära bud, gå med bud bugna bågna båda förutsäga bål väldig, enorm båld djärv, stolt bålstor stor och kraftig båta gagna 535 
 
 
 
 
 ordlista båtnad gagn bärga rädda dana skapa dejlig härlig, skön desslikes likaså drap imperf. av dräpa drapa hyllningssång drista våga dristig modig dristligen modigt, tappert drott furste, hövding dråplig stor, väldig, kraftig dväljas vistas dåra förföra, föra bakom ljuset dårlig dåraktig dädan därifrån däld liten dal därest om, ifall dävna bli fuktig efter (ofta) eftersom eggad eggförsedd egid sköld av getskinn eljest annars evad vad … än evem vem … än evärdlig evig, odödlig falang slagordning faslig förskräcklig feja polera, putsa fejd strid fika efter begära, eftersträva finter knep fjärma avlägsna fjäsa fjäska fjät steg fog gott skäl fragga fradga framgent hädanefter frejdad berömd fresta pröva frilla älskarinna frusa forsa, strömma frälsa rädda frände släkting fränka kvinnlig släkting fylka ställa upp (trupper) fylke häravdelning, slagordning fägna glädja fägnad glädje fägring skönhet fänad boskap följe: till följe i sällskap följsven följeslagare förbida 1 invänta 2 hålla stånd mot fördraga utstå fördrista sig djärvas, våga förfara erfara förfaren erfaren, kunnig förfela 1 tappa bort 2 missa förgäta glömma förhålla vägra ge förljuda meddela förlustig : göra förlustig beröva förläna skänka, ge förmena 1 förvägra 2 anse förmäla 1 berätta, rapportera 2 gifta förmäten övermodig, fräck förnimma uppfatta, märka, höra förpläga bespisa försann sannerligen förskingra sprida ut, skingra förskyllan förtjänst försmäkta vara kraftlös, vara nära att gå under 536 
 
 
 
 
 ordlista försona göra försonlig, nå förso- ning med försprida skingra förspörja få veta försyn 1 hänsyn 2 respekt, vörd- nad 3 skam försynt respektfull försåt dold farlighet försöka (ofta) pröva förtro anförtro förtycka misstycka förtälja berätta förtänka misstycka, ta illa upp förvägen dristig, dumdristig förära skänka föräring gåva föröda bortslösa gamman glädje gehäng bälte gemak rum genombarkad genomsyrad giga hala in (segel) gille fest, gästabud gitta orka glaven 1 svärd 2 lans, spjut gruvlig kraftig, rejäl gälda 1 betala 2 avtjäna (straff ) gärd gåva gästmild gästvänlig gävast ypperst hekatomb stort offer helbrägda oskadd hinna nå fram till holkad buktad hov imperf. av häva hugna glädja hugnad glädje hugnelig glädjande hugsvala ge lättnad, ge tröst hugsvalelse lättnad huld välvillig huldhet välvilja huldrik välvillig huldsalig välvillig hyende kudde håvor 1 gåvor 2 rikedomar häckla hånfullt kritisera hädan bort, härifrån hädansomnad avliden hägn skydd, beskydd hägna skydda hän bort härnad krig, krigsföretag häva 1 lyfta, höja 2 häva ett ting upplösa ett möte hörsam lydig hösta skörda hövas vara lämplig, vara passan- de ; dig höves du bör hövisk taktfull hövitsman styresman, befälhavare id verksamhet, flit jämväl också, likaledes klaffare förtalare klemig vek, bortskämd klenod dyrbarhet kora utvälja kostelig, kostlig dyrbar kredensa hälla upp, hälla i kujon feg man kvälja betrycka, pina kvällsvard kvällsmåltid lag : är mitt sinne i lag passar mig lastelig förkastlig ledsven följeslagare lika 1 tycka om 2 behaga 537 
 
 
 
 
 ordlista likvisst förvisso lisa tröst lit tilltro ljunga blixtra, dundra ljungeld blixt lov beröm loven löfte lycka stänga lykta avsluta lyster : dem lyster de har lust, de vill lägel vinsäck länd höft lända komma lönn: i lönn fördolt, hemligen löt del av hjulring mandom manlighet, mod mansbot böter för dråp meja skörda men : göra men skada misskund förbarmande mjäll len, fin mäkta förmå, kunna mäkta väldigt mäla säga, berätta mänga sig blandas i nagel spik nejd trakt nesa skam neslig skamlig nesligen skamligt nidskhet njugghet, snålhet näpsa tillrättavisa näpst tillrättavisning nödga tvinga oanfäktlig oangripbar oavlåtligen ständigt odåd ogärning ofärd olycka oförsagd utan fruktan oförsökt oprövad, oerfaren oförtruten envis oförtänkt överraskande, plötsligt oförtövat utan dröjsmål oförvansklig oförgänglig oförvarandes ofrivilligt, utan att tänka oförvägen djärv, orädd ogent omedgörligt, trotsigt ohörsam olydig olyckssäll olycksalig omängd oblandad osäll osalig, olycklig otadlig oklanderlig ovansklig oförgänglig pjunka pjoska plikt straff plikta för sota för pläga 1 bruka, ha för vana 2 pläga råd rådslå 3 förpläga, bespisa prisa berömma, hylla redobogen ärlig, hederlig rese jätte rista skaka rolig lugn råka träffa ränker intriger ränklistig intrigant röna erfara samkväm umgänge, möte sansning medvetande selin selleri signa helga, inviga sira pryda sirat prydnad 538 
 
 
 
 
 ordlista skaffare, skafferska föreståndare (föreståndarinna) för matför- råd skick 1 skick och bruk ; efter skick på brukligt sätt 2 ordning, gott uppförande skicka sig passa, vara lämplig skickelse öde, ödesbestämmelse skifta 1 dela upp 2 växla ; skifta ord samtala skir tunn, fin sky moln sky undvika skår skärsår skåra sträng av slagen säd skänk gåva skönja urskilja slagfärdig stridsberedd slik sådan smälek förödmjukelse, skam snällseglande snabbseglande sot sjukdom sovel tilltugg spelt vetesort använd som häst- foder springa (även) hoppa spörja 1 fråga 2 få veta stadde imperf. av städja stadfästa bekräfta stråt väg sträcka : i sträcka med utmed, längs stympare klåpare, odugling ståndkamp närstrid städja : städja till grav begrava städs, städse alltid, ständigt stämma (även) möte stämpla förbereda, planera stävja hindra svåra allvarligt, gravt säll lycklig sämjas bli vänner söndra från avvika från tadel klander tadla klandra tappa förlora tarv behov tarva behöva te sig visa sig telning 1 ung planta 2 barn, ättling ten käpp som ullen fästes vid när man spinner tidning nyhet tilja golvbräda tillfyllest tillräckligt tillförene, tillförne tidigare, förut tillika därtill, dessutom tillskicka ödesbestämma tillstädes på plats tillstädja bevilja, tillåta tillstäds på plats tima hända, äga rum ting möte, rådsmöte titt ofta toftad försedd med tofter (sittbänkar) tordön åska traktan strävan trots : i trots på i förlitan på träde trädesåker, obrukad åker tuktig dygdig tvaga tvätta tvedräkt oenighet två skölja täckas behaga 539 
 
 
 
 
 ordlista täckelig behaglig tälja nämna töcken dimma töcknig dimhöljd tör kan antas töva dröja, tveka tövan dröjsmål, tvekan undansticka gömma vad vadställe vadan varifrån vankfri felfri vansklig svår, besvärlig vapenförvant vapenbroder varda bli varse : bli varse märka varsna märka, uppfatta, se vedergällning 1 hämnd 2 straff vederlag ersättning vemhelst vem … än vi varför vittfrejdad vida berömd viv hustru vrok imperf. av vräka vånna önska vård (även) grav, gravvård väld partiskhet välva göra upp, smida ( planer) välvande gående runt vän fager, vacker värja 1 hindra, avvärja 2 försvara värv 1 syssla, uppgift 2 ärende yppa sig visa sig yrka kräva yvas vara stolt åstad iväg ägna (även) vara lämplig äkta gifta sig med äntligt till slut äreförgäten ärelös, skamlig äreskänk hedersgåva äska önska, begära ävenväl också, dessutom ävlan 1 strävan 2 slagsmål ävlas sträva öda slösa ömka tycka synd om ömkan medlidande örlig krig öva utföra övlig bruklig 
 
 
 
 
 
 
 
 
 
 
 
 
 
 
 
 
 
 
 
