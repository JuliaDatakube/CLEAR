 
 
 
 
 
 
 
 
 
 
 
 
 
 
 
 
 
 
 1766 års tryckfrihetsförordning Bakgrund och betydelse Jonas Nordin 
 
 
 
 
 1766 års tryckfrihetsförordning Bakgrund och betydelse Jonas Nordin 1 
 
 
 
 
 1766 års tryckfrihetsförordning Bakgrund och betydelse ISBN 978-91-7000-317-2 (Print) ISBN 978-91-7000-318-9 (PDF) Tryck: Åtta.45 Tryckeri, Stockholm, 2015 Form: Helena Anderhag/KB Foto: Mårten Asp, Andrea Davis Kronlund/KB 
 
 
 
 
 3 
 
 
 
 
 4 
 
 
 
 
 5 
 
 
 
 
 6 
 
 
 
 
 7 
 
 
 
 
 8 
 
 
 
 
 9 
 
 
 
 
 1 0 10 
 
 
 
 
 1766 års tryckfrihets- förordning Bakgrund och betydelse Den tryckfrihetsförordning som utfärdades den 2 december 1766 var inte bara den första i Sverige utan den första i världen som gjorde frihet att uttala sig i tal och skrift till en rättighet skyd- dad i lag. De idéer som låg bakom förordningen var däremot inte unika. Den svenska debatten knöt an till starka strömningar i Europas intellektuella liv. Det som gjorde den svenska situationen speciell var det politiska systemet med ett starkt riksdagsväsende där motstridiga uppfattningar tvingade fram förlikningar i vik- tiga samhällsfrågor. Detta var en gynnsam grund för att omsätta tidens radikala politiska idéer i konkreta politiska förslag. Censur i Europa Hand i hand med boktryckarkon- sten under senmedeltiden kom censuren av det mångfaldigade or- det. Johannes Gutenberg (1398– 1468) har kallats den europeiska boktryckarkonstens fader efter att bland annat ha introducerat lösa typer i denna del av världen. Stör- re delen av hans liv och gärning var koncentrerad till Mainz, och i denna tyska stad inrättades också det första världsliga censorsämbe- tet 1486. Den kyrkliga kontrollen var emellertid äldre än så och en av drivkrafterna bakom boktryckar- konsten var behovet av att få aukto- riserade och standardiserade Bibel- utgåvor i stället för de avskrifter för hand som med större eller mindre variationer framställdes i Europas kloster. Men som ofta händer bör- jade det nya mediet snart att leva sitt eget liv och kyrkan förlorade kontrollen över det tryckta ordet. Redan i boktryckarkonstens linda visade myndigheterna upp en kontrollerande attityd som kom att bli rådande under århundraden. Det mest kända uttrycket för den- na censur är påvekyrkans lista över förbjudna böcker, Index librorum 11 
 
 
 
 
 prohibitorum, som mellan 1559 och 1966 förtecknade de skrifter som fromma katoliker borde avstå från att ta del av. Men listan över för- bjudna böcker var på inget sätt unik och det blev norm i de ﬂesta länder att manuskript granskades innan de tilläts gå i tryck. Det som framför allt skapade kryphål förbi censuren var myndigheternas bristande re- surser att övervaka det förhållan- devis billiga mediet. Censur handlade inte bara om att undertrycka upproriska, blas- femiska eller osedliga idéer, det handlade lika mycket om kvali- tetskontroll. I det kristna Europa ansågs alla maktförhållanden gå uppifrån och ned, och såväl kyrklig som världslig auktoritet härrörde först som sist från Gud. De styrande hade att upprätthålla en gudomlig ordning som inte kunde ifrågasät- tas. Det innebar i princip att alla av- göranden om rätt och fel även i frå- gor om smak och stil var höjda över diskussion. De ﬂesta härskare strä- vade också efter att upprätthålla religiös enhet inom sina territorier och kyrklig ortodoxi har alltid varit svårförenligt med ett öppet diskus- sionsklimat. Ett annat vanligt argu- ment var att dålig litteratur hotade att tränga ut den goda om inte cen- sorerna höll rent. Särskilt de obil- dade och illiterata behövde skyddas mot dåliga böckers inﬂytande. De tidigaste exemplen på lätt- nader i censuren uppträdde följakt- ligen under perioder och i regioner där statens och kyrkans kontroll av olika skäl mattats. Reformationsti- den i det tyskromerska riket är ett exempel där den politiska och reli- giösa splittringen gav upphov till en mängd olika och svårkontrollerade opinionsyttringar i tryck. Detsam- ma gäller den engelska revolutio- nen i mitten av 1600-talet då det uppstod ﬂera konkurrerande makt- centra och ett livligt debattklimat. Under revolutionen utgavs ett av de tidigaste och mest kända prin- cipiella försvaren för tryckfrihet, författaren John Miltons Areopagi- tica (1644). Milton var av den upp- fattningen att det visserligen fanns idéer som behövde bekämpas, inte minst kätteri, men det gjordes bäst i ett öppet samtal och utan för- handscensur: ”who ever knew truth put to the worse, in a free and open encounter? Her confuting is the best and surest suppressing.” Vem har någonsin hört att sanningen förlorat i en fri och öppen drabb- ning? Att vederlägga skadliga tan- kar är det bästa och säkraste sättet att hämma dem, menade han. Detta hindrade inte Milton från åsikten 12 
 
 
 
 
 att vissa former av yttranden kun- de och borde vara straffbara, men han ansåg att förhandscensur var en både frånstötande och ineffektiv metod att upprätthålla ordning i det offentliga samtalet. I England reglerades censuren genom en så kallad Licensing Act, som förnyades med jämna mellan- rum. När en ny sådan förordning skulle antas 1695 var underhuset emot medan överhuset var för. I syfte att övertala överhusets leda- möter sattes en skrivelse ihop som i sina huvuddrag formulerades av ﬁlosofen John Locke. Många av ar- gumenten kändes igen från Miltons Aeropagitica och de var praktiska snarare än principiella. Censuren var ineffektiv, sades det, och brott mot religion, sedlighet och allmän ordning kunde stävjas med hjälp av vanliga lagar och förordningar. Ett annat motiv var mer försåtligt. Till- stånd att trycka en skrift kallades i olika länder imprimatur, approba- tion eller placet. Med ett sådant offi- ciellt godkännande var det svårt att i efterhand åtala skrifter som visat sig upproriska eller ärekränkande till sin verkan. Utan förhandscen- sur fanns inget bifall att hänvisa till och i England kunde skrifter alltså i efterhand bli föremål för rättslig prövning. Detta var också något som skedde i stor utsträck- ning under 1700-talet och frånvaro av förhandscensur var alltså inte detsamma som frihet att trycka. Ärekränkande pamﬂetter kunde lagföras i vanliga domstolar, religi- ösa irrläror kunde åtalas med stöd av 1698 års blasfemiplakat och upp- viglande skrifter kunde stämplas som högmålsbrott. År 1719 avrät- tades den nittonårige boktryckaren John Matthews, anklagad för att ha publicerat en pamﬂett till stöd för den jakobitiske tronpretendenten. De politiska partierna, Tories och Whigs, använde domstolarna i stor utsträckning för att förfölja varan- dra och väckta åtal mot skrifter som stödde motståndarsidan. Boktryckarna i Storbritannien arbetade med andra ord inte under några ideala förhållanden, men re- dan under 1600-talet hade landet haft en så stor mängd tryckerier att marknaden var svår att kontrollera. Under 1700-talet hade Storbritan- nien ungefär fyra gånger så stor be- folkning som Sverige, men medan det 1785 fanns 124 tryckerier bara i London hade Sverige endast 24 i hela riket 1765. Denna siffra hade stigit till 35 vid sekelskiftet 1800. Sammantaget gjorde det att Stor- britannien hade det gynnsammas- te klimatet för boktryckare i hela 13 
 
 
 
 
 Europa och det var många som höll fram landet som en förebild. Även i Nederländerna och vis- sa tyska småstater fanns det en jämförelsevis tolerant hållning i censurfrågor. Skälen var till stor del desamma som i Storbritannien: många konkurrerande boktrycka- re och en decentraliserad politisk struktur. Exempelvis kurfursten- dömet Hannover, som sedan 1714 var i personalunion med Storbri- tannien, blev i kraft av sin avspända censurpolitik och det progressiva universitet i Göttingen ett slags förbindelsecentral för europeisk vetenskap och lärdom. Censurens historia i Sverige År 1483 trycktes den första bok- en i Sverige, men det dröjde länge innan censurverksamheten blev formellt reglerad. Det betydde inga- lunda att boktryckarna arbetade under fria förhållanden, men den beskedliga mängd inhemska böcker som framställdes under 1500-talet krävde knappast stadgade lösning- ar. I princip behövde alla trycksaker som framställdes, oavsett innehåll, ha kungligt godkännande, vilket innebar att rådet faktiskt granskade manus som skulle tryckas och kan- ske än mer de böcker som infördes från utlandet. Det första kungliga tryckeriet inrättades 1526 och i öv- rigt sorterade rikets officiner under kyrkan eller skolorna. Stiftsstyrel- serna och konsistorierna ﬁck där- med automatiskt stor kontroll över det tryckta ordet, vilken förvisso kunde ta sig olika uttryck under det religiöst oroliga 1500-talet. Uppsala universitet, grundat 1477, tvingades lägga ned sin verk- samhet till följd av reformationen, men vid återupprättandet under Gustav II Adolf uppdrogs åt det aka- demiska konsistoriet (motsvaran- de rektorsämbetet) att kontrollera de böcker och disputationer som framställdes av lärare och studen- ter. Universitetets konstitutioner av 1626 och 1655 upprepade denna censurinstruktion. Ett märkligt censurstadgande var det privilegiebrev som utfär- dades av Gustav II Adolf för den lärde humanisten Eric Schroderus den 10 mars 1630. I brevet medgavs Schroderus rätten att starta ett eget tryckeri och själv trycka sina skrif- ter utan föregående granskning i annan instans. Därutöver fanns bestämmelser till skydd för hans upphovsrätt: den som utan till- stånd tryckte Schroderus’ böcker i Sverige eller i utlandet hotades med böter. Avslutningsvis erhöll Schroderus överinseendet och cen- 14 
 
 
 
 
 suren över alla böcker som skulle tryckas i Stockholm, sålunda gan- ska långtgående rättigheter som visar vilka friheter som kunde med- ges åt betrodda män. Den första verkliga censurlag- stiftningen kom så sent som 1661 och var inbakad i den nya kansli- ordning som utfärdades detta år. Den fjortonde paragrafen stadgade att alla böcker som trycktes i riket och dess underliggande provinser skulle sändas i två exemplar till kungens kansli för granskning. Om något ”prejudicerligt” (kränkande eller skadligt) upptäcktes i de in- komna skrifterna skulle lämpliga böter utfärdas. Det var alltså fråga om efterhandscensur, vilket kunde te sig besvärligt för den boktrycka- re som till äventyrs hade framställt en stor upplaga som sedan förbjöds. Redan året därpå, den 15 juli 1662, utfärdades därför ett kungligt brev som vände på ordningen: alla ma- nuskript som var avsedda för tryck- ning skulle först sändas till kung- ens kansli för granskning. Denna bestämmelse kompletterades 21 april 1665 med förbud mot ”paskil- ler och smädeskrifter” och den 2 juni 1668 med ett förbud att kopiera och trycka Kungl. Maj:ts utfärdade stadgar. Det senare var rimligen för att förhindra att icke auktorisera- de utgåvor av lagtexter cirkulerade bland allmänheten. Den 5 juli 1684 utfärdade Karl XI den censurstadga som kom att gälla fram tills förhandscensuren avskaffades med 1766 års tryckfri- hetsförordning. Som tidigare låg kontrollfunktionen hos kanslikol- legium, men två år senare, den 7 juli 1688, inrättades inom kansliet ett särskilt ämbete, censor librorum, vars innehavare skulle utföra det praktiska arbetet. I censorns uppgifter ingick att ha överinseende över importen av böcker, att inspektera boklådorna och ha uppsyn över tryckerierna i Stockholm, samt att förhandsgran- ska och i förekommande fall kor- rigera manuskript som skulle gå i tryck. För religiösa skrifter gällde att han kontrollerade den gransk- ning som gjorts vid konsistorierna; utöver huvudstaden var tryckeri- erna koncentrerade till stifts- och universitetsstäderna och censuren av teologisk och vetenskaplig lit- teratur skedde även fortsättnings- vis lokalt. I själva censuren ingick att bevaka så att inga subversiva, osedliga eller på annat sätt stö- tande skrifter ﬁck spridning. Men en större del av arbetet bestod i kvalitetskontroll och tillvarata- gande av författarnas rättigheter. 15 
 
 
 
 
 Under 1700-talet saknades ett re- gelverk till skydd för immateriell upphovsrätt. Det vanligaste sättet att skydda författares och förlägga- res ekonomiska intressen var att ut- dela privilegier. Det innebar att en- samrätten till ett arbete skyddades för en viss period, vanligen tio eller tjugo år. Under den tiden ﬁck ett arbete inte återutges av någon an- nan och censorn kunde även hindra andra böcker med snarlika ämnen från att publiceras. Censorns im- primatur uppfattades också som en form av godkännande, vilket ställde krav på kvaliteten. Läsarnas tåla- mod och Kungl. Maj:ts anseende skulle inte prövas genom undermå- lig litteratur. I själva verket upptog sådana aspekter den drygaste delen av censorns arbetsbörda och i Sve- rige liksom i många andra länder skulle innehavaren av ämbetet vara en lärd man med överblick över den samtida europeiska litteraturen. Inte sällan hade han ett eget förfat- tarskap i ryggen. Censorsämbetet uppbars under hela sin tillvaro av endast en per- son och mot bakgrund av de många och varierade arbetsuppgifterna säger det sig självt att övervakning- en många gånger blev ofullständig. Viktigt att komma ihåg är emeller- tid det mått av självcensur som ti- dens strafflagstiftning framkallade hos författarna. Underdånighet och försiktighet i politiska frågor var inympat hos de ﬂesta undersåtar sedan barnsben och den författare som bar på verkligt omstörtande tankar begärde knappast trycktill- stånd via officiella kanaler. Den 24 april 1749 infördes be- stämmelsen att böcker som god- känts för tryckning skulle förses med en stämpel med ordet ”impri- matur” (må tryckas) följt av censors namn. Denna stämpel användes fram till 1766 och förekommer med tre namn: Gustaf Benzelstierna, Niclas von Oelreich och Anders Wilde, som en period var tillförord- nad censor. Kuriöst nog uppträder stämpeln även efter 1766 på nya upplagor av arbeten som hade gran- skats före censurens upphävande. Stämpeln kan ha uppfattats som en del av upplagan som skulle vara med i ett oförändrat nytryck, men en troligare förklaring är att den signalerade att arbetet hade blivit kvalitetsgranskat. Frihetstidens Sverige Sverige hade under den så kallade frihetstiden (1719–1772) ett i eu- ropeiskt sammanhang särpräglat statskick. Efter Karl XII:s död hade det skett en statskupp uppifrån som 16 
 
 
 
 
 ledde till att enväldet avskaffades och makten överfördes till riksrå- det och ständerna, den dåvarande fyrståndsriksdagen som samman- trädde vart tredje år eller oftare. Med tiden utvecklades två partier: hattarna och mössorna. Det var inte partier i modern mening med program och utvecklad partiorgani- sation. Snarare var de löst formera- de intressesammanslutningar som organiserade sig kring och under riksdagarna. Enighet och samför- stånd var ett samhälleligt ideal och partierna betraktades länge med misstro. Mot slutet av frihetstiden började de dock att ses mer välvil- ligt. Deras organisation blev också fastare och de ideologiska skillna- derna tydligare. Kungens roll reducerades un- der frihetstiden till att vara när- mast symbolisk. Med sina två rös- ter blev han enkelt överröstad i det sexton man starka riksrådet, men han var betydelsefull för att skänka legitimitet åt statsmakten. I åtskil- liga generationer hade underså- tarna fått lära sig att all makt kom från Gud och att kungen var statens överhuvud. Det var därför svårt att acceptera ett statsskick där mak- ten utgick från folket, särskilt som inﬂytande i staten betraktades som ett nollsummespel där adeln lätt ﬁck oproportionerligt stort in- ﬂytande. Särskilt bland allmogen fanns det en rädsla för ett adelsväl- de. Hellre en herre än hundra, var en gammal tankeﬁgur. Bland annat av detta skäl var kungen fortsatt den som legitimerade alla politis- ka beslut och nya lagar utfärdades i hans namn även om de i själva ver- ket hade beslutats på riksdagen. I Sverige fanns ett bondestånd som företrädde allmogen, vilket gjorde den svenska riksdagen till den ständerförsamling som hade bredast folklig representation av alla i de större europeiska staterna. Det betyder inte att man skall jäm- föra frihetstidens Sverige med da- gens parlamentariska demokratier. Snarare kan styresformen jämföras med organisation och beslutsrätt i ett modernt aktiebolag. För att ha ett inﬂytande över riksstyrelsen behövde man ha ett ekonomiskt intresse i staten. Ståndskorporatio- nerna – adel, präster, borgare och bönder – motsvarade därför aktie- ägarna. De röstade inte mangrant på riksdagen (”bolagsstämman”) utan utsåg kommissionärer (leda- möter) att föra deras talan. De som inte hade något självständigt ägan- de – kvinnor, arrendatorer, lönear- betare, soldater, tjänstehjon med ﬂera – saknade röst och inﬂytande; 17 
 
 
 
 
 de kan jämföras med företagets per- sonalstyrka. Den löpande driften sköttes av riksrådet (”bolagssty- relsen”), som agerade självständigt men svarade inför riksdagen. Riks- dagen kunde uttala sitt misstroen- de mot hela eller delar av riksrådet, som då byttes ut. Kungen motsva- rade en verkställande direktör med ansvar för löpande ärenden. Hans arbetsordning bestämdes av rådet/ styrelsen, men han behövde inte svara inför riksdagen/stämman. Adel, präster och borgare var, för att fortsätta analogin, de professionel- la storägarna i aktiebolaget Sverige. Här fanns kompetens, socialt ka- pital och förhandlingsvana. Adeln hade dessutom direkta förbindel- ser in i bolagsstyrelsen. Bönderna var länge som enskilda småsparare – svaga, splittrade och oerfarna – men de arbetade med tiden upp en allt större mognad och sakkunskap i förhandlingsspelet på riksdagen. Man måste begripa det ekono- miska delägarskapets stora bety- delse för att förstå tidens tänkesätt och göra det mindre väsensfräm- mande från vårt. Att de som beta- lar också är de som skall bestämma känns igen från en mängd nutida sammanhang (utom kanske just politiken). Det hjälper också till att förklara det motstånd mot riks- dagsväldet som samtidigt fanns i breda kretsar och i alla samhälls- klasser. De fyra stånden betrakta- des som institutionaliserade särin- tressen som balanserade varandra; om alla ﬁck komma till tals men ingen tilläts få överhanden ﬁck man en harmonisk stat. Men att upphö- ja dessa partsföreträdare till rikets högsta styresmän var för många lika orimligt som om vi i dag skulle låta arbetsgivarorganisationer och fackföreningar leda landet. Alla de beskrivna föreställning- arna hade gamla rötter och präg- lade samhällstänkandet över hela Europa, oavsett statsskick. Men 1700-talet var den stora brytnings- tid då dessa tankemönster började utmanas. De radikala, naturrättsligt inspirerade idéer som växte fram handlade framför allt om individens frihet kontra statens ingripande. Den politiska representationen var en obetydlig fråga i jämförelse med frågan om den enskilda människ- ans fri- och rättigheter. Människan var av naturen född fri, menade de radikala tänkarna, och även om hon hade givit upp en del av denna fri- het för att kunna bilda samhällen med gemensamma lagar hade hon en grundläggande immunitet mot obefogade ingripanden från stats- makterna. Den franske rättsﬁlo- 18 
 
 
 
 
 sofen Montesquieu förklarade det tydligt i sin bok Om lagarnas anda (1748): ”Frihet är rätten att göra allt som lagarna tillåter.” Montesquieus postulat var en grundläggande sats för många av 1700-talets reformivrare. Hans och andra upplysningstänkares skrif- ter lästes och begrundades över hela kontinenten, men i stater med monolitiska politiska system, som Frankrike, Ryssland och Danmark, stannade de i salongsdiskussioner eller var beroende av härskarens nycker. Sveriges jämförelsevis porösa och dynamiska statsskick var däremot en tacksam jordmån för att omsätta de nya idéerna i verkliga politiska reformer. Kampen för tryckfrihet När den svenska tryckfrihetsrefor- men antogs var det efter ett mångår- igt opinionsbildande arbete och långa förberedelser. ”Frihetstiden” var en beteckning som användes redan i samtiden och den ansågs förpliktan- de av de ﬂesta politiker. Man hade avvisat enväldet och det fanns tidigt åtminstone slagordsmässiga uttryck för att företeelser som anfallskrig, tor- tyr och censur var oförenliga med ett frihetligt statsskick. I realiteten dröj- de det dock in på 1750-talet innan så- dana tankar började få bredare stöd. Ett av de tidigaste principiella för- svaren för tryckfrihet framfördes av Anders Johan von Höpken. Som kanslipresident var han rikets re- geringschef och också ledare för det statsbärande hattpartiet. Hans parti stod bakom utgivningen av den politiska tidskriften En Ärlig Swensk (1755–1756), som hade kri- tiserats av motståndare inom riks- rådet. Detta ﬁck Höpken att välta- ligt ta till orda. Hans argumentation anknöt till de naturrättsliga princi- perna: Människan föds med natur- liga rättigheter som staten inte kan göra intrång på, sade han, men hon föds utan nedärvda kunskaper. De måste bibringas genom undervis- ning och uppfostran. Frihet måste nyttjas, fortsatte han, och nyttjan- de kräver kunskap. Av det följer att medlet för att vinna kunskap också är ett medel för att göra bruk av friheten. Detta medel är tryck- frihet och kännedom om lagarna, slog han fast och pläderade för en allmän folkupplysning, ”ty rege- ringsformen och fundamentallagen inbegriper lära och olärda”. Hans passionerade tal till trots var Höp- ken ingen sann vän av tryckfrihet, vilket hans agerande mot politiska motståndare ger många exempel på. I själva verket företrädde han en syn som var mycket vanlig: läsning 19 
 
 
 
 
 och åsiktsbildning i statssaker och andra komplicerade ting borde vara förbehållna en bildad elit. Vanligt enkelt folk borde hålla sig till religi- ösa skrifter och enklare discipline- rande texter lämpade till den posi- tion man hade i samhället. Mer övertygade förespråkare för det fria ordet var de båda skrift- ställarna Johan Fredrik Kryger (1707–1777) och Anders Norden- crantz (1697–1772). Kryger såg frå- gan främst ur nationalekonomisk synvinkel och menade att en ökad skrivfrihet skulle gagna de inhem- ska näringarna, men rent princi- piellt ansåg han att det mesta bor- de få diskuteras fritt, undantaget religiösa ting. Nordencrantz var en av frihetstidens viktigaste opini- onsbildare och ett slags ideologisk ledarﬁgur inom mösspartiet. Flera av hans skrifter kunde publiceras först efter 1766, däribland Tankar om friheten i tryck, samt dess nytta och skada som han hade översatt från engelska redan 1730 och beva- rat som manuskript. Till riksdagen 1756 hade han fått imprimatur på pamﬂetten Oförgripelige tankar, om frihet i bruk af förnuft, pennor och tryck, samt huru långt friheten der- utinnan i et fritt samhälle sig sträcka bör, tillika med påfölgden deraf, men tryckningen avbröts efter ingripan- de från kanslikollegium. Delar av skriften hann dock spridas innan den förbjöds. Som framgår redan av titeln förespråkade Nordencrantz inte en obegränsad tryckfrihet och han omfamnade argumentet att censuren bidrog till att upprätthål- la kvaliteten på böcker. Däremot menade han att censorsämbetet måste vara fristående från politiska intressen och därför borde ställas under riksdagens kontroll. Straff- bara tankar, ansåg han vidare, borde i första hand mötas med argument, inte med förbud. Nordencrantz återvände till tryckfrihetsfrågan i ﬂera skrifter, bland annat den stora programskriften Til riksens högloﬂ. ständer församlade vid riksdagen år 1760 på närmare 700 sidor. Den tydligaste och mest kärn- fulla pläderingen för tryckfrihet kom emellertid från en ung och tämligen okänd ﬁlosof och natu- ralhistoriker i Uppsala, Peter Fors- skål (1732–1763). På våren 1759 lät han på egen bekostnad trycka en liten pamﬂett på åtta sidor betit- lad Tankar om borgerliga friheten. Mottagandet av denna skrift är en intressant fallstudie i censurens funktion. Forsskål hade först velat lägga fram sin skrift som en disputation i Uppsala, men fått avslag av fakul- 20 
 
 
 
 
 teten och efter överklagande även av kanslikollegium. Han vände sig då till censor librorum Niclas von Oelreich (1699–1770). Han var känd för att ha en avspänd syn på kontrollfunktionen i sitt uppdrag och trots att han var kanslitjäns- teman gjorde han ofta en annan bedömning än kanslikollegiets led- ning. Efter en lättare redigering som tycks ha gjorts i samförstånd med författaren gav han imprima- tur åt skriften. Forsskål lät genast trycka den i 500 exemplar på Lars Salvius’ förlag och såg till att ome- delbart distribuera upplagan. Kanslikollegium ﬁck snart reda på vad som hade hänt och inkall- ade i tur och ordning Oelreich och Salvius till förhör. Oelreich rättfär- digade den beviljade imprimaturen med att skriften till sitt innehåll bara var ett försvar för den svenska friheten. Detta kunde på inget sätt anses förgripligt, vilket ju kansli- kollegium hade svårt att förneka. Salvius konstaterade i sin tur att Forsskål hade visat upp ett med- givande från censorn och han hade därför inget skäl att ifrågasätta innehållet. Slutligen kallades Forsskål till skranket. Ställd inför sina förhörs- män vidhöll han envist att det inte fanns något upproriskt hans pam- ﬂett. Han hade bara argumenterat för att de grundläggande principer som präglade det svenska stats- skicket skulle respekteras. Det han konkret pläderade för var stärkta civila rättigheter – ”borgerliga frihe- ter”, i tidens språkbruk. Människan var född fri, men lydde under sam- hällets lagar, inledde han med en formulering som påminde om Mon- tesquieu. Missbruk av lagarna var den säkraste vägen till förtryck, sär- skilt om det sker mellan medborga- re. Det var en speciﬁk referens till att vissa grupper och partier i samhället hotade att förfölja andra. Kärnan i Forsskåls förkunnelse sammanfat- tades i den sjunde paragrafen: Borgerliga frihetens liv och styrka be- står alltså i synnerhet uti en inskränkt regering och en oinskränkt skrivfri- het, allenast allt skrivande hindras som utan gensägelse är oanständigt och innehåller hädelser emot Gud, förgripelser emot regering och enskil- da, och retelser till uppenbara laster [d.v.s. uppmuntran till oanständighet]. Därutöver behandlade Forsskåls pamﬂett frågor om rättssäker- het, egendomsskydd, näringsfrihet, skolreformer med mera. Allt i allt var det ett koncentrerat reform- program som sammanfattade de radikala upplysningsidéer som var i svang över hela Europa. 21 
 
 
 
 
 Just detta var Forsskåls försvarslin- je: Han hävdade att hans pamﬂett inte innehöll något som inte redan hade uttryckts i andra skrifter, även svenska. Kanslikollegium medgav att det för all del var riktigt, men då hade idéerna förekommit i tjocka böcker som bara lästes av de lärde (här hade man väl Nordencrantz närmast i åtanke). Den som ledde förhören med Forsskål var delikat nog Anders Johan von Höpken, som ju ansåg att upplysta män kunde ta till sig komplicerade resonemang och sätta dem i sitt rätta perspektiv medan samma tankar lätt förvirrade och ﬁck skadliga effekter på obildat och enkelt folk. Kanslikollegiets ledamöter var vana vid att kunna skrämma folk till avbön och underkastelse, men det fungerade inte med Forsskål och det fanns inget egentligt lagrum som han kunde överbevisas om att ha förbrutit sig mot. Han sändes hem till Uppsala och universite- tets konsistorium beordrades att ge honom en reprimand. Affären reducerades alltså till ett akade- miskt disciplinärende. Forsskåls pamﬂett konﬁskerades visserligen men man ﬁck bara fatt på 79 av de 500 exemplaren. Kanslikollegiet drog sig länge för att förbjuda skrif- ten eftersom man insåg att detta bara skulle öka lockelsen att läsa den. Till sist utfärdade regeringen dock ett förbud mot att inneha eller sälja skriften, som sades ”innehålla oförnuftiga satser, ledande till icke mindre irriga än missnöjda och vid- riga tankar om rikets regeringssätt och den däruti för undersåtarna befästa frihet och säkerhet”. Brott mot förbudet skulle bestraffas med 1 000 daler silvermynt i böter, vilket var ett förfärande högt belopp mot- svarande nästan två årslöner för en sjökapten. Som jämförelse kan nämnas att den som obstruerade släckningsarbetet eller vägrade att upplåta sin brunn vid en stadsbrand bötfälldes med tio daler silvermynt. Forsskål hade kunnat överklaga förbudet hos riksdagen, men när den trädde samman i oktober 1760 var han redan på väg till Arabien på en forskningsexpedition under vil- ken han avled knappt tre år senare. Under riksdagssessionen 1760– 1762 kom tryckfrihetsfrågan för första gången upp på den rikspoli- tiska dagordningen. Den främste initiativtagaren i ärendet var An- ders Nordencrantz, men bland an- dra som ville ha ämnet genomlyst fanns den blivande rikshistoriogra- fen Anders Schönberg (1737–1811) och överste Carl Fredrik Pechlin, mest känd för sin inblandning i 22 
 
 
 
 
 mordet på Gustav III trettio år se- nare. Schönberg och Pechlin fö- reträdde de bägge huvudsakliga ståndpunkterna. Även om båda två i grunden önskade lättnader i censu- ren fann den förre frågan principi- ellt viktig medan senare såg den ur praktisk synvinkel. För Schönberg var tryckfrihet ett medel till folk- upplysning, för Pechlin var den ett potentiellt politiskt verktyg. Att tryckfrihetsfrågan aktua- liserades berodde bland annat på att riksdagen ville utkräva ansvar för dem som dragit in Sverige i det olycksaliga sjuårskriget, som på- gick för fullt. För att ge full genom- lysning åt ärendet ville man bland annat trycka de relevanta rådspro- tokollen, som liksom riksdagens och kollegiernas protokoll nor- malt var hemliga. En stor deputa- tion tillsattes inom riksdagen som hade att utreda denna och andra större lagstiftningsfrågor, men ef- tersom arbetsanhopningen var för stor tillsattes snart, på Niclas von Oelreichs förslag, ett särskilt tryck- frihetsutskott bestående av fyra adelsmän, två ledamöter vardera från övriga tre stånd och Oelreich själv som adjungerad. Mycket lite är känt om tryck- frihetsutskottets verksamhet ef- tersom protokoll saknas. Tryck- ningen av rådets och riksdagens protokoll blev i vilket fall en hu- vudfråga som rörde politiker- nas förhållande till valmans- kåren. Enligt officiell uppfattning var riksdagen en sluten korporation som inte ﬁck bearbetas utifrån efter att valprocessen var avslutad. Väljarna, ”principalerna”, ﬁck inte utöva på- tryckning på ledamöterna eller kräva dem på ansvar. Denna doktrin kan te sig besynnerlig ur ett modernt demo- kratiskt perspektiv, men den bottna- de bland annat i rädslan att väljarna såsom ständernas huvudmän kun- de förklara sig obundna av lagar och beslut fattade av riksdagen. Dessut- om rådde föreställningen att ansvar strängt taget bara kunde utkrävas på juridisk väg, och om riksdagsmännen riskerade åtal för de beslut som de fattat hotade det att förlama hela de- ras verksamhet. (Parlamentsledamö- ternas oberoende av väljarna är i själ- va verket en grundbult i den moderna representativa demokratin, där an- svar i stället utkrävs vid valurnorna.) Frågan hade orsakat stor splittring i riksdagen på 1740-talet, men i riks- dagsbeslutet 1747 olagligförklara- des den så kallade principalatslä- ran, som hävdade att riksdagen var underkastad folkviljan. Riksdags- männens förehavanden ﬁck däref- ter inte ifrågasättas av gemene man. 23 
 
 
 
 
 Tryckfrihetsutskottet presentera- de ett betänkande den 29 maj 1761, författat av Schönberg. Det ledde till en förnyad diskussion om prin- cipalatsläran, men därefter för- svann tryckfrihetsfrågan bakom en mängd andra ärenden utan att riks- dagen kommit till något beslut. Ett frö hade emellertid planterats som fortsatte att gro. Riksdagen 1765–1766 Det var givet att tryckfrihetsfrågan skulle återkomma vid nästa riksdag, som samlades den 15 januari 1765. Det politiska klimatet hade hun- nit radikaliseras på ﬂera områden och för första gången på ett kvarts sekel förlorade hattpartiet rege- ringsmakten till sina motståndare mössorna. Hattarnas långa makt- innehav är en viktig förklaring till varför frågan om handlingars of- fentlighet kom att spela så stor roll i debatten. Det parti som hade ma- joriteten i rådet kunde kontrollera utnämningarna till statliga ämbe- ten och tillsatte sina politiska allie- rade. På så sätt blev det möjligt att utöva partipolitik genom myndig- heterna samtidigt som det försvå- rade för motståndarpartiet att få inblick i deras verksamhet. För att komma till rätta med detta önskade mössorna ge offentlighet åt de poli- tiska styrelseorganens och myndig- heternas handlingar, och en sådan offentlighetsprincip måste få ställ- ning som grundlag, så att den inte kunde upphävas vid ett eventuellt regeringsskifte. Tryckfriheten aktualiserades redan på våren 1765 genom tre memorial, motsvarande en senare tids riksdagsmotioner. Det första lämnades in av löjtnanten Gustaf Cederström, som annars inte gjort sig bemärkt på frihetstidens riks- dagar. Det andra var författat av Anders Schönberg och upprepade i allt väsentligt tryckfrihetsutskot- tets betänkande från föregående riksdag. Det tredje levererades av gymnasielektorn Anders Kraft- man, men var i själva verket förfat- tat av den österbottniske kaplanen Anders Chydenius (1729–1803). Det var Chydenius’ första riksdag och hans blygsamma ställning i prästeståndet förklarar varför han agerade genom ombud. I sakfrå- gan var han trosviss och han skulle komma att bli en nyckelperson vid ärendets vidare behandling. Regeringsskiftet öppnade för en omfattande översyn av statsmaski- neriet och i mars tillsatte riksdagen en stor deputation som skulle utre- da varför rikets goda lagar fungera- de så dåligt praktiken, egentligen 24 
 
 
 
 
 ett slags grundlagsrevision. Den stora deputationen delades i sin tur upp i utskott med ansvar för olika sakfrågor och det så kallade tredje utskottet ﬁck i uppdrag att utreda tryckfrihetsspörsmålet. Utskottet hade denna gång femton ledamöter: sex adelsmän och tre vardera från de ofrälse stånden. Tredje utskottet höll samman- lagt 21 sammanträden mellan au- gusti 1765 och juli 1766. Under ar- betet gick man igenom både den svenska censurlagstiftningens ut- veckling och hur situationen tedde sig i andra länder. Man fann såväl fö- redömen som avskräckande exem- pel, men ingen lösning som kunde direkt kopieras till svenska förhål- landen. Den engelska tryckfriheten var delvis inspirerande men avvisa- des som modell eftersom den inte var en egentlig rättighet och ofta ledde till trakasserier av politiska motståndare i domstolarna enbart för sådant som de yttrat i tryck. De tre nämnda memorialen fångar un- gefärligen in åsiktsbrytningarna i utskottet. Cederström ville ha kvar censuren, men ansåg att den enbart skulle vara rådgivande. Författaren måste dock vara beredd att ansvara för sina skrifter om han frångick censorns förmaningar. Schönberg uppehöll sig till stor del vid hand- lingars offentlighet. Censorsäm- betet skulle ﬁnnas kvar och avgöra vilka handlingar som ﬁck spridas till allmänheten och inte. Från den generella tryckfriheten skulle un- dantas sådant som stred mot religi- onen, mot statens allmänna säker- het och mot goda seder. Chydenius var den ende som talade för att av- skaffa censorsämbetet. Han ansåg det högst äventyrligt att anförtro friheten i en enda mans händer, ”att sätta honom således till en doma- re över hela nationens tankar och förnuft”. Samtidigt såg han behovet av samma sorts begränsningar som Schönberg talat om, men hur skulle de upprätthållas utan förhandscen- sur? Om man gjorde författaren ansvarig skulle denne undkomma genom att gömma sig under ano- nymitet. Bäst vore alltså att låta boktryckaren svara för de skrifter han mångfaldigade. Vad Chydenius väckte var med andra ord tanken på en ansvarig utgivare, en funktion som fortfarande är viktig i gällande tryckfrihetsförordning och yttran- defrihetsgrundlag. Tredje utskottet arbetade sys- tematiskt och återrapporterade med jämna mellanrum till stora deputationen där de stora frågor- na förankrades en efter en. Offent- lighetsprincipen var den första att 25 
 
 
 
 
 godkännas och den preparerades samtidigt på annat håll. Parallellt pågick nämligen arbetet med en stadga som kallades ”Kungl. för- ordning om lagarnas verkställig- het” och som utfärdades den 12 november 1766, alltså några veck- or innan tryckfrihetsförordningen trädde i kraft. Bakom den kryptis- ka titeln dolde sig ett stort reform- paket som, förutom att ytterligare inskränka kungens makt, syftade till att få stopp på ämbetsmanna- missbruk och rättsosäkerhet. I den elfte paragrafen infördes en för framtiden mycket viktig bestäm- melse. Grundlagsförändringar som diskuterades av riksdagen skulle hädanefter inte träda i kraft ome- delbart utan ﬁck först antas vid nästa riksdag och efter att nya val ägt rum. Det var ett erkännande av valmanskårens vetorätt i frågor som rörde rikets styresformer. Ett sådant mandat krävde i sin tur upp- lysta medborgare, vilket förutsatte tillgång till de politiska organens och ämbetsverkens protokoll samt en fri press som kunde kommuni- cera innehållet till allmänheten. Det var med andra ord ett betydel- sefullt steg mot medborgarstaten. Den 21 april 1766 lades äntligen en proposition i tredje utskottet om att avskaffa förhandcensuren. I utskottet liksom på riksdagen i stort röstade man ståndsvis med majoritetsbeslut. Bonde- och bor- garståndets representanter röstade enhälligt för censurens avskaffan- de. Adelns ledamöter var splittrade, men två av tre närvarande röstade emot. Frågan var alltså beroende av prästerskapets votum. Där var bara två ledamöter på plats och av dem röstade den ene, nämligen Chydenius, för. Den andre, prosten sedermera biskopen Anders Fors- senius, röstade också för men ville göra undantag för teologisk littera- tur, för vilken han önskade fortsatt censur. En sådan lösning rymdes inte i propositionen och eftersom prästerna inte kunde enas antogs den med två röster mot en. Utskottets ordförande lagman- nen Gustaf Gottfrid Reuterholm hade varit frånvarande vid votering- en och när förhandlingarna åter- upptogs den 16 maj presenterade han oväntat ett eget motförslag, som innebar att censorsämbetet skulle bibehållas men ställas under stän- dernas kontroll. När utskottet skulle presentera sitt betänkande för stora deputationen den 7 augusti fanns det alltså två förslag att ta ställning till: ett som förespråkade censurens fullständiga avskaffande och ett som ville ha ett reformerat censur- 26 
 
 
 
 
 väsende. Stora deputationen förde bara beslutsprotokoll den 7 augus- ti så det är okänt hur argumenten gick, men det förslag som antogs förordade censurens upphävande. Den som officiellt hade författat det segrande utkastet till lagtext var borgmästaren i Skanör och Falster- bo Leonard De la Rose, men det bru- kar förmodas att Anders Chydenius var den verklige författaren. För det talar bara hans egen berättelse långt senare och en relativt omfat- tande indiciekedja, men ingen obe- stridlig bevisning. Till saken hör att han själv inte längre deltog i utskot- tets arbete eftersom han hade ute- slutits ur prästeståndet den 3 juli i anledning av en nationalekonomisk skrift där han kritiserat ett tidigare riksdagsbeslut. Även om det ﬁnns goda skäl att se Chydenius som hu- vudförfattare till det lagförslag som antogs i augusti vidtog strykningar och rätt omfattande redigeringar efter stora deputationens sam- manträde. Slutresultatet är alltså bearbetat av många händer. Den största förändringen som skedde i redigeringsstadiet var att censu- ren i teologiska frågor återinför- des efter krav från prästeståndet. Denna eftergift var förmodligen nödvändig för att förordningen alls skulle antas. När ståndens plena skulle rösta om lagen i oktober an- togs den, som i utskottet, reserva- tionslöst bland borgare och bönder. Prästerskapet kunde acceptera la- gen med den införda begränsning- en, men hos adeln avslogs alla de paragrafer som rörde handlingars offentlighet med motiveringen att de stred mot regeringsformen. Nu hade adelns reservation ing- en betydelse eftersom förordningen hade antagits i de tre andra stån- den, men det ledde till en säregen formulering i lagen. Avsikten hade, som tidigare nämnts, varit att tryck- frihetsförordningen skulle vara en grundlag, men detta hade krävt att den antogs i samtliga fyra stånd. I enlighet med den samtidigt utarbe- tade förordningen om lagarnas verk- ställighet hade den ju som grundlag heller inte kunnat träda i kraft ome- delbart utan först om den godkändes vid nästkommande ständermöte och efter mellanliggande val. I para- graf 14 sades det därför inte uttryck- ligen att förordningen var en grund- lag, men däremot att den skulle ”äga all den fullkomliga trygghet, som en orygglig grundlag medför”. Denna diffusa skrivning skulle få konse- kvenser några år senare. 27 
 
 
 
 
 Förordningens innehåll Även om lagar och förordningar beslutades av riksdagen utfärda- des de formellt av kungen. När en ny lag antagits sändes därför en underdånig hemställan till kung- en om att underteckna den, vilket samtidigt var en befallning till riks- rådet att låta proklamera den of- fentligt. Ständernas brev om tryck- frihetsförordningen är daterat den 15 oktober och Adolf Fredrik har dagtecknat lagen den 2 december 1766, vilket är dess officiella födel- sedag. Vilken var då den nya lagens innebörd? Det är värt att stanna redan vid rubriken på den tryck- ta lagen: Kongl. Maj:ts Nådige Förordning, Angående Skrif- och Tryck-friheten. Som framgår av be- toningen, skriv- och tryckfrihet, var det egentligen en teknikneutral ytt- randefrihetslag, men dessa begrepp var ännu inte uppfunna. Vidare är det genomgående kungen som ta- lar i första person plural, vilket får texten att vackla mellan begreppen undersåte och medborgare. I pream- beln, lagens ingress, slog kungen fast tryckfrihetens många fördelar för upplysning och vetenskapli- ga framsteg, liksom för sedernas förbättring och laglydnadens be- främjande genom att missbruk och olagligheter fördes ut i offentlighe- ten. Den var också ett medel för un- dersåtarna att förstå och lära känna hur förnuftigt regeringssättet var inrättat. I och för detta, sade kung- en, har det tidigare censorsämbetet och kanslikollegiums förhands- granskande uppdrag alldeles upp- hört och allt ansvar för att hålla det mångfaldigade ordet inom lagens gränser vilade nu på författare och boktryckare. Importen av utländsk litteratur skulle dock fortsatt gran- skas av konsistorierna och kansli- kollegium, vilket i realiteten betyd- de föreståndaren för det kungliga biblioteket. I de tre första paragraferna av- handlades de begränsningar av det fria ordet som ännu kvarstod. Den första paragrafen förbjöd alla skrif- ter och trycksaker som stred mot den rena evangeliska läran. I den andra paragrafen sammanfattades rikets grundlagar med förklaring- en att inget ﬁck tryckas som stred mot deras innehåll. Stadgandet dik- terades i första hand av den rädsla för enväldet som genomsyrade fri- hetstidens statsrättsliga diskus- sioner. Den tredje paragrafen för- bjöd förklenande och ärekränkande omdömen om kungahuset, rådet, riksdagen, ämbetsmän eller en- skilda medborgare. Vidare var det 28 
 
 
 
 
 förbjudet att skriva nedsättande om främmande makter eller regen- ter liksom att trycka osedligheter. För alla brott som nämndes i de inledande paragraferna stadgades böter på 300 daler silvermynt, för- utsatt att de brott som nämndes i första paragrafen inte uppfattades som hädelse. Då dömdes saken inte som tryckfrihetsmål utan enligt allmän lag, vilket kunde innebära landsförvisning eller dödsstraff. Den fjärde paragrafen innehöll tekniska speciﬁkationer kring bok- tryckarens hantering. Namn och årtal skulle sättas ut på titelbladet, såvida inte författaren önskade vara anonym. Om boktryckaren ville undgå ansvar vid ett eventu- ellt åtal behövde han i så fall spa- ra skriftliga bevis på författarens identitet. Därpå följde föreskrifter om pliktleveranser av alla tryck till rikets offentliga bibliotek, bestäm- melser som var oförändrade mot tidigare. Bötesbeloppen i denna paragraf varierade mellan 100 och 200 daler silvermynt. Därpå följde den viktiga femte paragrafen. Där framhölls att allt som inte var uttryckligen förbjud- et i de tre inledande paragraferna ﬁck avhandlas utan begränsningar. Det var en liberal bestämmelse som återigen ekar av Montesquieu och naturrätten: människan var i grun- den fri och det var undantagen från denna frihet som behövde preci- seras. En sådan modern legalitets- princip – inget brott utan lag – hade inte varit självklar tidigare, men den gick som en röd tråd genom mös- sornas rättsliga reformprogram. Paragrafen fortsatte med att beto- na att även lagar och författningar ﬁck diskuteras i tryck, så länge det inte stred mot bestämmelserna i § 2 om statsskickets grunder. Förkla- ringen var nödvändig eftersom det under epoken ofta upprepats att ri- kets grundlagar inte ﬁck förändras, bara förbättras, vilket ibland hade använts för att skrämma folk från alla konstitutionella diskussioner. Efter detta infördes emellertid yt- terligare en begränsning: rikets för- bindelser och avtal med främman- de makter ﬁck diskuteras, utom i sådana stycken som kunde anses belagda med sekretess. De följande paragraferna 6–11 gick i detalj igenom innebörd- en och omfattningen av den nya offentlighetsprincipen. Härunder innefattades alla domstols- och myndighetshandlingar, med un- dantag för sådant som kunde vara kränkande för enskilda utan att ha allmänintresse eller sådant som var stötande för den allmänna moralen. 29 
 
 
 
 
 Omröstningar i rådkammaren och domstolar ﬁck tryckas eftersom ämbets- och förtroendemän skul- le vara beredda att svara för sina ställningstaganden. Riksdagens protokoll, som tidigare bevakats som statshemligheter, inkludera- des också i den nya öppenheten. Det kan påminnas om att det först 1771 blev tillåtet att trycka protokollen från det brittiska parlamentet och denna rättighet sträckte sig inte till överläggningarna i den kungliga rådkammaren. Paragraf 12 uppehöll sig vid his- toriska arbeten, vilket väl var en på- minnelse om att offentlighetsprin- cipen och tryckfriheten inte bara var en politisk fråga utan också en reform på litteraturens område. Eftersom det skulle bli alltför ”vidlyftigt att alla förefallande äm- nen, mål och ärenden utsätta” som var lagliga att behandla påminde paragraf 13 än en gång om att förbu- den endast och uteslutande sträck- te sig till det som uttryckligen hade undantagits i lagen. Den fjortonde paragrafen inne- höll det som tidigare nämnts om grundlags helgd och att ingen, inte ens kungen själv, ﬁck göra minsta ändring eller inskränkning i tryck- friheten. Avslutningsvis kom den vanliga be- stämmelsen att böter för brott mot förordningen skulle fördelas treskif- tes, det vill säga mellan målsäganden, häradet eller staden samt konungen (statskassan). Förordningens följder Det inte minst anmärkningsvärda med 1766 års tryckfrihetsförord- ning var att den följde en princip som hade formulerats av mössorna i opposition och som de gav kraft åt efter att ha vunnit regeringsmakten, trots att den då kunde slå tillbaka på dem själva. Ett vanligt mönster hade annars varit att favorisera metoder som gynnade det egna partiet eller att, som Anders Johan von Höpken, förespråka tryckfrihet för sig själv men inte för motståndarna. Genom att göra handlingarna offentliga var det först och omedelbart mössornas egen politik som riskerade att ham- na under lupp. Det hade därför va- rit enkelt och bekvämt att begränsa reformens omfattning, men tryck- frihetsförordningen är ett av ﬂera indicier på att synen på politik och partiväsende höll på att gå in i en kvalitativt ny fas. Tryckfrihetsförordningen ﬁck en omedelbar påverkan på det of- fentliga samtalet, tydligast avläsbar i den politiska opinionsbildningen. 30 
 
 
 
 
 Det skedde en närmast explosions- artad tillväxt av politiska pamﬂet- ter och frihetstidens avslutande år såg en allt radikalare debatt som föreföll leda mot en total omstöp- ning av det svenska samhället. Idén om att den lagskipande och den verkställande makten skulle styras av folkviljan växte sig allt starka- re. Att alla medborgare var delak- tiga i den lagstiftande makten var, som framgått, ett av motiven som drev fram tryckfrihetsförordning- en. Långsamt höll värdering av me- riter på att ersätta ståndssamhällets bördstänkande. Ståndsprivilegier- na började angripas på område ef- ter område. Adelns ensamrätt till högre ämbeten luckrades upp, dess exklusiva rätt att äga frälsejord ifrågasattes, åtgärder vidtogs för att stärka även orepresenterade med- borgares rättsförmåga. Flera för- slag presenterades för att avskaffa ståndsordningen och i stället infö- ra en ”allmän svenska mannarätt” med lika rättigheter och skyldighe- ter för alla medborgare. Tryckfriheten var en förut- sättning för den snabba politiska radikaliseringen. Helt plötsligt kunde saker sägas öppet – fastän ofta anonymt – som så långt bara hade kunnat tänkas i det fördolda. Flera vågade skrifter som censuren tidigare förbjudit kunde nu publi- ceras. Ett sådant exempel är Anders Nordencrantz’ rasande angrepp på den svenska militarismen: Tankar om krig i gemen och Sweriges krig i synnerhet, samt hwaruti Sweri- ges rätta och sanskyldiga interes- se består. Det gavs ut i två volymer 1767 respektive 1772. På titelbladet förklarades att det var ”skrifwit år 1758, och hörer til et större wärk, som på hög wederbörlig befallning blifwit författadt, men icke förr kunnat komma i dagsljuset”. Fle- ra hyllningsskrifter utgavs som prisade den nya lagen. Frihetens intåg. Ode i anledning av riksens högloﬂ. ständers beslut om skrif- och tryck-friheten 1766, förmodligen av Jacob Gabriel Rothman, har en titel som talar för sig själv. Den anony- ma pamﬂetten Femtio patriotiske satser, om skrif- och tryck-frihetens förädlade bruk, öden och omskiften (1771) ger ett ganska typiskt prov på tonläget: Att skriv- och tryckfriheten är den yp- persta av ett fritt folks rättigheter, och att friheten utan densamma är nästan en skugga, och näppeligen värd ett så ädelt namn, kan ej av någon bestridas, om icke av självsvåldiga aristokrater, vilka allrahelst önska en mörk rege- ringshorisont, på det andra ej må se de- ras egennyttiga konster och självkära anläggningar. 31 
 
 
 
 
 Effekten av tryckfrihetsförord- ningen är kvantitativt mätbar. En- ligt en beräkning såg omkring åt- tio periodiska skrifter (ﬂertalet av dem kortlivade) dagens ljus under tryckfrihetsåren. Än mer syntes det i pamﬂettlitteraturen. Omkring 75 procent av de politiska pamﬂetter som utgavs mellan 1700 och 1809 trycktes under perioden 1766– 1774. Det innebar en mental omställ- ning att gå från censur till tryck- frihet och ﬂera författare vågade inte riktigt tro på omfattningen och uppriktigheten i den nya lagen. Som en besvärjelse kunde de inleda sina skrifter med konkreta hänvisning- ar till tryckfrihetsförordningens bestämmelser. Offentlighetsprinci- pen gjorde sitt till för att underblå- sa debatten och protokollsutdrag publicerades i stora mängder för att ge stöd åt argument på alla sidor. Man prövade sig fram på olika håll och ﬂera åtal väcktes för brott mot de begränsningar som fanns. Flera nummer av den populära tidning- en Dagligt Allehanda konﬁskerades för artiklar som ansågs ärekrän- kande och ibland rent omstörtan- de i sina angrepp på adeln. Sedan hattarna återtagit regeringsmakten 1769 åtalade de en mösskrift kall- lad Uplysning för swenska folket om anledningen, orsaken och afsigterne med urtima riksdagen 1769, som en- ligt ett memorial på Riddarhuset av Johan von Engeström innehöll passager som var ”högst djärva och förrädiska emot konungens höga person, riksens ständer, svenska folket, kollegier och ämbetsmän samt rikets konstitution”. Efter- som boktryckaren, Bengt Petter Holmén, vägrade att uppge namnet på författaren dömdes han själv till fängelse i tre veckor på vatten och bröd. Vid frigivningen publicerade hans vänner ett Fägne-qwäde, som inleddes: Ack! ädla tryckfrihet du är vår tids gudinna, ditt värde vi ju ﬁnna. Fast den dig vårda vet, ej alltid blir så fet, dock dina visa lagar visst Svea folk behagar, och till upplysning gjord du älskas i vår Nord. Holmén gav 1792 ut en förnyad upplaga av Peter Forsskåls förbjud- na Tankar om borgerliga friheten. Titeln hade då fått tillägget i anled- ning af den nu så allmänt omtalade frihets-principen hos fransoserna. Långtifrån alla var vänner av den nya ordningen. De vanligaste argumenten mot tryckfriheten var att den hade infört en oanständig 32 
 
 
 
 
 ton i det offentliga samtalet och att folket inte var moget det ansvar som den innebar. Den dyrbaraste förmå- nen i ett fritt samhälle är en verklig tanke-, tryck- och skrivfrihet, dekla- rerade löjtnanten Carl Nathanael Frankenheim i ett memorial till rid- derskapet och adeln daterat den 28 juni 1769. Men denna frihet har ”på det ovärdigaste sätt blivit missbru- kad utav en del kitsliga och nedrigt sinnade skribenter”, fortsatte han. En del sådana skrifter har, tvärt emot denna kungl. förordnings tydliga stad- gande, utöst sådana grovheter emot och vid de ämnen som i alla välbe- tänkta riken anses för de mest heliga, att man icke utan rysning och yttersta häpnad kunna läsa dem. I pamﬂetten Philolali förwandling, eller Swar på en landtmans bref, om skrif- och tryckfrihetens missbruk, genom en förledit år utkommen pratsjuk weckoskrift (1769) blev förordningens nytta likaledes snålt betygssatt: Visserligen är denna förmånen både nyttig och ett oskattbart prov på Vår Ädla Frihet. Men som ingenting är i sig själv så gott, att ju skadliga påföljder genom dess missbruk kunna uppkom- ma, så har ock allmänheten – på några goda och nyttiga skrifter när, vilkas an- tal snart är räknat – föga annat härige- nom vunnit än en utvald samling av allt det bittraste och tillika grovaste ovett, samt personliga förkleningar, som mot varandra rasande och häftiga partian- dar kunnat åstadkomma. De snabba politiska förändringarna skrämde många och de allt hätska- re angreppen på adelns privilegier kom snart att orsaka hela ständer- väldets undergång. Tryckfrihetens undergång Den 19 augusti 1772 genomförde Gustav III den statskupp som i ett slag gjorde slut på frihetstiden. Den så kallade revolutionen möttes med stor entusiasm i många läger och med begränsat öppet motstånd. Under frihetstiden hade de ivrigas- te motståndarna mot stärkt kunga- makt funnits inom adeln, som hade stort politiskt manöverutrymme inom riksdagsväldet. Men när riks- dagens tyngdpunkt allt mer försköts till de ofrälse stånden och adelns privilegier började ifrågasättas bytte många fot och gav sitt stöd åt den nye kungen, som tillträtt i feb- ruari 1771. Adelns sidbyte var den enskilt viktigaste förutsättningen för att Gustav III:s statskupp skulle ha framgång. Gustav III var en maktmännis- ka men han var ingen despot, vilket han på ett skickligt sätt försökte göra klart. Då han strax efter statskuppen utfärdade en ny regeringsform som 33 
 
 
 
 
 han själv författat och som stärkte kungamakten betydligt förklarade han att alla grundlagar som utfär- dats efter 1680 nu var ogiltiga. År- talet var valt med ﬂit eftersom det var det år då Karl XI hade gjort sig enväldig; på så sätt framstod det som om Gustav III inte själv strävade ef- ter absolut makt. Men det innebar samtidigt att alla författningar som vidtagits till ett stärkt folkstyre om- gående upphävdes. Det upphettade debattklimatet i frihetstidens slutskede avkyldes omedelbart efter statskuppen. Fol- ket kände glädje och lättnad, utmatt- ning och fruktan i olika förening beroende på vem man frågade. De tidigare riksdagspartierna förbjöds omedelbart och kungen gjorde det straffbart att anknyta till och kri- tisera dem även i enskilda samtal. Riksdagen avskaffades inte, men den skulle hädanefter endast sam- manträda när kungen så behagade. På så sätt lade sig ett artiﬁciellt och tillfälligt lugn i svensk politik. I februari 1774, halvtannat år efter statskuppen, vände sig Svea hovrätt till kungen för att få ett klar- görande angående tryckfrihetsför- ordningen. Den ägde ju ”all den full- komliga trygghet, som en orygglig grundlag medför”. Skulle den där- med anses upphävd enligt 1772 års beslut? I april diskuterades frågan i riksrådet – som nu var just rådgi- vande och inte längre en regering – och av de femton ledamöterna ansåg alla utom en att så var fallet. I frågan om tryckfrihetens framtid var uppfattningarna mer splittrade, men ﬂertalet ansåg att lagkommis- sionen och kanslikollegium borde få i uppdrag att utarbeta en ny för- ordning. Den 26 april 1774 infann sig Gustav III personligen i rådet och överlämnade oväntat en egenhän- digt författad ny tryckfrihetsför- ordning. Samtidigt läste han upp en diktamen som bifogades till proto- kollet och där han förklarade avsik- ten med den nya förordningen. Att 1766 års tryckfrihetsför- ordning var upphävd stod utom allt tvivel, inleddes Gustav III:s dikta- men, men hade den varit nyttig eller onyttig? Svaret blev ”att tryckfrihe- ten är ej skadlig i gemen, men en- dast farlig genom dess missbruk”. Den nya förordningen var avsedd att bibehålla de goda, men stävja de dåliga sidorna. Hade tryckfrihe- ten funnits under föregående se- kel, fortsatte kungen, hade Karl XI kunnat upplysas om undersåtarnas verkliga behov och inte infört det skadliga enväldet som fött så myck- et avsky. Därigenom hade Sverige 34 
 
 
 
 
 också undsluppit det kaotiska par- tiväldet under frihetstiden. Tryck- friheten, visste kungen, hade också hälsats med större glädje än någon annan stadga sedan enväldets upp- hävande. Resonemanget mynnade ut i en stolt deklaration: En konung får genom tryckfriheten veta sanningen som man med så myck- en omsorg och – tyvärr! – ofta nog med så mycken framgång för honom döl- jer. Ämbetsmän njuta den förmån att emottaga välförtjänta och oförfalska- de beröm; eller ock äga de tillfälle att upplysa allmänheten över falska uttyd- ningar om deras göromål. Folket äger äntligen den säkerheten att frambära dess klagan, den trösten att sig beklaga och ofta bliva övertygade om ofoget av dess klagan. I allt lät Gustav III sig framstå som en sannskyldig upplysningsman och tryckfrihetsvän som inte fun- nit det nödvändigt att göra några stora förändringar i 1766 års för- ordning. De ”rättningar” han gjort i några få paragrafer var endast anpassningar betingade av den nya regeringsformen, och han försäkra- de att det enda tillägget var att bok- tryckarna nu var skyldiga att hejda ”oanständigheter och ovett” mellan enskilda. God ton skulle råda i det offentliga samtalet. Den lätta redigeringen visar sig vid närmare skärskådande vara en genomgripande förändring av tryckfrihetsförordningens hela innebörd. Den andra paragrafen, som behandlade skriverier mot grundlagarna, var helt utbytt. Det maximala straffet var tidigare 300 daler silvermynt i böter. Detta hade ändrats till att den som skrev något emot författningarna skulle ”anses för vår och rikets ﬁende samt utan skonsmål dömas och straffas som lag i högmålsbrott vidare stadgar”, vilket i sista hand innebar döds- straff. Den följande paragrafen var förändrad på samma sätt. Den som skrev något förklenande om kunga- huset skulle straffas ”efter allmän lag”. Den som förgrep sig mot rikets ständer skulle däremot ”antingen till livet straffas eller med annan svår kroppsplikt beläggas”. I själva verket var det samma påföljd i bäg- ge fallen, men med denna formule- ring framstod lagbudet som osjälv- iskt och mindre hämndlystet. Den mest försåtliga och, med avseende på effekten, viktigaste för- ändringen uppträdde i den fjärde paragrafen, om boktryckarens han- tering. Paragrafen var i det närmaste oförändrad. Liksom tidigare kun- de boktryckaren undgå ansvar för 35 
 
 
 
 
 straffbara skrifter om han uppgav och kunde bevisa författarens iden- titet. En mening hade dock tillkom- mit: om förseelsen gällde den form av politiska brott som deﬁnierades i den andra paragrafen kunde bok- tryckare inte svära sig fri utan skulle plikta lika med författaren, det vill säga han hotades med dödsstraff. Med denna förändring hade Gustav III fått ett effektivt verktyg med vil- ket han kunde kväsa alla oppositio- nella yttringar. Rörande offentlighetsprinci- pen införde Gustav III begräns- ningar av godtycklig karaktär. Alla kanslikollegiets protokoll som rör- de utrikespolitik undantogs från offentligheten. Rådsprotokollen ﬁck tryckas när de rörde domstols- ärenden. (Fram till 1789, då Högsta domstolen inrättades, var riksrådet högsta juridiska besvärsinstans där kungen hade två röster och utslags- röst på samma sätt som under fri- hetstiden.) I alla andra ärenden ”vil- ja vi oss särskilt varje gång i nåder utlåta”: det var nu upp till kungen att bestämma vad som ﬁck tryckas. Med dessa och andra förän- dringar hade Gustav III infört en rad gummiparagrafer och fullstän- digt kastat om grundprincipen i tryckfrihetsförordningen: 1766 var allt tillåtet att trycka som inte var uttryckligen förbjudet; 1774 var det ytterst beroende av kungens tolk- ning vad som var tillåtet att trycka eller inte. Verkan av den nya lagen är omedelbart synlig i mängden tryck, som särskilt i politiska frågor ströps till mindre än en rännil. Nöjd med sitt verk lät Gustav III publicera sin diktamen och den nya lagen i en fransk reformvänlig tidskrift. Han sände den också till ﬁlosofen Voltaire tillsammans med ett personligt brev där han hyllade adressaten: Det är i första hand Er, som vi människor har att tacka för att vi är i stånd att övervinna och förstöra de hinder, som okunnigheten, fanatismen och en felaktig politik rest i vår väg. Utan att nämna att det hade funnits en tidigare tryckfrihetsförordning lyfte han fram vidden av sin nya lag: Kanske kommer Ni att konstatera tack vare detta påbud, att tryckfriheten är mer utsträckt i Sverige än i något an- nat land, till och med mer än i England, eftersom konseljens protokoll, som vi kallar justitierevisionen, trycks. Voltaire svarade aldrig. 36 
 
 
 
 
 Vidare läsning Boberg, Stig, Gustav III och tryckfriheten 1774–1787 (Stockholm 1951) Burius, Anders, Ömhet om friheten. Studier i frihetstidens censurpolitik (Uppsala 1984) Darnton, Robert, Censors at work. How states shaped literature (New York 2014) Eek, Hilding, ”1766 års tryckfrihetsförordning, dess tillkomst och betydelse i rättsutvecklingen”, Statsvetenskaplig tidskrift, 46 (1943) Klemming, Gustaf Edvard & Nordin, Johan Gabriel, Svensk boktryckeri- historia 1483–1883 med inledande allmän öfversigt (Stockholm 1983 [1883]) Nordin, Jonas, ”Frihetstidens radikalism”, i Marie-Christine Skuncke & Henrika Tandefelt (red.), Riksdag, kaffehus och predikstol. Frihets- tidens politiska kultur 1766–1772 (Stockholm 2003) Nordin, Jonas, ”Plikten bakom allt. Pliktleveranshanteringen vid det kungliga biblioteket under 1700-talet”, i Otfried Czaika, Jonas Nordin & Pelle Snickars (red.), Information som problem. Medieanalytiska texter från medeltid till framtid (Stockholm 2014) Steinberg, Sigfrid Henry, Boktryckarkonst och bokhistoria genom fem sekler (Halmstad 1983) Thomas, Donald, A long time burning. The history of literary censorship in England (London 1969) Virrankoski, Pentti, Anders Chydenius. Demokratisk politiker i upplysningens tid (Stockholm 1995) Åhlén, Bengt, Ord mot ordningen. Farliga skrifter, bokbål och kättar- processer i svensk censurhistoria (Stockholm 1986) 
 
 
 
 
 FRITT ORD 250 ÅR Den första svenska tryckfrihetsförordningen fyller tillsammans med offentlighetsprincipen 250 år 2016. I denna skrift redogör Jonas Nordin, forskare och historiker vid Kungl. biblioteket, för de idéer och strömningar som låg till grund för tryckfrihetsförordningen från 1766. Förordningen återﬁnns som faksimil i början av skriften. Jonas Nordin är ﬁl. dr och docent i historia. Han har publicerat åtskilligt om 1600- och 1700-talets politiska och kulturella förhållanden. Bland hans böcker kan nämnas Frihetstidens monarki. Konungamakt och offentlighet i 1700-talets Sverige (2009). 
 
 
 
