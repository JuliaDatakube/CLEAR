 
 
 
 
 
 
 
 
 
 
 
 
 
 
 
 
					C.J.L. Almqvist	Samlade Verk 27				Smaragdbruden						 
 
		SAMLADE VERK 27			C.J.L. Almqvist				Smaragdbruden			Följderna af ett rikt nordiskt arf			Texten redigerad och kommenterad	av Bertil Romberg	SVENSKA VITTERHETSSAMFUNDET 
 
		Gunnar Broberg, Sven-Göran Malmgren, Per Rydén,	Barbro Ståhle Sjönell, Tore Wretö	Almqvists Samlade Verk utges i samarbete med Almqvistsällskapet.	Denna volym har utgivits med ekonomiskt stöd från Stiftelsen	Riksbankens Jubileumsfond. Redaktionens verksamhet har under-	stötts genom ett anslag från Magn. Bergvalls Stiftelse.	Parallellt med Samlade Verk (som är den kompletta, vetenskapliga	utgåvan) utger Gidlunds förlag en moderniserad urvalsutgåva	under titeln Almqvists Skrifter.		C.J.L. Almqvists Samlade Verk publiceras även som digitala	hypertexter på Svenska Vitterhetssamfundets hemsida:	http://svenska.gu.se/vittsam/almqvist.html			Abstract	Almqvist, C.J.L., Smaragdbruden.	Texten redigerad och kommenterad av Bertil Romberg.	Stockholm: Svenska Vitterhetssamfundet, 2001 (Samlade Verk, 27)	(C.J.L. Almqvist. The Emerald Bride.	Edited by Bertil Romberg,	Department of Literature, University of Lund.)	Carl Jonas Love Almqvist (1793–1866)	was one of the leading Swedish authors of fiction as well as	a controversial radical in the religious and political debate.	Svenska Vitterhetssamfundet publishes his Collected Works	in 51 volumes.			© Bertil Romberg & Svenska Vitterhetssamfundet, Stockholm 2001	Formgivning: Krister Gidlund	Distribution: Almqvist & Wiksell International	Printed in Sweden by Fälth & Hässler, Smedjebacken 2001	ISBN 91 7230 102 3	 
 
									Innehåll				 Inledning	 VII	 
	 
	 SMARAGDBRUDEN	 1	 
	 
	 Kommentarer	 407								 
 
								Inledning				Almqvists roman Smaragdbruden. Följderna af ett rikt nordiskt arf	utgavs häftesvis hösten 1845 och var färdigtryckt i november. Sam­	ma månad reste Almqvist till Danmark, där han stannade till mars	1846. I Danmark var han ett aktat namn; flera av hans verk var	översatta till danska och hans författarskap hade framhållits i O.P.	Sturzen-Beckers Köpenhamnsföreläsningar om den nya svenska	skönlitteraturen. Här skulle också Almqvist vårvintern 1846 hålla	det viktiga och framsynta föredraget Om Skandinavismens Utförbar­	het, som gavs ut i både Danmark och Sverige samma år.	Sedan Almqvist hösten 1841 tvingats lämna sitt rektorat för Nya	elementarskolan var han hänvisad till att livnära sig på sitt författar­	skap. Hans produktion blev också häpnadsväckande stor och mång­	sidig. Sedan 1839 var han en flitig medarbetare i den liberala pres­	sen, främst i Aftonbladet, men också tidvis i Dagligt Allhanda och	från 1844 i Jönköpingsbladet. Han påbörjade en Ordbok öfver	Svenska Språket i dess närvarande skick, ett stort anlagt företag,	som avbröts efter två häften 1842, 1844. De två häftena om tillsam­	mans 624 sidor omfattar bokstäverna A till B (t.o.m. Brambär).	1844–1845 gav han ut en generalmönstring av sitt författarskap,	försvarsskriften C.J.L. Almqvist. Monografi, samlad och utgifven för	att lätta öfversigten och bedömandet af vissa bland tidens frågor.	Mellan 1841 och 1845 utgav han dessutom tre omfångsrika ro­	maner, Gabrièle Mimanso, Tre fruar i Småland och Smaragdbru­	den. I december1845 utkom också De Dödas Sagor, en starkt omar­		betad version av ungdomsverket Murnis, som försetts med en veten­	skaplig inledning ”Bref om den skandinaviska Nordens betydelse	för Europas fornhistoria”.	Innehållet i Smaragdbruden är följande:	Gustaf Carl Mannerskog, en ädel men fattig yngling, promenerar	på Djurgården i Stockholm, då han attraheras av en vacker okänd	flicka och följer efter henne. På värdshuset Blå porten hittar han en	adress och resterna av ett brev, som han förmodar att den okända	glömt. Brevet ger egendomliga anvisningar om hur man skall kunna	få tag i dels en nyckel, dels ett skrin med viktigt innehåll. Manner­	skog bestämmer sig för att följa anvisningarna och hamnar härige­	nom mitt i en äventyrlig intrig. Han lyckas komma före några okän­	da skurkar och få tag på en mässingsnyckel, som passar till ett skrin,	som är gömt på Katarina kyrkogård. Där blir Mannerskog instängd,	men räddas från sina förföljare av en välvilligt inställd gengångare. I	en effektfull drömscen får Mannerskog denna natt möta Kristian	Tyrann och dennes 94 offer från Stockholms blodbad.	Det hemlighetsfulla skrinet visar sig innehålla en redogörelse för	den rike Jonas Lamberts liv, framgångar och rikedom, samt en upp­	gift om var Lamberts testamente finns. Dessutom innehåller skrinet	100.000 riksdaler kontant. Den rättrådige Mannerskog vill överläm­	na skrinet till den sköna okända, som han misstänker är den rätta	ägaren, och lyckas spåra upp henne som en av två tyska damer. De	har emellertid redan lämnat Sverige.	Mannerskog far nu till Hamburg och lyckas finna damerna, som	ger ytterligare upplysning om den Lambertska förmögenheten, som	belöper sig till miljoner och som den vackra, okända Isabella är arv­	tagare till. Efter en mängd förvecklingar med skurkaktiga bankirer	och konkurrerande arvtagare får den rättrådige Mannerskog till sist	både Isabella (= Smaragdbruden) och de många miljonerna.	Motiven i romanen är i flera fall välkända. Där finns motiv som	anknyter till den spännande intrigen. Det gäller först och främst	kampen om testamentet med de svåruppfyllda kraven, arvstvisten,	som får betraktas som huvudmotiv. Där finns det erotiska motivet:		den hemlighetsfulla skönheten, som lockar den unge mannen in i	äventyren. Men där finns också ett socialt motiv: den sålda och för­	förda kvinnan, som varieras med exempel från de prostituerade i	Hamburg.	Stoffet i Almqvists roman är autentiskt såtillvida som de Lam­	bertska miljonerna och arvstriderna verkligen var en realitet i	Sverige. Särskilt i januari 1845 var de aktuella; bl.a. gjordes det då	en framställning direkt till Kungl. Maj:t i frågan. Enligt Henry Ols­	son hade Almqvist tidigt sökt kontakt med en grosshandlare Dim­	berg, som var de Lambertska arvtagarnas främste talesman. – Kurt	Aspelin har fäst uppmärksamheten vid ett otryckt fragment ”Arf­	vingarne”, som har vissa likheter med Smaragdbruden, och som	han daterar till 1840-talets förra hälft. En variant till titeln är ”Arf­	intrigen”.	En omfångsrik utredning av det Lambertska arvet och de olika	arvingarnas processer har gjorts av Olof Högberg 1916. I sin stora	undersökning av sociala idéer och motiv hos svenska författare be­	handlar Alf Kjellén Smaragdbruden och kapitalets betydelse.	Man har också pekat på litterära förebilder som Eugène Sues ro­	maner; i Den vandrande juden är det fråga om ett ofantligt stort arv,	det Rennepontska arvet, och den ädle huvudpersonen i Paris myste­	rier har oändliga summor till sitt förfogande. Man erinras f.ö. om	Dumas greve av Monte-Cristo, som vanligtvis bär några miljoner på	sig i fickpengar. I Almqvists roman har Isabellas moder tendenser åt	det hållet:		”Vi hafva för närvarande inga behof”, svarade hon [...]. ”Det	torde likväl vara några småsaker vi hade att i förbigående ordna,”	slöt hon, ”och ni kan ju skicka mig åtta millioner mark banko,	eller tio, i fall ni så tycker.”	(s. 264)		Man vill – när det gäller romanens författare – gärna tala om lek	med pengar i sammanhang som dessa. Det Lambertska arvet rör sig		i romanens version om över femhundra miljoner i kontanter, och	flera Almqvistforskare har anmärkt, att det kanske känts som en	lättnad för den skuldsatte diktaren att överdådigt jonglera med mil­	jonerna i Smaragdbruden.	Liksom Almqvists övriga 1840-talsromaner blev Smaragdbruden	tämligen omfångsrik, något som hänger samman med förlagens sys­	tem med arkhonorering (ju fler ark, ju högre honorar, ju längre ro­	man). Detta kom även att påverka Almqvists romankomposition och	berättarteknik.	Romanen berättas av en i stort allvetande och stundom synlig	berättare, som har drag av omständlighet och ett visst koketteri.	Han håller kontakt med läsaren genom strödda apostroferingar och	avslutar med att invitera denne till samspråk om romanens brister:		Och då du gjort mig det nöjet att följa mig förbi så många tryckfel	och andra fel, om hvilka vi öppenhjertigt skola språka när vi kom­	ma för oss sjelfva, så låt mig vid afskedet få bjuda dig ett glas upp­	riktigt sodavatten, eller två, hos Carlmarkens! Behagar du saft uti?	(s. 405)		Här kommer Almqvist f.ö. in på ett känsligt ämne: romanens mängd	av tryckfel – något som inom parentes är ovanligt i hans verk; i mån	av tid var Almqvist vanligtvis en grundlig korrekturläsare.	Under 1840-talet hade Almqvists ekonomiska ställning försäm­	rats. Han var svårt skuldsatt, vilket framgår av hans brevväxling	1845 med främst brodern Fridolf Almqvist och Lars Johan Hierta.	Han trädde detta år också i närmare förbindelse med ockraren von	Scheven, vilket skulle bli ödesdigert. Almqvist, som prästvigts 1837,	fortsatte att flitigt söka pastorat men utan framgång – först 1846 fick	han en blygsam anställning som regementspastor i Stockholm. I	övrigt var han – som nämnts – hänvisad till inkomsterna av sitt för­	fattarskap. Dessa var i och för sig inte obetydliga; enligt Johan Sved­	jedals beräkningar torde Almqvist ha fått 750 rdr b:ko för Smaragd­	bruden. Men detta räckte på intet sätt till; hans brev från dessa år är		fyllda av klagan över hans ekonomiska ställning och är bittra nog.	Dock skönjdes i slutet av 1845 en ljusning i det ekonomiska	mörkret. Den 1 december detta år skriver Almqvist till Hierta och	tackar för erbjudan om fast anställning i Aftonbladet, vilket blev	verklighet följande år. Lönen blev god (2.000 riksdaler banko om	året), men Almqvist fick endast behålla hälften – resten skulle gå till	amortering av gamla skulder, vilket administrerades av Hierta och	Fridolf.	Men Almqvist hade i alla år haft ett starkt teoretiskt intresse för	ekonomi. Han ägnade också 1839 en hel skrift åt frågan Hvad är	Penningen? i Törnrosens bok XII, där han diskuterar penning och	kapital. Han fascineras av bankirhuset Rotschild, som uppfattas	nästan magiskt. Det är		mäktigare än mången konung. Och dess rike? icke beläget på	någon synlig geografisk charta, men osynligt – likt påfvens fordna	välde – beläget i dem alla. Det är ett elektriskt system, som har	sina utgreningar dynamiskt liggande inne i alla de mekaniska ytt­	re statsformer, dem Europa har för sina ögon, men som mindre	betyda än den fantasmagoriska dynamik, hvilken leder trådarne	och på de mest oväntade punkter gifver gnistor och slag.	(SV 9, s. 42)		Att skapa kapital är ett företag, som kan bli till stort gagn för sam­	hället under förutsättning att det sker under ansvar. Denna uppfatt­	ning behöll Almqvist. Sålunda finner man, att han i en artikel (AB	26/7 1848) polemiserar mot tidningen Söndagsbladet, som angripit	Hierta som kapitalist. Almqvist framhåller där, att kapitalet skapar	arbetsmöjligheter och därigenom		ligger så helt och hållet i de lägre och lägsta samhällsmedlem­	marnas fördel, att de omöjligen själve kunna blunda därför, så	fort de lämna det ringaste rum för eftertanken.	(Journalistik II, s. 211)			Alf Kjellén talar om Almqvists kapitalistromantik som något som låg	i tiden. Han hänvisar just till Hvad är Penningen?	I Smaragdbruden möter man en rad ekonomiska och inte minst	sociala frågor som Almqvist avhandlar i sin samtida journalistik.	Han hade under 1844 och 1845 diverse artiklar om ekonomiska	frågor, särskilt i Jönköpingsbladet. Artikeln ”Swerges utsigter”	(JB 16/8 1845) visar ett framsynt resonemang om järnvägarnas	betydelse för landets ekonomiska utveckling, och ”Wår tids sju	Under-krafter” (JB 2/9 1845) visar, att antikens sju underverk står	tillbaka för vår tids underkrafter: Intelligens, Kommunikation,	Association, Handel och Spekulation, Invention, Ångmekanik och	Naturproduktion. Det är något av upplysningstidens optimism,	som kommer till uttryck i de svepande perspektiv som Almqvist här	drar upp.	Över huvud taget är hans sociala och politiska intressen och	överblick frapperande, och likaså hans förmåga till pregnanta for­	muleringar och sammanfattningar. I Smaragdbruden lanserar Alm­	qvist de båda begreppen överklass och underklass (s. 395), formule­	ringar som blivit bestående.	Bankiren Zuckendorffer, som avslöjas som stor skurk, filosoferar	cyniskt över möjligheter att göra pengar av religion: ”Näst pengar,	kan man med religion uträtta allting [...]. Penningarne, Piskan och	Helvetet – se der de tre stora makterna, hvarmed menniskorna sty­	ras” (s. 328). Kontrasten till Zuckendorffer är naturligtvis Manner­	skog. Han har mot slutet av romanen fått tillgång till de Lambertska	miljonerna och vill då utnyttja dem för landets bästa. Åt borgare och	bönder vill han		bygga kanaler, jernvägar, hamnar, skeppsflottor och städer; och	det kan väl gå till sina 40 eller 50 millioner, för hvardera. Framför	allt skall jag söka lära er, att sjelfve sköta er och bygga på egen	hand, sedan ni fått medel och banan öppnad.	(s. 284)			Just beträffande infrastrukturen hade Almqvist framhållit järnvägar­	nas möjligheter i den viktiga tidningsartikeln ”Swerges utsigter” (JB	16/8 1845).	Ett annat kärt ämne från journalistiken, frågan om bördsadeln,	kommer också i Smaragdbruden. Mannerskog klagar över att		så månge gifvas i riket med namn af adel, utan att vara hvad som	endast med sanning kan kallas adlige till själ och sinne. Men detta	onda kan icke utrotas, utan med bördsadelns borttagande, eme­	dan genom födseln alls ingen säkerhet uppstår för adlighet i verk­	lig mening. [...] Den sanna adeln är ingen annan än samlingen af	alla de till sina personliga egenskaper förträffligaste och bäste;	denna adel är af ingen afgörande betydenhet i landet, så länge det	är födseln, men icke förträffligheten, som gör adelsmannen. Så­	dant skall jag ändra.	(s. 284)		Debatten om adeln var aktuell under hela 1840-talet och ännu i	mars 1851 levererar Almqvist ett par lysande artiklar mot det ärftli­	ga adelskapet i polemik mot tidningen Tiden (AB 11/3, 15/3, 20/3	1851).	En annan intressant social och ekonomisk fråga gällde vem som	skall ha rätt att ärva. År 1845 var frågan aktuell i Sverige, och när	lika arvsrätt för män och kvinnor infördes, skrev Almqvist en jub­	lande artikel i JB 20/5 1845 och han kombinerar i Smaragdbruden	arvsfrågan med äktenskapsfrågan:		[...] jag frågar er, efter hjertats, förnuftets och naturens förenade	dom, om icke ett barn bör hafva åtminstone lika rätt, som sido­	fränder, till sin faders egendom, äfven om denne fader icke äktat	barnets moder?	(s. 251)			Som förfäktare av kvinnosaken fastslår han i samma roman:		Qvinnobildningen, rätt förstådd och visligen handhafd, är lika	angelägen som den maskulina undervisningen; och nu för närva­	rande mera, efter hittills så godt som ingenting gjorts derföre.	Icke endast alla de ungas själar, utan äfven deras gestalter i den	jordiska verlden, jag menar deras så kallade kroppar, önskar jag	fullkomliga, friska och utmärkt sköna öfver hela Sverige; och sät­	tet till vinnande af detta känner jag. Jag skall inrätta allt detta;	och grundläggningen kan stiga till en trettio millioners kostnad.	(s. 283)		Feministen och pedagogen går här hand i hand.	Även i Smaragdbruden möter vi ett av Almqvists oftast debattera­	de ämnen: vigseln. Denna kallas en passant ”en yttre ceremoni”	(s. 252). Vigselns följder, äktenskap och skilsmässa, diskuteras ur	kvinnans perspektiv i friherrinnan Augustas brev till Mannerskog	(s. 376f).	Det kanske starkaste och mest engagerade inlägget om kvinnor	gäller de prostituerade i Hamburg, som Almqvist skildrar i sjätte och	sjunde boken av Smaragdbruden.	I sitt författarskap har Almqvist flera gånger med stor medkänsla	skildrat prostituerade kvinnor. Redan i Jagtslottet (1832) finns den	överraskande episoden med den ångerfulla Magdalena, och man	kan vidare peka på den ljusa Colombine (1835), den bittra Om Folk­	nöjen (1839), den förbryllande Ifrån Leonard (1839). Men dessa	skildringar ter sig idylliska i jämförelse med de arma Vierländskorna	i Smaragdbruden.	I Hamburg kommer Mannerskog underfund med att Zuck­	endorffer, vars skurkaktighet allt mer avslöjas, under namnet Alk­	maër också är en ”bedragare i religionens namn” och är inblandad i	saker, ”dem jag icke kan omtala, emedan ni skulle rodna” (s. 305).	Mannerheim lyckas befria den unga och ännu ofördärvade Lauretta,	som bevakas av två äldre, handfasta prostituerade. Av dessa båda får		han veta, hur de har till uppgift att uppspana flickor och till lön får	10 preussiska thaler för var och en, som de lyckas engagera. Man­	nerskogs reaktion blir stark och i Almqvists skildring blir den en	sammanfattning av diktarens engagemang för de förtryckta och för­	nedrade:		[Han] hade väl alltid insett, att sedeförderfvet hufvudsakligen ut­	gick ifrån den högre samhällsafdelningen, i synnerhet som ingen	annan än der inom har penningar och lust för anläggande af or­	dentliga institutioner för lasten, eller till drifvande af moralförsälj­	ning i stort. Men en känsla af djup bitterhet öfverföll honom vid	blicken på de varelser, som här stodo för hans ögon. De tillhörde	folket sjelf, och dock hade de låghet nog att låta förleda sig af de	förderfvade bland herrskaperne till utöfvande af grymhet emot	hvarann inbördes, inom folkets krets. Han förstod likväl, att dessa	qvinnor utgjorde undantag blott; och att de sjelfve blifvit sådane	endast derföre, att de i sin ordning först fallit offer för några ”bätt­	re”, som älskat att förstöra deras ungdom. Kedjan af samma sak	hade således endast fortsatts och första länken deraf, sjelfva ur­	sprunget, var att söka inom de högres krets. Den stora åtskillna­	den qvarstod dessutom också, att det brottsliga, som utfördes af de	förderfvade bland de högre klasserne, merendels skedde utan be­	hof, endast af fullt libidinös vilja; då det deremot af de brottslige	bland de fattige gjordes till följe af passiv förvillelse, brist, elände,	samt sällan med en så oblandad, en så fullständig libidinositet.	(s. 343f)		Men det finns i Hamburg också en flickskola, i bjärt kontrast till den	utbildningsanstalt för kvinnor, som Mannerskog drömmer om att	realisera. I flickskolan i Hamburg uppfostras eleverna från unga år	till att bli lyxprostituerade. Den av de båda gummorna, som berättar	detta har själv varit elev där; hennes liv har varit eländigt från bör­	jan. Hennes mor blev hängd för stöld – hennes far sitter på en av	Tysklands troner.		Smaragdbruden är liksom Tre fruar i Småland ett verk, där för­	fattaren mitt i sensationella äventyr och intriger ger sig tid att ta	ställning för de utsatta och förtryckta. De två manliga huvudperso­	nerna, Mannerskog i Stockholm och Hamburg och Medenberg i	Småland, är båda idealister med vilja och förmåga att hjälpa de	eländiga och över huvud taget ordna allt till det bästa.	Smaragdbruden är en roman, där intrigen anknyter till den sam­	tida sensationsromanen, medan de politiska, ekonomiska och socia­	la inslagen förbinder romanen med de stora samtidsfrågor, som	Almqvist med allt starkare emfas tar upp i sina samtida tidningsar­	tiklar.		 
	 
	 Tillkomst	 
	 Om tillkomsten av Smaragdbruden vet vi inte mycket. I bevarade	 brev nämner Almqvist bara få gånger romanen och först när den i	 stort sett är färdig. 8/10 1845 får Fridolf veta, att Smaragdbruden är	 ”färdig; fast jag tror ej fullt utkommen” och en månad senare skriver	 Almqvist från Köpenhamn till samme adressat (10/11 1845), att han	 ”i Norrköping och Jönköping afslutat några böcker (Smaragdbru­	 den och De Dödas Sagor)”. 12/1 1846 skriver han till Fridolf och	 berättar om det honorar han hittills fått för Smaragdbruden. Samti­	 digt förhandlade han med Hierta om fast anställning i Aftonbladet	 och med Hierta och Fridolf om hur hans ekonomi skulle kunna	 ordnas. I sin artikel ”Swerges utsigter” (JB 16/8 1845) nämner Alm­	 qvist visserligen inte Smaragdbruden men väl ”de ofantliga utländ­	 ska arven, det Lambertska och de Flonska, stigande till 40 à 50 mil­	 lioner vardera”.			 
	 
	 Mottagande	 
	 Norrköpingsförlaget Östlund och Berling, som satsade på svenska	 originalromaner, kom att ge ut två romaner av Almqvist, förutom	 Smaragdbruden också Syster och bror (1847). Förlaget annonserade	 
	 Smaragdbruden i Norrköpings Tidningar fyra gånger 13/8–29/10	 och i Aftonbladet tio gånger 19/8–4/11 1845.	 Smaragdbruden fick ett blandat mottagande. Den anmäldes 22	 november 1845 i Winter-bladet. Anmälaren går hårt åt romanen,	 som sägs bygga på barnsliga mystifikationer och som kallas idyll,	 men i stället för att leka med lamm leker med miljoner. Gedigna be­	 fängdheter saknas inte:	 
	 Sålunda mörda ett par hamnbusar, eller åtminstone ”vådliga per­	 soner”, hvarandra på Mose-backe vid en frukost, af den anled­	 ning att den ene påstår, att djefvulen tagit bort det nedgrafna skri­	 net, den andre att Gud gjort det. Denna disput blir så häftig, att	 den ene får gaffelen i ögat, den andre knifven i magen, och båda	 dö på lazarettet. – Läsare-scenerna och bordell-skolorne i Ham­	 burg äro otäcka i ordets otäckaste betydelse.	 (Winter-bladet 22/11 1845)	 
	 Men anmälaren finner också stundom ”äkta, lätt qvickhet, såsom i	 Mannerskogs samtal med uppasserskan på Blå Porten”.	 Anmälan avslutas med en kritisk och spydig granskning av gram­	 matik- och ordboksförfattaren Almqvists språk och stil.	 Winter-bladets recension avtrycktes ordagrant i Dagligt Allehan­	 da 25/11 1845.	 Jönköpingsbladet 30/12 1845 innehåller en lång och entusiastisk	 recension av Smaragdbruden. Författare till den anonyma artikeln	 är Almqvist själv, som sin vana trogen ingripit för att förbättra mot­	 tagandet av sitt verk. Efter några inledande ord om satir och parodi	 gör Almqvist gällande, att Smaragdbruden egentligen är en parodi	 på Eugène Sues romaner Le juif errant och Les mystères de Paris	 och jämför det Rennepontska arvet hos Sue med det Lambertska	 som han själv behandlar. Han påpekar, att	 
	 det singuliera i händelserna gå[r] till samma överdrifter som i le	 Juif errant och les Mystères, blott med den skillnaden, att i den	 
	 godmodiga parodien alla de utomordentliga tilldragelserna hava	 en ytterst glättig, innerlig, hjärtlig och varm karaktär, i stället för	 att de hos Sue nästan alltid tillhöra det ohyggliga, gräsliga och	 avskyvärda slaget.	 (Journalistik I, s. 430)	 
	 Några dagar tidigare hade Almqvist med artikeln ”Dagligt Allehan­	 da och Winter-bladet” (JB 20/12 1845) angripit den sistnämnda tid­	 ningens redaktör J.P. Theorell för språklig oklarhet. Denne är ”en	 person, som ständigt ådagalagt den högsta pretention på språkrik­	 tighet, och därjämte i sina uppsatser som oftast gjort bockar i själva	 de linguistiska delar, där han som ivrigast och grundlösast gnatat	 på andra” (a.a., s. 427). Här har vi med all sannolikhet ett svar på	 den språkliga kritiken i Winter-bladet 22/11 och Dagligt Allehanda	 25/11 1845.	 I Stockholms Figaro stod 19/7 1846 en lovordande anmälan, som	 vittnar om god förtrogenhet med Almqvists författarskap, samtidigt	 som man hör ekon från Almqvists recension i Jönköpingsbladet.	 Recensenten konstaterar, att de flesta ”snillrika författare och för­	 fattarinnor hafva sin konstgenre, hvarutinnan de hålla sig”, men så	 icke Almqvist. Han kan obesvärat växla genre. Smaragdbruden är	 
	 den mest intagande blandning af en varm romantisk ton med	 frisk och glad humor af så fjäderlätt slag, att läsaren lyftes och	 bäres fram utan att sjelf se eller märka huru det går till.	 
	 Recensenten framhåller också som en egenhet för Almqvists dikt­	 konst att varje stycke	 
	 så fort det icke utgör en ren fantasibild, såsom Semiramis, Fer­	 nando [sic!] Bruno, Celiorama i de Dödas Sagor o. dyl., är så helt	 och hållet hemma i de jordiska förhållanden och lokalomgifning­	 ar, der det föregår, att man känner sig benägen tro Förf. i all sin	 lifstid hafva vistats och bott på det stället [...]. Aftrycket af verk­	 
	 ligheten går någon gång så långt i noggrannhet, att berättelsen	 kan brukas som geographisk itineraire för den stad eller landstäl­	 le, der händelserna ske. Icke blott ortbelägenheten i allmänhet,	 utan mindre egenheter, till och med enskildta hus finner man,	 när man uppsöker dem, återgifna med en daguerreotypisk san­	 ning; stundom ända till inredningar, dörrar och fönster, såsom	 Rec. i Smaragdbruden erfarit om Mosebacke och Catharinæ kyr­	 ka, med omgifvande kyrkogårdsmurar och hus.	 (Stockholms Figaro 19/7 1846)	 
	 I en samlingsrecension i Aftonbladet 19/12 1846 sätts Smaragdbru­	 den mycket högt. Synpunkterna påminner starkt om dem i Figaro­	 artikeln. Inte bara synpunkter utan också vissa ord, ja hela mening­	 ar är gemensamma. Man kan närmast betrakta AB-recensionen som	 ett sammandrag av Figaro-recensionen; de är sannolikt båda av	 samme författare. Det är mycket troligt, att det här är Almqvist, som	 bakom anonymitetens slöja försöker främja Smaragdbruden.	 I Morgonbladet 14/2 1851 står en anmälan av Törnrosens bok,	 imperialoktavupplagans tredje band. Mjöberg har i denna iakttagit	 en bister hänvisning till Smaragdbruden, ”det erkändt sämsta af	 herr A:s arbeten” (SS XXVIII, s. 3). Detta omdöme uppkallade sig­	 naturen – – g till ett genmäle , ”Reflexioner om Smaragdbruden och	 Almqvists skrifter i allmänhet” i samma tidning 21/3 1851, som är	 mer än positivt:	 
	 I insändarens tanke är Smaragdbruden en af de mest Almqvistis­	 ka produkter som utkommit, både till stil, innehåll och tendens,	 så att fördömmelsen af denna roman eller fantasispel, om den	 skall tagas på allvar, är en förkastelse af det Almqvistiska konst­	 närslifvet i sjelfva sin rot.	 
	 Den som träder in i de Almqvistska skrifternas panorama, säger in­	 sändaren vidare, vandrar	 
	 
	 som i en lustträgård, der doftande blommor och rika frukter	 bjudas öfverallt. Hela detta element af ætheriskt skämt och frisk­	 het, förenadt med outtröttlig nyhet, individualitet i målningen	 och djuphet i sammansättningen är, i insändarens tanke, ett	 steg framåt i det Almqvistska skrifsättet, ehuru det mången gång	 kommer så långt utom det vanliga och antagna att det skarpt	 stöter deremot. Det element hvarom ins. talat, träffas mer eller	 mindre öfverallt, äfven i de äldre romanerna och cyclerna; men	 framträdde först på ett ännu djerfvare sätt i Smaragdbruden.	 [...] Talar man om plananläggningen i Smaragdbruden, eller	 om utförandet och stilen deruti: den förra är systematisk och i	 hög grad konseqvent, den sednare utmärkt behaglig, lätt och	 intagande.	 
	 Detta sena inlägg bör onekligen ha glatt Almqvist, som frånsett sin	 egen recension, inte hade sett alltför många lovorda Smaragdbru­	 den. Dock skall tilläggas att romanen var representerad i ett antal av	 de samtida lånebiblioteken.			 
	 
	 Forskning	 
	 Företrädarna för den tidiga Almqvistforskningen har – i den mån de	 över huvud taget nämnt romanen – inte haft mycket till övers för	 Smaragdbruden. Ahnfelt (1869) framhåller, att Smaragdbruden lik­	 som Gabrièle Mimanso är ”af temligen underhaltigt värde” och ser	 dem som ”besynnerliga kompositioner öfver omätliga penninge­	 summor, intrasslade arfsfrågor, ändlösa intriger, bedrägerier [...]”	 (a.a., s. 23f.). Lysander omnämner Smaragdbruden konstlöst som ett	 av Almqvists ”sämsta arbeten” (a.a., s. 336). Bergholm (1902) påpe­	 kar bekymrad, att i romanen ”denne fantasins och idéernas store	 målsman uttalar en så fullständig tro på penningens allmakt” (a.a.,	 s. 171). Något mer intresse ägnar Werin (1923) åt romanen, där han	 noterar att dess stoffkälla är historien om de Lambertska miljoner­	 na; han påpekar också, att Almqvists lustspel Silkesharen på Haga­	 
	 lund och Purpurgrefven visar samma dröm om en förening av stor­	 kapitalism och filantropi (a.a., s. 52).	 Den första grundligare undersökningen av Smaragdbruden sva­	 rar Alf Kjellén (1937, 1950) för med ett par avsnitt, där han grans­	 kar Almqvists ekonomiska och sociala situation åren kring 1840	 och kopplar samman romanens ekonomiska syn med Hvad är Pen­	 ningen? och vissa av Almqvists tidningsartiklar från 1840-talet. Han	 talar också om ”Guldets romantik” och hänvisar liksom Werin här	 till samtida författare som Balzac och Eugène Sue.	 Karin Westman Berg (1962) visar, att Almqvist med Smaragd­	 bruden ger kyrkan en förstucken kritik, därför att den försummar	 flickornas utbildning (a.a., s. 127f). Hon understryker också, att	 Almqvist i denna roman tecknar ”ett realistiskt porträtt av en prosti­	 tuerad i samband med vit slavhandel” (a.a., s. 342). Kurt Aspelin	 (1966) gör en intressant jämförelse mellan ett utkast i fragment,	 ”Arfvingarne”, och Smaragdbruden. I sin studie över Almqvists ro­	 mankonst (1975) behandlar Bertil Romberg berättartekniken i	 Smaragdbruden och berör vissa stoffliga förebilder.	 I sin undersökning av Almqvist och bokmarknaden kan Johan	 Svedjedal (1987) beräkna det honorar författaren fick för Smaragd­	 bruden. Svedjedal framhåller också hur Almqvist i denna roman tar	 parti för de prostituerade, ett politiskt laddat motiv, och även fångar	 upp aktuella frågor som den Lambertska arvstvisten.			 
	 
	 Noter	 
	 Om Almqvists vistelse i Danmark se Bertil Romberg, ”Om Almqvist,	 Schack och skandinavismen” i Svensk litteraturtidskrift 1965, s. 100–123.	 Henry Olsson, Törnrosens diktare. Den rike och den fattige, Stockholm	 1966, s. 184.	 Kurt Aspelin, Inledning till Källans Dame. Utkast och fragment, Stock­	 holm 1966, s. 51f.	 Olof Högberg, Lambertska milliarden. Det Lambertska arvets historia ge­	 nom 250 år efter ”rika morbrors” födelse, Stockholm 1916.	 Alf Kjellén, Sociala idéer och motiv hos svenska författare under 1830­	 och 1840-talen, D. 2, Stockholm 1950, s. 78–84.	 
	 Algot Werin, C.J.L. Almquist. Realisten och liberalen, Stockholm 1923,	 s. 52; Henry Olsson, a.a., s. 184.	 Johan Svedjedal, Almqvist – berättaren på bokmarknaden. Berättartek­	 niska och litteratursociologiska studier i C.J.L. Almqvists prosafiktion kring	 1840, Uppsala 1987 (Skrifter utgivna av Avdelningen för litteratursociologi vid	 Litteraturvetenskapliga institutionen i Uppsala, 21), ss. 232–235 och 288 ff.	 Johan Svedjedal, a.a., s. 352.	 Alf Kjellén, a.a., s. 82.	 Journalistik I, s. 419.	 Karin Westman Berg, Studier i C.J.L. Almqvists kvinnouppfattning, Göte­	 borg 1962 (Kvinnohistoriskt arkiv 3), s. 335; Johan Svedjedal, a.a., s. 300.	 Journalistik I, s. 416.	 Ingrid Grevesmühl, ”Vägen från författare till läsare under 1800-talet.	 Ett studium av distribution och marknadsföring av Almqvists romaner: Sma­	 ragdbruden, Syster och Bror och Herrarne på Ekolsund”, otryckt D1-uppsats i	 Svenska VT 1980, Litteraturvetenskapliga institutionen, Uppsala universitet,	 s. 10–18. – Dessutom annonserades sporadiskt i Göteborg, Malmö, Växjö, Öre­	 bro, Västerås och Kalmar.	 Johan Svedjedal, a.a., s. 40 och 370f. Enligt Svedjedal, som undersökt	 beståndet i 21 svenska lånebibliotek 1835–1851, fanns romanen efter 1845 i	 fem av sju lånebibliotek.			 
	 
	 
	 Litteratur omnämnd i noter och forskningsöversikt	 
	 1920 påbörjades en vetenskaplig, till fullständighet syftande utgåva Samlade	 skrifter. Första fullständiga upplagan, med inledningar, varianter och anmärk­	 ningar. Under redaktion av Fredrik Böök utgiven av Olle Holmberg, Josua Mjö­	 berg, Emil Olsson och Algot Werin. Utgåvan avslutades 1938, sedan 21 band av	 planerade 32 utkommit. Ett urval Brev 1803–1866 (1968) har utgivits av Bertil	 Romberg, som också utgivit ett urval tidningsartiklar i två volymer Journalistik	 I–II (1989).	 1993 påbörjades en textkritisk utgåva, Samlade Verk, som beräknas skola	 omfatta 51 volymer. Bertil Romberg är huvudredaktör för editionen, Lars Bur­	 man och Johan Svedjedal biträdande huvudredaktörer. Se härom Bertil Rom­	 berg och Johan Svedjedal, ”Carl Jonas Love Almqvists Samlade Verk. Planer	 och principer”, i Samlaren 114 (1993; tr. 1994), s. 15–26.	 Editionen publiceras också på Internet: http://svenska.gu.se/vittsam/	 almqvist.html	 
	 
	 
	 Otryckt material:	 Uppsala UB: Brev från C.J.L. Almqvist till brodern Fridolf 8/10, 10/11 1845	 och 12/1 1846 (X 251 k:13)	 Uppsala universitet, Litteraturvetenskapliga institutionen: Grevesmühl, Ingrid,	 ”Vägen från författare till läsare under 1800-talet. Ett studium av distri­	 bution och marknadsföring av Almqvists romaner: Smaragdbruden, Sys­	 ter och Bror och Herrarne på Ekolsund”, otryckt D1-uppsats i Svenska	 VT 1980, Litt.vet. inst. Uppsala	 
	 
	 
	 Tryckt material:	 [anon.], ”Litteratur”, rec. av Törnrosens bok, imperialoktavuppl. III, Morgon­	 bladet 14/2 1851	 [anon.], ”Litterärt”, rec. av Smaragdbruden, Stockholms Figaro nr 29, 19/7	 1846	 [anon.], ”Original-Bibliothek i den Sköna Litteraturen [...] 1845–46”, Afton­	 bladet 19/12 1846. Samlingsrecension	 [anon], ”Smaragd-bruden”, rec., Winter-bladet 22/11 1845. Omtryckt i Dagligt	 Allehanda 25/11 1845	 [– – g], ”Reflexioner om Smaragdbruden och Almqvists skrifter i allmänhet”,	 Morgonbladet 21/3 1851	 Ahnfelt, Arvid, C.J.L. Almqvist, hans lif och verksamhet, Stockholm 1876	 Almqvist, Carl Jonas Love, Brev 1803–1866. Ett urval med inledning och kom­	 mentarer av Bertil Romberg, Stockholm 1968	 – , ”Dagligt Allehanda och Winter-bladet”, Jönköpingsbladet 20/12 1845	 – , Journalistik. Urval, inledning och kommentarer av Bertil Romberg. I–II,	 Hedemora 1989	 – , ”Konungens beslut om den lika arfsrätten”, Jönköpingsbladet 20/5 1845	 – , ”Litteratur”, rec. av Smaragdbruden, Jönköpingsbladet 30/12 1845	 – , ”När någonting inom publiken existerar, som man af vissa grunder med	 skäl skulle kunna kalla en ordentlig lögnfabrik”, Aftonbladet 26/7 1848	 – , ”Swerges utsigter”, Jönköpingsbladet 16/8 1845	 – , ”Tolf punkter om svenska adeln”, Aftonbladet 15/3, 20/3 1851	 – , ”Ärftligt och representatift adelskap ånyo formligt, men icke med särdeles	 framgång försvaradt af Tiden”, Aftonbladet 11/3 1851	 – , ”Wår tids sju underkrafter”, Jönköpingsbladet 2/9 1845	 Aspelin, Kurt, Inledning till C.J.L. Almqvist, Källans Dame. Utkast och frag­	 ment, Stockholm 1966	 Bergholm, A.H., Studier öfver C.J.L. Almqvist, Helsingfors 1902	 Högberg, Olof, Lambertska milliarden. Det Lambertska arvets historia genom	 250 år efter ”rika morbrors” födelse, Stockholm 1916	 Kjellén, Alf, Sociala idéer och motiv hos svenska författare under 1830- och	 1840-talen, D. 1: Till omkring 1844, Stockholm 1937; D. 2: (1844–1848)	 Från patriarkalism till marxism, Stockholm 1950	 
	 Lysander, Albert Th., C.J.L. Almqvist: karakters- och lefnadsteckning, Stock­	 holm 1878	 Olsson, Henry, Törnrosens diktare. Den rike och den fattige, Stockholm 1966	 Romberg, Bertil, Carl Jonas Love Almqvist. Liv och verk, Stockholm 1993	 – , ”Om Almqvists romankonst II. Från Amalia Hillner till Herrarne på Ekol­	 sund”, Vetenskapssocieteten i Lund. Årsbok 1975, s. 28–66	 – , ”Om Almqvist, Schack och skandinavismen”, Svensk litteraturtidskrift	 1965, s. 100–123	 Svedjedal, Johan, Almqvist – berättaren på bokmarknaden. Berättartekniska	 och litteratursociologiska studier i C.J.L. Almqvists prosafiktion kring	 1840, Uppsala 1987 (Skrifter utgivna av Avdelningen för litteratursocio­	 logi vid Litteraturvetenskapliga institutionen i Uppsala, 21)	 Werin, Algot, C.J.L. Almquist. Realisten och liberalen, Stockholm 1923	 Westman Berg, Karin, Studier i C.J.L. Almqvists kvinnouppfattning, Göteborg	 1962 (Kvinnohistoriskt arkiv 3)	 
	 
	 
	 
	 
	 
 
									Smaragdbruden.								 
	 
	 
	 
	 SMARAGD-BRUDEN.	 
	 
	 FÖLJDERNA	 
	 
	 AF ETT RIKT NORDISKT ARF.	 
	 
	 
	 
	 
	 
	 
	 AF	 
	 
	 FÖRFATTAREN TILL TÖRNROSENS BOK.	 
	 
	 
	 
	 
	 
	 
	 
	 NORRKÖPING.	 TRYCKT HOS ÖSTLUND & BERLING, 1845.	 
	 
	 
	 
	 
	 
			 
	 
	 
	 
	 
	 
	 
	 
	 SMARAGD-BRUDEN.	 
	 
	 FÖRSTA BOKEN.	 
	 
	 
	 
	 
	 
	 
 
 
 
 
 
	 
	 
	 
	 
	 
	 FÖRSTA KAPITLET.	 
	 Huru vänner kunna skiljas åt.	 
	 
	 
	 Du skall veta, jag tycker icke om att du	 förstör dig.	 
	 Två unga, lifliga och qvicka karlar kunna af ursäktliga orsaker lätt	 nog råka i tvist med hvarandra, i synnerhet om de hafva utseende.	 Urartar tvisten ända till gräl, ända till ... , så är det ganska illa. Men	 om personerna, utom att vara vackra, derjemte höra till de bättre	 uppfostrade, så veta de lägga sina ord, visst icke mindre bitande,	 men mera hyggligt. Följden häraf blir ofta likväl, att vreden, som	 skulle hafva kokat öfver och dunstat bort, om grälet tillåtit sig att	 antaga mera djerfva och högljudda former, i stället går baklänges in	 i hjertat, in i sjelfva själen. Den anmärkningen saknar således icke	 grund, att de finare uppfostrade hata djupare, långvarigare och vär­	 re; men att grofva menniskor, efter att hafva gifvit hvarann de ohygg­	 ligaste ord, snart derofvanpå äro färdiga till vänskap och till att göra	 hvarann de största tjenster de förmå här i verlden. Sedan de väl fått	 säga åt någon sin gode vän och bekant: ”drag åt helvete!” känna de	 den största beredvillighet att ledsaga densamme om det vore till	 sjelfva himmelriket.	 Tvister ute i fria luften och på öppna platser äro dock af en be­	 tänkligare natur och företagas sällan gerna. De tvenne unga välkläd­	 da manspersoner, om hvilka vi tala, befunno sig på planen emellan	 Blå porten och Djurgårdstheatern i Stockholm. Den ene hade mörkt	 
	 hår; stora ögon, fulla af uttryck, hvilket ej alltid åtföljes; kinder med	 frisk färg; läppar som koraller; och ett par utmärkt jemna, hvita	 tandrader, behagligt framskymtande, måttligt och ej vid hvarje ord	 som han talade, men vid de häftigare och uttrycksfullare. Med allt	 detta på en gång apolloniskt och herakleiskt fördelaktiga, låg ett	 starkt skimmer af oförklarlig sorgsenhet utbredd öfver hela hans	 ansigte; och då detta drag af mystisk melankoli hade mycket mera	 tycke af ljufhet, än af bitterhet, ängslan eller illska, så kunde det ej	 förklaras af den pågående tvisten. Den andre herrn var mera kort	 och undersättsig, af ett ljusare hårslag och på det hela af ett mera	 slipadt utseende. Likväl kunde också han vänner emellan kallas en	 vacker karl, och man gjorde honom orätt om man ansåg hans lockar	 stöta i rödt.	 Tvistens egentliga föremål känna vi icke; ej heller dess ”primitiva	 början.” Det var vår: årets skönaste genius hade med vårdslöst och	 leende behag kastat sin sköna slöja öfver sin utmärkta vän och	 gunstling, Stockholm: ett spädt ljusgrönt gräs hade beklädt Djur­	 gårdsslätterna med en fin, angenäm, sammetsartad matta. Hvem kan	 gräla en sådan årstid och på en sådan plats? Likväl gifvas omständig­	 heter i lifvet, då det låter sig göra.	 ”Som jag säger dig, Gustaf Carl! i morgon före half nio måste jag	 hafva mina penningar. Detta är mitt sista ord; jag kan icke hjelpa	 det.”	 ”Du vet likväl – du mins likväl” – – genmälte den mörklagdare	 herrn. Men han återhöll sin hetta. Blott ett ännu varmare och klara­	 re sken spred sig öfver hans ögonglober och utvidgade pupillerna till	 den grad, att de syntes på väg att sprängas, så blåhvita de än fortforo	 att vara. Han tillade ingenting, men vände sig till hälften bort, med	 ett uttryck fullt af ovilja.	 Härvid kom han att kasta sina ögon upp emot de höga bergen	 bakom theatern, och Byströms Villa, i sin fantastiska skepnad och	 med sitt egna torn, föll honom i blicken. Genast intagen, upprymd,	 till hälften försonad, hvilade han vid denna åsyn och lugnades märk­	 bart.	 
	 ”Du är en narr, en fullkomlig narr, Gustaf Carl!” återtog den and­	 re. ”På dina drömlika förslager och tomma tankar har du förstört	 icke blott din själs kraft, din bästa verksamhet, utan äfven din lilla	 återstod af förmögenhet.”	 Mina tomma tankar? mina drömlika förslager? Det var en tid, då	 du delade dem, Lars August?	 ”Det har icke burit sig,” svarade den andre kärft. ”Med få ord	 sagdt – här lönar ej mödan, att tvista längre om – – Gud skall veta	 huru mycket jag högaktar det. Saker, som icke löna sig, får man	 emellertid lemna i sitt värde; jag kan icke hjelpa det.”	 Du vet, inföll den andre, att de trehundra riksdaler banko, hvar­	 om du talar, har jag icke användt hvarken på mina förslager, eller på	 minsta sätt för min egen person. Den stackars enkan med sina fyra	 små barn –	 ”O min store Gud!” afbröt den ljushårigare; ”aldrig annat än det­	 ta? Vill icke också jag enkor väl, och små barn ännu bättre? Men du,	 min kära Gustaf Carl, hvad gör du? Jo, du skänker bort åt andra hvad	 du sjelf icke rår om. Är sådant rätt handladt?” – Herr Rengel (ty han	 hette verkligen så i tillnamn) skar härvid synbart tänderna på ett	 smidigt och besynnerligt sätt, som, utan att tydligen tillkännagifva	 ilska, lät likasom tuggade och krossade han sjelfva de stafvelser han	 uttalade. Hans framställning fick härigenom någonting eftertryckligt	 och signifikativt, som påminte om professor Cederschjöld, ehuru	 hans ansigte derunder saknade denne vördnadsvärde mans anmärk­	 ningsvärda godhet.	 Lars August! sade den andre med en ton af förtviflan och förebrå­	 else tillsammans, när du lånade mig denna summa, yttrade du ingen	 nödvändighet, att så hastigt återbekomma den.	 ”Yttrade jag ej? det är sant. Det kan vara ganska sant. Men i alla	 fall. Du skall veta, jag tycker icke om, att du förstör dig. Jag kallar	 detta att förstöra sig, då man ger bort hvad man sjelf icke eger. För	 öfrigt är icke denna enka och dessa fyra små barnungar de enda, du	 understödjer, eller rättare, vill understödja. Dina tankar sträcka sig	 öfver hela Stockholm, dina fantasmagoriska planer omfatta hela	 
	 Sverige, ditt hjerta skulle en dag omfamna hela Europa, om det hade	 armar dertill. Jag gillar detta i högsta grad. Jag är förtjust deraf. Jag	 menar: om du hade medel bara.”	 Men på de tider, då jag för egen del saknar medel, är det då ondt	 uti, att jag söker förmå mina vänner att låna en skärf åt ädla och	 vackra värf? Om jag, såsom du ofta sagt, besitter någon liten vältalig­	 het, kan jag bättre använda den, än att verka på menniskor för	 menniskor? Gode Lars August, gif mig en månads anstånd!	 ”Omöjligt. Hvad skulle också denna månad tjena till? Funne du	 under denna tid penningar, så upptäckte du med detsamma säkert	 någonting ”förträffligt” att använda dem på. Men mig gaf du dem ej;	 ty jag tillhör icke det förträffligas kategori.”	 Jo, du tillhör den! utbrast gäldenären med en enthusiasm, som	 kom honom att till hälften öppna sina armar emot sin fordringsega­	 re. Lars August! du tillhör helt och hållet det förträffligas, det ädlas	 kategori: låt blott ditt hjerta tala –	 ”Och mitt förnuft tiga. Jag kan alldeles tro det. Vi hafva varit stu­	 dentkamrater, och du känner således om icke jag vet att skatta poesi,	 fantasi, menniskokärlek, enkor, barn och alla möjliga ogifta. Men	 allting har en gräns. Ty det måste hafva en gräns. Jag skall i morgon	 betala de hästar jag köpt. Jag vill icke svika mitt gifna löfte till ho­	 nom, som jag köpt dem af. Jag är icke af det slaget.”	 Du har således köpt ett par nya hästar, min bror? Jag viste icke	 det: voro ej dina bruna schäckar goda nog?	 ”Jag handlade häromdagen en ny vagn för alldeles utmärkt godt	 pris, ja, jag kan säga ram. Händelsen gjorde, att en person behöfde	 sälja sin kalesch. Arbetet var superbt: gjordt i Norrköping. Du vet, att	 jag är svag för goda priser; och jag har verkligen skäl uti att vara det.	 Helst i dessa tider. Jag köpte således denna Norrköpings-landau,	 som var splitter ny. Ty jag har, sanningen att säga, ett öga för vagnar,	 och jag kan bedöma hvad jag ser. Jag fick ett af de charmantaste	 åkdon för halfva värdet. Du skall följa med mig ut en dag, Gustaf	 Carl! jag bjuder dig, när det blir torrt: vi åka till Järfva; jag skall	 endera dagen ut till Agnesberg, som jag torde handla. Du finner såle­	 
	 des, att jag icke kunde låta en sådan pris gå mig ur händerna, och jag	 köpte vagnen. Men mina andra hästar passa ej för detta åkdon. Jag	 har, sanningen att säga, öga för sådant; och jag vet hvad som går an	 och icke går an i seldon. Jag såg mig om efter ett par nya hästar, till	 färg, ställning, gång och karakter utomordentligt öfverensstämman­	 de med min Norrköpingsvagn. Du skall blifva förtjust af dessa djur!	 Jag vet, att du älskar, att du åtminstone kan älska hästar, Gustaf Carl!	 Du skall aldrig hafva sett några, som mera moraliskt gå under töm­	 men.”	 Jag har alltid älskat ett så skönt djur, som hästen, sade den andre,	 och undertryckte en suck. Men, för att återkomma till vår sak, så	 förmodar jag, att då du köpte dessa nya springare och följaktligen	 sålde dina bruna schäckar, som också voro utmärkt förträffliga i sitt	 slag, du fick penningar nog för de sednare, att dermed betala de	 förre. Jag vet, att du är den klokaste, den ypperste handelsman.	 ”Hvarföre skulle jag sälja mina bruna schäckar?”	 Jag trodde det – efter –	 ”Hvarföre skulle jag sälja mina bruna schäckar, om jag får fråga?	 För att de äro onödiga, och jag ej skulle hafva råd att hålla tu par	 vagnshästar i Stockholm, och en eller två ridhästar derutöfver, kan­	 tänka? Men, att låna bort penningar, för att aldrig återfå dem – se,	 dertill skulle jag hafva råd. Vacker moral!”	 Vid dessa ord vände sig den andre åt sidan, med en känsla så	 bitter, att den ej låter sig beskrifvas. Han tryckte ned sin hatt i pan­	 nan, och sade kort och kallt: ”du skall hafva dina penningar, skall	 jag ock taga dem i sjelfva helvetet, eller – än värre! – hos procenta­	 re.”	 ”Procentare? hm. Med dem torde du i alla fall ej vara så aldeles	 obekant. Litet mera eller litet mindre gör då ingenting. Jag får alltså	 anse det för sagdt? I morgon – men före klockan half nio, min bästa	 du, det får jag säga dig. Trehundra riksdaler är i alla fall en småsak	 att anskaffa. Rentan frågar jag icke efter; så mycket du vet.”	 I morgon bittida klockan åtta skall du vara nöjd: är det nog? Adjö!	 ”Förträffligt! Låt oss nu vara gamla vänner som alltid.” Herr	 
	 Rengel sträckte ut sin hand, för att taga ett varmt och vänskapsfullt	 afsked. Den andre räckte honom väl också sin, men mekaniskt: fing­	 rarne kändes kalla, orörliga, hårda. Huru mycket än Rengel försökte	 att krama och trycka sin väns hand, gaf denna icke genom ringaste	 rörelse eller återtryckning tillkänna något motsvarande. De skildes	 utan ett ord; knappt med en half nick. Rengel tog vägen till höger,	 för att vid Casino vika af ned till båtarne, ro öfver till Holmen och så	 gå till Norr, der han bodde. Den olycklige gäldenären fortfor med	 sakta steg på Djurgårdsplanen, drog sig småningom åt venster, till	 vägen utmed Djurgårdsviken, och kom till Framnäs.	 
	 
	 
	 
	 
			 
	 
	 
	 
	 
	 ANDRA KAPITLET.	 
	 En behaglig dröm.	 
	 
	 
	 Beklagligtvis kom hon icke så nära,	 som vår vandrare hade föreställt sig	 och hoppats.	 
	 Vi hafva sett, att herr Gustaf Carl Mannerskog – ty hvarföre skulle vi	 ej låta läsaren veta hela hans namn? – stilla och sorgbundet vandra­	 de på den sköna vägen utmed Djurgårdsviken. Han stannade väl	 några ögonblick först framför Fjällstugan och sedan vid Framnäs,	 kastande sina ögon än till venster öfver vattnet, än till höger uppåt	 bergen, bekransade med de intagande boningar, som vittna om stats­	 rådet Due. Men han gick snart längre.	 Anblicken öppnade sig, Djurgårdsviken visade sina begge strän­	 der, och den tjugutvåårige svärmiske mannen kunde ej undvika, att,	 oaktadt sin smärta, hänryckas af hvad han såg. På en liten udde, som	 stranden här gör, var en plats nära vägen anordnad för vandrare,	 som i fullkomlig stillhet ville njuta en af de angenämaste utsigter,	 verlden har.	 Ynglingen nedsatte sig på en grön spjälsoffa. Han såg sig alldeles	 ensam. Hans blick drog sig tillbaka från den omgifvande, herrliga	 trakten, och han lutade sin panna mot handen. ”Bittra lott, att vara	 fattig, när man har ett rikt hjerta!”	 ”Jag kan icke, och jag vill icke förebrå min fordne vän”, utbrast	 han: ”hvar och en sköter sitt. Huru underligt, min Gud? Är det fråga	 
	 om ett galaspektakel, då saknar ett fruntimmer ej penningar till en	 hvit sidensargeklädning, som hon icke vidare alls behöfver. Är det	 fråga om hästar och vagn, utan allt gagn: är det fråga om en middag	 på Blå porten, der borden skola digna under rätterna, och gästerna	 under dryckerna: då har man tillgångar. För menskligheten, för det	 goda, för sanningens utveckling, för ”ideer” eger man intet.”	 ”O min mor! detta är hvad jag har qvar efter dig.” – Han drog en	 dyrbar ring af sitt finger, besåg infattningen och diamanterna. Äfven	 tog han upp sitt emaljerade guldur, på hvars baksida syntes en liten	 täck tafla, med späda lamm och en herdegosse, efter gamla dagars	 smak. Detta ur hade varit hans mors; han påminte sig huru ofta han	 som barn stått vid hennes knän, och hon hade stillat hans tårar ge­	 nom att låta honom spegla sitt lilla ansigte i denna emalj. Han kunde	 ej undvika, att föra dessa kostbarheter till sina läppar. Han kysste	 dem sakta, vördnadsfullt, nästan religiöst; och en tår nedföll på hår­	 slingan, som utgjorde urkedjan.	 ”Jag skall sälja allt detta!” sade han. ”Det skall väl stiga till tre­	 hundra riksdaler? jag hoppas det. Skulle jag blott låna härpå, och	 utsätta dessa saker till pant, så kan jag icke inbringa den summan.	 Att mina tillgånger åt alla håll i detta ögonblick skola vara så uttöm­	 da! Jag känner ingen vidare, som skulle försträcka mig något; ty de	 veta hvarpå jag använder penningar. Jag gör ständigt affärer, som	 ingen renta afkasta. Ändock! de små stackarne skola ej sakna bröd,	 kläder och uppfostran under dessa månader; och sedan – så få vi se.”	 Hans ögon förtyngdes. Var det till sömn? till dröm? eller till hvad?	 Han tyckte sig skåda upp och hvila sina blickar på den vattrade blåa	 shawl, som Djurgårdsviken bredde för hans fötter. Men dessa dagars	 många utståndna besvärligheter, jemte det sista bittra lidandet, kom­	 mo pulsarne att sakta domna i hans hufvud. Han tyckte sig vända	 sina ögon mot skyarne.	 Underbara bild i molnen!	 En gestalt nedflöt ur azuren, nalkades jorden och kom på vågorna	 allt närmare.	 ”Min mor? det är min döda mor!” hviskade hjertat till själen.	 
	 Likväl greps han ej af någon fasa och häpnad. Den kommande	 qvinnans anblick var öfverjordiskt mild, skön som det första man	 varseblir i lifvet, vördnadsbjudande som en moders. Han ville knä­	 böja; men satt dock orörligt stilla.	 Hon nalkades sin son med ett ögonkast, en nick af ljuft bifall. Ett	 af hennes finger rörde de små dyrbarheter efter henne, som han	 ämnade sälja till de nödlidandes värn, och dem han ännu höll i sin	 hand. Vid den öfverjordiska fantomens vidrörande förvandlades uret	 och ringen till rosor, till en blomsterkrans af tusenskönor, och guldet	 försvann ur hans händer. Derefter strök gestalten med ett annat af	 sina finger lockarne ur sin sons panna och ritade ett hemlighetsfullt	 tecken på hans högra tinning. I ögonblicket förlorade han medve­	 tandet helt och hållet och såg ingenting mer. Bilden, hela taflan var	 försvunnen . . . . . . . . . . . . . . . . . . . . . . . . . . . . . . . . . . . . . . . . . . . . .	 . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 
	 Med obeskriflig angenämhet uppreste han efter en lång stund	 ånyo sitt hufvud, såg sig om och steg upp. Hjertat slog så lätt, att det	 var som fans ingen sorg till mera. Med klaraste minne blickade han	 omkring sig, sökte sin mors älskade bild, men kunde ej finna den.	 Dagern öfver Djurgårdsviken tillkännagaf, att man nalkades till	 afton. Han beslöt, att icke dröja längre.	 Han gick med raska och glada steg hemåt. ”Min mor gillar mitt	 beslut!” sade han: ”jag skall till ett litet understöd för olyckliga men­	 niskor afhända mig det käraste jag eger i verlden. Jag har ändock	 evigt qvar det jag aldrig kan förlora, min mors minne; fast jag bort­	 lemnar hennes souvenir. Låt gå!”	 Han kom på hemvägen ånyo förbi Framnäs, och närmade sig	 Djurgårdsslätten. ”Det är obeskrifligen litet folk ute i afton, på en så	 skön dag; hvad tänka alla menniskor på?” sade han grubblande för	 sig sjelf.	 Liksom för att straffa honom, kom ändå nu en person gåendes.	 Det var ett ensamt fruntimmer. Hon syntes närma sig ifrån sjelfva	 slätten och stiga in på den väg, der Mannerskog redan gick; han	 kunde således hoppas att få nära betrakta henne, då hon skulle	 
	 komma honom förbi.	 Hennes gång var utsökt intagande. Utseendet – så mycket afstån­	 det ännu tillät anmärka – tillkännagaf ett ungt fruntimmer af högre	 stånd. Klädseln var icke fullkomligen efter Stockholms sätt; men	 snarare deröfver, än under. Segelfarten på utlandets hamnar var	 nyss öppnad; det är vanligt, att hvarje vår något nytt mode anländer	 till hufvudstaden. Det kunde således icke innefatta någon besynner­	 lighet, att se den sköna vandrerskan bära en hatt af utländsk form,	 en mantille, eller kanske rättare kortkappa, af mera vald smak än	 man förr sett i Stockholm, och en parasolett med markiser, af det	 skönaste gröna siden, som .... men vi förstå icke den saken.	 ”Huru kan likväl en förnäm dame gå utan betjent? Eller om hon	 ej är så förnäm, huru kan hon dock, öfverhufvud, gå ensam?”	 Beklagligtvis kom hon icke så nära, som vår vandrare hade före­	 ställt sig och hoppats. Hon gick väl på den väg, som också han be­	 trädde, och hvilken bar utmed sidan af Djurgårdsviken. Men innan	 hon hunnit så långt, som till honom sjelf, vek hon af på en af dessa	 små sidostigar, som föra upp till Djurgårds-alperna, der Burmans	 s. k. ”Fåfänga,” numera Fredholms, thronar högst. Utan att på något	 sätt springa, voro dock hennes steg mycket för snabba för honom,	 som önskade motsattsen, och som var alldeles för blygsam att våga	 eller ens vilja följa henne. Han såg henne försvinna i en af alleerna,	 som bar dit uppåt, höger om Säves nya hus med den palatsmessiga	 trappan.	 Men hastigt kom en liten alldeles snöhvit hund springandes och	 tog vägen genast efter det obekanta fruntimret. Vår unge aftonvand­	 rare, som utgör hufvudmannen i vår berättelse, och hvars sällsamma	 öden vi – af en orsak, hvilken i det efterföljande skall blifva klar –	 fått oss oundvikligen förelagdt att skildra, hade redan med sina goda	 ögon upptäckt, att den lilla vindsnabba hunden kom ifrån värdshu­	 set Blå porten. Detta skulle ej otydligt utmärka, att det obekanta	 fruntimret sjelf derifrån riktat sin gång.	 ”Men huru är det tänkbart, att en person af hennes utmärkta ut­	 seende, och ensam, kunnat göra besök på ett värdshus? på sjelfva	 
	 Blå porten? Det är omöjligt.”	 ”Men hvem säger” – fortfor han i sina tankar – ”att hon verkligen	 är ensam, fast hon nu syntes så? Kunde hon icke hafva sitt sällskap	 .... sin mor, sin far, sina systrar, sina bröder, sina allt i verlden ....	 uppe i alleerna, i de täcka alpvägarne bakom Byströms, Fredholms	 och Davidsons? Det fins ingen omöjlighet i det antagandet, att hen­	 nes vänner gått förut, och att hon nu skyndade efter med de mest	 etheriska steg?”	 En sak föll herr Mannerskog in.	 ”Jag går till Blå porten! Det gör jag. Der får jag underrättelser.	 Hända hvad som hända vill, så äter jag der något till aftonen; ty jag	 kan slutligen behöfva det.”	 
	 
	 
	 
	 
			 
	 
	 
	 
	 
	 TREDJE KAPITLET.	 
	 Biljetten i Spegeln.	 
	 
	 
	 Du förstår – var det Tyskar?	 
	 
	 Fullkomligen återställd till det praktiska lifvet, vände herr Gustaf	 Carl sina steg till en af Stockholms ryktbaraste orter, Klingbergs:	 verldskunnigt för allt, men framförallt för aborrar. Likväl må ingen	 nu vänta en tafla af ”Blå porten.” Vår yngling här kunde visserligen	 vid sina tillfällen hysa den önskan att äta sig mätt; och det, såsom	 ogift karl, på värdshus. Men han använde aldrig penningar och tid	 på gommens läckerheter. Han var till och med en förklarad ovän af	 Restaurationer, i anseende till allt hvad der slamrades, röktes, spot­	 tades och förstördes. Dock var Blå porten något helt annat än en	 simpel restauration.	 När han kom in i farstun till Klingbergs, gick han genast åt vens­	 ter, den bekanta trappan uppföre till öfre våningen. Härute på den	 ryktbara balkongen eller balustraden träffade han genast flickan,	 som regerade öfver den stora salen jemte smårummen i de högre	 hemvisterna; och han tillsade henne om kammaren till venster. Ef­	 ter ett nätt och fryntligt: ”jaha, den är ledig!” från Lovises mun, steg	 han ditin och nämde om några obetydligheter i köttväg, som han	 hade i sinnet att äta.	 När Lovise var på väg att gå ut för att anskaffa det begärda, ropa­	 de han henne tillbaka med den anmärkningen: ”kors hvad här är	 tomt i dag på Klingbergs?”	 
	 Är det tomt, tycker herrn?	 ”När jag kom, såg jag åtminstone ingen menniska, mer än mig	 sjelf.”	 Såg herrn sig sjelf? det kan jag aldrig tro. Det sitter ingen spegel	 där nere just, så mycket jag vet.	 ”Du är ganska munter i afton, Lovise; och det har jag intet emot.	 Men allvarsamt taladt, har du ål?”	 Inlagd ål? Herrn begärde ju nyss kroketter med spritärter?	 ”Men jag älskar att begynna med ål. Färsk, god ål, notabene. Bra	 med dill, mycket dill och riktigt fin ättika.”	 Nå, än se’n?	 ”Ingenting vidare.”	 Ingenting alls. Det var snällt.	 ”Hörpå? har här varit mycket folk förut i dag?”	 Mycket, mycket folk förut i dag!	 ”Icke behöfver du vagga och nicka med hufvudet när du härmar	 mig. – Hvad? får jag se? Jag tror till och med, att här har varit folk	 helt nyligen, i sjelfva denna kammare?”	 I sjelfva denna kammare!	 ”Herrar och fruntimmer?”	 Herrar och fruntimmer!	 ”Har det varit många personer?”	 Många, många personer!	 ”Jaså. Nu kan det vara nog med elakheterna. Berätta mig helt	 kort och godt – var det besynnerliga menniskor?”	 Hahaha – jag skall icke säga.	 ”Utländska? Jag menar: var det utländningar? Du förstår – var det	 Tyskar?”	 Jag tror minsann nog, att det var Tyskar.	 ”Hvaraf inbillar du då dig det, Lovise? Var icke deribland ett	 fruntimmer, en ung dame, som gick så här – så der – charmant –	 riktigt utmärkt smakfullt. Och med grön sidenparasolett –”	 Och en liten tysk hund. Nej det var en spansk knäracka, förlåt	 mig, med knollrig lång snöhvit ull.	 
	 ”En knäracka? Det kan jag aldrig föreställa mig. Jag har sett hun­	 den springa så raskt, som en jagthund.”	 Ja, det var en liten galant rackare. Hvit som en snö på ett alabas­	 ter! Ett så litet nätt hufvud! Stora, stora klara ögon! Och långa öron,	 se’n! Såg herrn, att de släpade i marken, när han sprang? Känner	 herrn det fruntimret? Var hon tyska, hon? Verkligen?	 ”Det är alldeles densamma, det hör jag tydligt. Vet du, Lovise,	 hvarifrån de kommo, och hvilka de voro?”	 Det kan jag icke säga.	 ”Syntes de utgöra fremlingar?”	 De viste icke namn på en endaste mat, utan sade allting rasande	 som de begärde.	 ”Det är rätt. Nå än se’n?”	 Se’n så betalade de mycket bra.	 ”Det låter utländskt. Huru många voro de?”	 Huru många äro två personer?	 ”Två? Två! Så.”	 Ja, om två fruntimmer kunna kallas två.	 ”Aha, jaså. Var det blott tvenne damer? Jag tyckte du sade, att det	 var karlar och kavaljerer med.”	 Ja, hunden tror jag var en liten herre.	 ”Nå men – den andra damen, Lovise: var hon lika ung och vack­	 er, som – den andra?”	 Hahaha! Det var mor och dotter, kan jag tänka. Men sådant kan	 man aldrig se på folk. Helst när folk äter, så –	 ”Den ena damen syntes således mycket äldre än den andra?”	 Ja; åja, mycket. Hon var ock mindre vacker, den ena, och gick i	 brunt taft.	 ”Hon gaf dig drickspengar?”	 Det förstås.	 ”Den bruna var säkert förstyret, om också ej ordentligt mor. Kan­	 ske bara tant. Men – att ingen karl följde dem?”	 Ja, var det icke otäckt?	 ”Minsann. Besynnerligt var det i alla fall.”	 
	 Men jag skall säga för herrn, att deras vagn höll der nere på Djur­	 gårdsslätten, och i den suto herrar. En gammal herre såg jag precist:	 det är bestämdt. Den andra var yngre, men han var kanske bara en	 kammartjenare.	 ”Och den gamla herrn gick icke in på Blå porten?”	 Ach – när man har podager så grufligt som han, i hufvudet, i	 händerna, i magen och sedermera i alla lemmar!	 ”Min Gud, hvad säger du, Lovise? Hur kunde du märka det?”	 Det såg jag på hans friserade tupé, som ingen frisk person i Stock-	 holm brukar, det jag vet. Men jag skall säga för herrn, att det bars	 vin, konfekt och mat ut till hedersgubben i kaleschen. Så han bärga­	 de sig nog, der han satt; och han var säkert en friserad tysk herre.	 Men fruntimmerna stego in och gingo hitupp. Ty de skulle icke blott	 äta; det var snart gjordt och obetydligt: men de ville litet ajustera sig,	 spegla sig, ändra på sig, förstår herrn. De voro visst bjudna att sitta	 och se någonstans på Djurgården. Och mest alltsammans var det väl	 för det, att det unga fruntimret, som herrn är kär i –	 ”Som jag är kär uti? Hvad säger du?”	 Hon, ja; hon ville skrifva någonting, som hon icke kunde skrifva i	 vagnen, begriper jag.	 ”Skrifva? Har hon skrifvit? Skref hon här inne i kammaren? Har	 hon sutit här inne och skrifvit? – Men hvad du kan prata, Lovise?	 Tror du, att jag på det här sättet någonsin bekommer ål?”	 Åh vaserra tre.	 ”Håll – stanna litet! Icke kunde hon skrifva här i kammaren, der	 intet bläck fins, ingen penna gifs, och intet papper existerar?”	 Ja, hon satt just i den der fönstersmygen, som har sin utsigt åt	 slätten.	 ”Men min Gud! nu mins jag: hon åkte ju icke härifrån, utan hon	 gick. Jag såg tydligen, att hon gick. Hur kunde hon då vara i sällskap	 med en kalesch?”	 Hon skref, säger jag; hon strök ut, skref om, ref sönder och höll	 på så länge, att de andre foro ifrån henne upp till – ja, dit – stora	 vägen utåt Djurgården – jag vet icke hvart de skulle. Hon bad dem	 
	 väl fara förut, och hon gick efter sedan till fots, uppåt bergen, förstår	 jag; och mig gaf hon två riksdaler. Det är det enda jag fått i afton.	 ”Hm.”	 Men jag hade också en smula dugtigt besvär, att skaffa henne	 papper och allt det andra, som icke brukar stå inne här eljest; ty	 herrn har rätt i, att det fins intet bläck på borden. Vill herrn också	 skrifva? Till henne, kanske? Aha – bara äta litet ål först?	 ”Gå, Lovise. Du är en bjäbba. Glöm icke dill: mycket dill.”	 Och papper, mycket papper. Och pennor, grufligt med pennor.	 Och bläck, en half sjö: – – tralelala, lalelala – smågnolade flickan	 med lätt och klar röst på en bit ur polkan, under det hon hoppade ur	 rummet.	 Herr Gustaf Carl befann sig således ensam, och hade fått nog	 intressanta ämnen, att tänka på. Den okändas intagande gestalt stod	 lifligt för hans minne. Han steg fram till fönstret, der flickan sagt, att	 den obekanta sutit. Orolig, glad, tankfull steg han upp, satte sig i	 fönstersmygen, steg åter upp, och satte sig ånyo.	 Under stolen varseblef han ett sönderrifvet pappersblad.	 ”Ah!” utbrast han.	 ”Den lilla papperslappen är säkert en lemning efter henne,”	 tänkte han och tog upp den ifrån golfvet med förlåtlig nyfikenhet.	 ”Då hon har gifvit sig lof att lemna den efter sig, så har jag också lof	 att litet titta derpå,” sade han förstulet till sina vaknande tankar, som	 ville orda om det orätta uti att läsa andras dokumenter.	 ”Detta är för öfrigt intet bref, intet inlagdt papper, utan en sön­	 derrifven, efterlemnad, stackars fattig föraktad lapp. Låt gå!”	 Men det gick ej så lätt att låta saken gå; ty vid betraktande af	 papperet, kunde herr Gustaf Carl icke utgrunda hvad der stod.	 ”Hvad är det här för bokstäfver?” hviskade han till sig sjelf. Jag	 tycker dock, att de på sätt och vis likna vårt alfabet? Det var besyn­	 nerligt: hvad vill det här säga?	 ”Aha – nu märker jag. Det är ganska riktiga latinska skrifbokstäf­	 ver, sådana som alla christna menniskor bruka; men skrifna bak­	 länges. Det var märkvärdigt! Och ändå så vackert och väl formade?	 
	 Min okända måste vara lithograf och hafva vant sig att skrifva på	 sten, der också all stil skall göras baklänges, om det skall blifva rätt.	 Låt se – jo tyst!”	 Han gick med den lilla lappen till en spegel, som hängde på väg­	 gen. Framför den satte han det skrifna papperet; och nu blefvo bil­	 jettens ord ganska läsliga att skåda i glaset.	 
	 
	 
	 
	 
			 
	 
	 
	 
	 
	 FJERDE KAPITLET.	 
	 Skrinet.	 
	 
	 
	 Ynglingen grep sin hatt, sin käpp och	 sina svarta franska handskar.	 
	 
	 När vår riddare höll den sönderrifna papperslappen framför det	 reflekterande glaset, fick han deruti läsa följande ord: Admi­	 ralitets-Strasse N:o 7, Gras-Keller N:o 3, Grosse	 Bleicher.	 Dessa ord voro repeterade i flere omgångar, och skrifna, likasom	 på försök, på en mängd ställen efter hvarandra, så, som när man	 profvar pennan eller vill litet öfva sig.	 ”Admiralitets-Strasse? hvad vill det säga? hvar ligger den gatan?	 åtminstone icke i Stockholm –” anmärkte herr Mannerskog för sig	 sjelf och vände lappen på alla sidor.	 I sjelfva verket stod der ingenting annat, och intet vidare var att	 inhemta. Ofvanpå en så fragmentarisk underrättelse kunde verkli­	 gen en portion godt färskt kött med spritärter behöfvas, för att till­	 fredsställa en enthusiastisk ung man, hvilken sannerligen hade vän­	 tat sig att få veta mycket mera.	 Men det kunde icke hjelpas.	 ”Gras-Keller – dumma namn! Grosse Bleicher – hvad är det för	 ett underligt tyg? En slik adress kan icke en gång häntyda på Upsala.	 Att det är tyska, lider väl ingen tvifvel: men hvad vet jag vidare för	 det?”	 
	 Efter att hafva upprepat denna sorgliga betraktelse, steg han upp.	 Han gick ett slag öfver kammargolfvet med den mest förolämpade	 nyfikenhet. Förargad nedsatte han sig i soffan, midt emot fönstret,	 och ringde häftigt med det ena benet, som han slagit i kors öfver det	 andra knäet.	 När man är upprymd och vettgirig, när man derjemte är hungrig	 och väntar på mat, som icke kommer, företager man sig allting. Såle­	 des började herr Gustaf Carl den onödiga och besynnerliga bragden,	 att lyfta på soffdynorna, likasom för att sätta dem bättre och högtid­	 ligare, ehuru de inför vanliga och förnuftiga anspråk stodo ganska	 bra redan. Slutligen steg han upp, helt förstämd.	 I och med denna rörelse märkte han någonting hopviket falla ned	 under soffan, hvilket tydligen förut legat på något sätt emellan dy­	 norna, och förmodligen blifvit tappadt af en, som sutit här förut. I	 häpenheten grep Mannerskog efter detta fynd och uppvecklade det.	 Det liknade icke ett bref, hvilket samvetsgrannheten skulle hafva	 förbjudit honom att läsa; men det kunde otvunget nog vara sista bla­	 det af ett sådant: ett postscriptum, eller så. Utan att i hastigheten	 vidare betänka sig, ögnade han derpå, och läste med blixtens snabb­	 het:	 ”– – således är det i högsta grad angeläget, att vi utföra detta	 innan klockan 10 i afton. Du skall sist innan 9 infinna dig i stugan på	 andra sidan om Lidingöbron, der du upptäcker messingsnyckeln till	 det ouppdyrkbara låset liggande i lilla fönstret med blyrutorna, gömd	 emellan ett par blå- och hvitrutiga ylletrasor. Käringen känner dig	 icke och vet ej huru du ser ut. Träffar du henne, så yttra blott:	 ”Eldbranden ryker och luktar som fnöske”, så förstår	 hon straxt af detta igenkänningsord, att du är den rätte. Så fort du	 fått nyckeln, så begif dig genast till Katrina kyrkogård på söder. Gå i	 allén, som ifrån kyrkan vätter mot södra kyrkogårdsporten, åt	 Sörmlandsgatan till. Emellan fjerde och femte trädet, på höger sida i	 denna allé, skall du med din käpp peta upp sanden, och der skall du	 finna skrinet. Men läs upp det medsamma, tag ut innanmätet, slå	 åter igen det och lemna det qvar. Det är farligare att hafva skrinet	 
	 hos oss; det andra kunna vi lättare gömma. Hittar man nu skrinet	 (efter någon beskrifning, som göres) på kyrkogården, så må man taga	 det: men hvem rår för, att det är tomt, när man finner och öppnar	 det? Det kan ju alltid hafva varit tomt? Motsattsen kan förre egaren	 omöjligen bevisa. Laga bara, att du är på kyrkogården innan tio. Äro	 portarne lästa, så klif öfver någonstädes: jag vet du kan. Men bäst är	 att komma tidigare: så fort det är skumt, men icke ännu stängdt.	 Laga dig derföre i god tid till Lidingön, och se’n fort, fort derifrån till	 söder. Sedan du på kyrkogården tagit hvad du bör, skall du med	 packan genast begifva dig genom östra porten och Nya Trädgårds­	 gatan fram till Nytorget. Vik der backen uppföre till venster förbi	 Baxels: gå öfver gråstenshällarne och bergen, ända till den der lilla	 tvärgatan längst bort, så skall du fram emot klockan 11 eller 12 se en	 karl i blå slängkappa, som vandrar. När du stiger förbi honom, så	 säg, liksom talade du för dig sjelf: ”detta fnöske ryker och	 luktar som en eldbrand”. Förstår han detta och svarar:	 ”tag i med tången, så går det bättre”, då betyder det,	 att han är rätta man. Du skall adressera dig till honom med det du	 har, och i morgon klockan –.”	 Här var den skrifna sidan slut.	 ”Min evige Gud! på hvilket nidingsdåd häntyder detta?” utbrast	 Mannerskog för sig sjelf. ”Är det icke ett tillämnadt tjufstycke? Jag	 kan icke precist afgöra det. Något groft, eller rättare mycket fint och	 hemlighetsfullt tilltag åsyftar det otvifvelaktigt. Stilen i detta bref	 utan början och utan slut, tillkännager icke någon skurk af det råa	 och obildade slaget, som helt enkelt gör inbrott, stjäl på ociviliseradt	 sätt, eller uttrycker sig som ett uselt smedjegårdshjon. Men jag torde	 hafva orätt häruti, ty äfven bland detta folk kunna personer gifvas,	 som förmå sammansätta bref med läslig stil och skickligt nog orto­	 graferade meningar.”	 Med en hemsk känsla, som liknade ett dolksting genom bröstet,	 tänkte han ånyo på den sköna okända flickan, hvilken han med för­	 tjusning sett här i dag skymta förbi på theaterplanen. Skulle något	 sammanhang kunna gifvas emellan henne och det bofstreck, hvar­	 
	 om han här på ett så besynnerligt sätt blifvit underkunnig? Med fasa	 föll detta honom in; och han började med händer, som nästan darra­	 de, åter tillgripa den lapp med de baklänges skrifna orden, han här	 förut varsnat, och hvilken, efter hvad han förmodade, var af hennes	 hand. Med en glädje, som liknade himmelsk hänryckning, kunde	 han likväl icke upptäcka ringaste skymt af slägtskap emellan stilarne	 på dessa begge olika skrifvelser.	 ”Det måste vara försynen sjelf, som fört mig hit i dag!” hviskade	 han efter ett ögonblicks besinning. ”Genom någon tillfällighet, som	 icke lönar mödan att utforska, har den vackra flickan med sin släg­	 ting äfven här inträffat. Men den, af hvars hand den förundransvärda	 nattvandringsuppmaningen leder sitt ursprung, har varit på stället	 förut, tagit sig en risp, troligen druckit litet mera än han för sin egen	 säkerhet borde, och tappat efter sig hvad, efter samma försynens	 nådiga vilja, skulle leda till hans upptäckande. Det är bestämdt min	 pligt, att hindra detta skurkstreck och bemäktiga mig nyckeln jemte	 skrinet, för att återlemna i de rätta egarnes händer, hvilka jag ännu	 ej känner, men visserligen måtte kunna uppspana. Få se, hvad är	 klockan? Kan jag hinna till Lidingöbro före den af bofvarne utsatta	 timman?”	 Han såg på sitt sköna, från den älskade modren ärfda ur; visaren	 pekade på knappt half sju.	 ”Det skall gå!” utbrast han. ”Gud vare lof!”	 ”Men är jag icke en stor narr?” inföll han betänksamt. ”Hvem	 säger mig, att ej den kallelse, jag läst, angår en redan förfluten dag?	 En kanske ganska länge sedan förgången tid? Det här har skett i fjol	 måhända?” Han bet sig i läpparne.	 ”Men – det skrifna ser temligen färskt ut: papperet är icke gul­	 nadt åtminstone. Skulle icke författaren hafva saknat en för honom	 så farlig lapp och sökt få den till rätta, om han ännu haft tid dertill?	 Alltså måste han nyss hafva tappat den och ej ännu blifvit varse för­	 lusten. Slutligen begriper jag icke, hvarföre han ej afsändt detta bref	 till honom, som han uppmanar, att gå först till Lidingön och sedan	 till Södermalm? Den här lappen måste då blott innefatta ett slags	 
	 utkast, ett koncept: den är verkligen fult nog skrifven, ehuru läslig.	 Låt gå! Här hjelper ej att grubbla, forska och resonnera. Jag begifver	 mig flux till Lidingöbro. Påträffar jag der ingen messingsnyckel, så	 har jag emellertid gjort mig en liten artig promenad, som gagnar	 lynnet. Men finner jag verkligen den mysteriösa vännen mellan ull­	 trasorna, så har jag kommit tids nog. Adjö, väggar och golf här! Jag	 frågar hvarken efter dill, ål eller kroketter!”	 Ynglingen grep sin hatt, sin käpp och sina svarta franska hand­	 skar.	 I detta ögonblick steg Lovise in genom dörren, med en bricka på	 sin arm och det mest behagliga leende i sina ögon.	 
	 
	 
	 
	 
			 
	 
	 
	 
	 
	 FEMTE KAPITLET.	 
	 Mannen med polisongerna.	 
	 
	 
	 Klockan tre? Hvad vill det säga, Lovi­	 se? Är man vid den tiden som tank­	 spriddast på Blå porten?	 
	 
	 Ynglingen drog en ofrivillig suck vid det han såg. För öfrigt var det	 inkommande bestäldt, och kunde alltså ej med heder förbigås, omfa­	 ras eller åsidosättas.	 ”Jag finner mig – det skall vara gjordt på en minut!” sade han,	 och drog af sig handskarne.	 Är herrn sjuk? inföll uppasserskan, på en gång muntert och näs­	 vist, och likväl tillika med en ton af ödmjukhet och den beredvilli­	 gaste hjertlighet, i fall något skulle behöfvas.	 ”Sjuk? Ånej. Men jag har väntat förtvifladt på dig.”	 Menar herrn, att ål gör sig sjelf? Ajajaj, hvad herrn måtte hafva	 haft ledsamt medan han väntat!	 ”Hörpå, Lovise! jag känner att du kan tala allvarsamt och förnuf­	 tigt, om du bara vill. Uppriktigt sagdt, vet jag det icke: men är det	 icke så ändå?”	 Hurdå, herrn?	 ”Berätta för mig, om icke i eftermiddag varit en stor skurk inne i	 kammaren här –”	 Åh fy då! Skurk? Menar herrn, att skurkar äta aborrar? hvad skul­	 le de väl då göra hos Klingbergs? Skurkar – hvad är det för ett folk?	 
	 Gå de på fyra eller sex ben?	 Vår unge riddare begrep, att han frågat litet för hastigt. Likväl	 ville han ej gå så långt, som att meddela flickan den upptäckt han	 gjort af brefvet om nattvandringen. Han teg således helt tvärt, satte	 sig till bords, och angrep med en tigers ifver – dock med knif och	 gaffel – det goda som Lovise inburit. Jag behöfver ingenting vidare	 efterfråga, utan blott skynda mig till Lidingön, tänkte han.	 Så brådskande var han i sitt ädla nit, att han upptog penningar till	 betalningen, under och medan han ännu som bäst skar, åt, och i	 häftigheten blandade sin inlagda ål med gelé och dill tillsammans	 med spritärterna. Så opassande detta än var, smakade det dock gu­	 domligt. I den ställningen kan en menniska befinna sig.	 Uppasserskan, som retirerat till kakelugnen, tillät sig att öfver­	 ljudt småle. Hon hade sett den unga herrn flere gånger förut på Blå	 porten, fast hon kanske ej kände hans namn. Hans beskedliga upp­	 förande och vackra utseende hade alltid stämt henne till hans fördel;	 ty hon var för egen del en ganska god flicka. Detta förklarar också,	 hvarföre Lovise i denna herres sällskap ej fann sig det ringaste stel,	 generad eller på sin vakt, utan kände sig anslagen till förtrolighet,	 äfven då han icke begärde det.	 ”Tag fort hvad du skall ha, Lovise, och behåll för egen räkning	 om något blir öfver!” utbrast gästen, i det han mot henne framräckte	 gaffeln med dill på, men deremot stack sedeln mellan sina läppar.	 Nej – det var det värsta! ropade flickan, och kunde icke afhålla sig	 ifrån ett högt gapskratt. Maken till tankspridd har jag icke sett sedan	 klockan tre här i eftermiddag.	 ”Klockan tre? hvad är det för slag?” ropade den fremmande och	 spottade till, förargad öfver den illa smakande sedeln. ”Det var en	 bäsk sate! Då äter jag hellre vofflor med åkerbär! – Klockan tre?	 hvad vill det säga, Lovise? Är man vid den tiden som tankspriddast	 på Blå porten?”	 Ånej, gudbevars, det skall jag icke säga. Men klockan tre i dag var	 här inne en ensam gäst, liksom herrn, men med de allraförskräckli­	 gaste svarta polisonger, som skylde allting på honom, utom näsan.	 
	 Mannerskog rynkade pannan med väckt uppmärksamhet. ”Satt	 den herrn i soffan der?” sade han hastigt.	 Han gjorde alldeles som herrn: han åt och drack och gick och	 satt, allt på en gång, så brådtom hade han. Visserligen fälades han	 också här i soffan och rumlade med dynorna. Men så konfys var han	 ej, att han icke betalte. Alldeles som herrn.	 ”Hvad hette den mannen?”	 Det vet jag icke, sade Lovise och vände sig snabbt till dörren,	 emedan hon tyckte någon gick ute på balustraden.	 ”Godt,” tänkte Mannerskog: ”der torde jag väl en gång hafva min	 man; men nu får ingen tid förloras på frågor. Adjö, min flicka lilla!”	 Han påsatte hatten och handskarne, och gick till dörren.	 Skall herrn gå så fort? ropade hon efter honom. Glöm då icke	 käppen! Se så ja; så skall en herre se ut. Snälla sig nu och kom snart	 hitut igen!	 Med dessa ord och en artig nigning öfverlemnade hon den glöm­	 da käppen åt sin gäst.	 Han tog den, nickade ett godt farväl, öppnade dörren och aflägs­	 nade sig.	 Ute i farstun, just då han var på väg att från balustraden stiga	 utför trappan, förbigicks han af en annan man med orangegult an­	 sigte och ofantliga polisonger; hvilken med brådskande fart störtade	 uppför trappstegen och vände sig till samma rum, hvarifrån vår vän	 nyss kommit.	 Det ryckte till i nerverne på den sednare; men den fremmandes	 hastiga gång hindrade all forskning i hans anlete.	 Mannerskog skyndade sig ned; och ut.	 
	 
	 
	 
	 
			 
	 
	 
	 
	 
	 SJETTE KAPITLET.	 
	 Stugan vid Lidingöbro.	 
	 
	 
	 Näst karlar fins ingenting värre än	 fruntimmer.	 
	 
	 Riddaren af Nyfikenheten – vi begagna här en titel, som herr Man­	 nerskogs vän, herr Lars August Rengel, ofta nyttjade på spe till ho­	 nom; men som vi icke desto mindre upptaga i allvarsam mening (i	 synnerhet som den unge mannen eljest ej egde någon officiell titel i	 samhället, då han icke var embetsman, ej officer, ej adelsman, ej	 magister, ej artist, ej handlande, ej någonting) – Riddaren af denna	 bok, med ett ord, steg med de snabbaste skritt vägen framåt öfver	 Djurgården till Lidingöbron.	 Biten var icke så kort, men för en ung, rask gångare aflöper den	 lätt. Han såg sig understundom tillbaka. Han anade, att den der	 herrn med orangegula fysionomien möjligen kunde hafva lust att	 förfölja honom; såvida han verkligen utgjorde den person, som	 glömt brefvet efter sig på Blå porten och var invecklad i den besyn­	 nerliga kyrkogårdsaffären.	 Mannerskog steg på så fort, att han inga ögon kastade hvarken till	 höger eller till venster. Van att promenera, besatt han den största	 skicklighet, att på en gång framskynda med utmärkt fart, och ändock	 derunder gå med en nästan majestätisk hållning. Denna kontrast	 förenar sig sällan. Den medförde ganska naturligt, att de fleste, på	 Djurgårdens bänkar nära stora vägen, sittande sällskaper väcktes till	 
	 uppmärksamhet, då han omvandrade dem. Äfven ur fönsterna, läng­	 re fram der hus vidtogo utmed vägen, kikade månget ögonkast ned	 på denna hurtiga figur. Han såg på ingen.	 Var det en af försynen föranledd händelse, eller bestod det blott	 uti en tillfällighet, blott i en vanlig magnetism – men, utan att han	 sjelf tänkte derpå, drogos hans blickar litet åt höger, när han gick	 förbi Wejlandts praktfulla Villa, med de många, höga, smakfulla	 fönsterna. I ett af dem upptäckte hans öga, utan att vilja det, ett	 ansigte, som så när hade hejdat alla hans steg. Det var samma sköna	 flicka, han ej längesedan sett uppstiga i en af Djurgårds-alpernas	 alléer. I smakfull, enkel elegans satt hon vid fönstret, omgifven af ett	 sällskap, helt och hållet okändt för honom. Tydligt varseblef han, att	 hon följde honom med ögat, då han gick förbi. Hastigt vände hon sig	 åt sidan, med ett leende och en liten nick åt en i sitt sällskap, likasom	 antydande, att hon sett denne vandrare en gång förut.	 Han lät ingenting återhålla sig, huru svårt det än kunde vara. Han	 trädde på bara. Han hade snart grefve Lewenhaupts förtjusande	 landtställe med sitt torn till höger; snart vägen åt Rosendal och Carl­	 markens till venster. Sjelfva Bellman kunde ej i afton fängsla hans	 ögonkast.	 Förbi Manilla och Manhem gick han alldeles döfstum. Han upp­	 nådde Djurgårdens slut. Ju närmare han kom sitt mål, ju angelägna­	 re blef han, att icke se det halka sig ur händerna: han tänkte endast	 på det möte han skulle få på Lidingön. Man kan således knappt en	 gång säga, att han egnade Blockhusudden den uppmärksamhet,	 hvarpå en tullstation gör anspråk.	 Slutligen for han öfver den lilla kanalen, gick genom skogen och	 stod på Lidingöbro, hvilken en skald skulle kalla evigt lång. Med	 klappande hjerta och ett girigt öga mätte han andra stranden. Efter	 en stund befann han sig också der, började gå långsammare för att ej	 väcka uppmärksamhet hos den ifrågavarande kojans möjliga invåna­	 re, och såg sig om åt alla kanter från vägen, för att begrunda och	 upptäcka stugan, hvilken han borde besöka. Omsider i en skogsbacke	 varseblef han en sådan; och han beslöt stiga in på vinst och förlust.	 
	 ”Träffar jag den omtalade käringen och hon blir kinkig,” tänkte	 han, ”så har jag mitt valspråk, min lösen, att gifva henne. Huru var	 den nu igen? Vänta – en Eldbrand – hm – jag skulle icke här vilja	 taga upp min lapp och börja läsa. Jo: en Eldbrand luktar – nej	 – en Eldbrand ryker och luktar som hin onde – nej –	 som fnöske: det är rätt. Slipper jag, så säger jag dock gumman	 helst ingenting af dessa ord, så väcker jag mindre misstankar. Låt gå!”	 Mannerskog befann sig vid ett utomordentligt godt lynne, såsom	 det alltid hände honom, när han nalkades en stor katastrof, något	 vigtigt och afgörande. Möjligt nog kunde det vara, att han här upp­	 lefde alldeles ingenting; men i alla fall, hvem vet?	 Han gick af vägen, upp till stugan, öppnade dörren och steg in.	 ”Guds fred!” sade han med lättadt bröst, då han derinne såg en liten	 gosse, som satt och vaggade en annan liten; men föröfrigt ej kunde	 varseblifva den ringaste käring eller någon annan. Kanaljen torde	 vara ute, tänkte han; och desto bättre: jag skall emellertid se mig om	 härinne.	 Rummet hade tvenne fönsterlufter, begge med blyrutor, och så	 dunkla man kunde begära.	 
	 ”Tussa lulla liten kind,	 Morgon kommer fästman din –”	 sjöng den späde vaggaren med klangfull och rörande, ehuru entonig	 röst.	 Herr Mannerskog, som alltid varit barnkär, och som visst öfver	 femtio gånger sutit vid vaggor, ja, egenhändigt vaggat, vid tillfällen,	 då han inkommit i de fattiges hyblen med en liten skärf, derjemte	 ville tala några tröstande ord till en sjuk moder och, för att ingifva	 henne desto mera förtroende, smekt eller lullat hennes barn, under	 det han talade – herr Mannerskog kände dock nu ej så stor rörelse	 för vaggan och de arma lumporna till täcke deruti, som han ej fast	 hellre önskade att få se sådana, i synnerhet af blå- och hvitrutigt	 ylletyg, i någondera af fönsterposterna.	 Han steg derföre fram i rummet och kikade med ett par skarpa	 ögon, som dock nu ej missklädde hans ansigte.	 
	 
	 ”Lilla Lasse sitter och gråter,	 Borta är hans fiskarebåt.	 Tig, tig, du lilla Lasse!	 Din båt han står i vassen,	 Full af gäddor och braxnar –”	 
	 sjöng gossen med en så musikaliskt angenäm sänkning på den späda	 rösten, att, om Mannerskog varit ute att värfva elever för Kongl. the­	 aterns sångscen, så hade han häpen stannat och insett hvilket fram­	 tidsfynd här vore att hemta. Men nu hade denne herre icke känsla,	 icke tycke, icke tanke för annat än en liten messingsnyckel. ”Här	 måste passas på, medan ingen vidare är inne,” anmärkte han, och	 gick fram till det närmaste fönstret, beläget bakom den vaggande	 gossens rygg. Besynnerligtvis funnos här verkligen några rätt bety­	 delsefulla trasor. Mannerskog lyfte varsamt derpå. Han såg dock ej	 till någon nyckel, invecklad, eller liggande under dem, såsom kallel­	 sebrefvet förmält. Skyndsamt vände han sig derföre bort till det and­	 ra fönstret. Han lyfte här på en liten rund, tom, upp- och nedvänd	 smörask af träd. Men derunder låg ej heller någon nyckel; der stod	 blott ett gammalt bläckhorn, som genom den öfverstjelpta smör­	 asken fredades för flugor, hvilka hafva det bekanta begäret att drän­	 ka sig i bläck. För öfrigt fans i det fönstret allenast en halfstickad,	 ytterst grof yllestrumpa, med sina i ganska riktig fyrkant sittande	 strumpstickor, af massivaste tjocklek. Den fremmande herrn lyfte på	 denna artikel; men, huru än han vände och vände den, kom ingen	 liten fin och delikat messingsnyckel fram derutur.	 
	 ”Lilla Lasse har en gullvagn,	 I den så vill han åka:	 Han håller en piska uti sin hand	 Och slår så många han råkar.	 Tig, tig du lilla Lasse!	 Din båt han står i vassen,	 Full af gäddor och braxen –”	 
	 sjöng den outtröttliga virtuosen vid vaggan, på den kända melodien	 till denna älskade visa, som af all i Europa komponerad musik blifvit	 
	 oftast föredragen och för de varmaste hjertan. Men herr Manner­	 skog, som säkert eljest skulle hafva sjungit med, kände sig nu förar­	 gad öfver att hafva blifvit gäckad i sitt försök vid fönstren. ”Jag måste	 spana i någon annan stuga här utmed,” tänkte han; ”kanske har jag	 gått galet.” Han nalkades dörren, för att stiga ut, då han utanföre	 tyckte sig höra mycket grofva och obehagliga läten, hostningar, stö­	 ningar och sådant, som tillkännagifver en gammal kärings ankomst.	 Det klack till i bröstet på honom, och han hejdade sig. Han märkte	 de tunga stegen tydligen närma sig på gården. Redan med handen på	 klinkan, saknade han mod att öppna dörren.	 ”Ha” – sade han till sig sjelf, skrämd och försagd – ”näst karlar	 fins ingenting värre än fruntimmer!”	 I detsamma sköts dörren upp med ett doft gnäll från de rostiga	 gångjernen, och en figur sågs på vägen att sätta in foten, beklädd	 med en oerhörd becksömsstöfvel.	 
	 
	 
	 
	 
			 
	 
	 
	 
	 
	 SJUNDE KAPITLET.	 
	 Messingsnyckeln.	 
	 
	 
	 Hon fäste sina gulgrå runda ögon smi­	 lande på den fremmande herrn, likt en	 kråka, som kurtiserar en korp.	 
	 
	 Den figur, som redan instuckit sitt ena, magra ben öfver tröskeln,	 drog det hastigt tillbaka ut genom dörren igen, vid anblicken af den	 fremmande. Gumman skådade mot höjden för att riktigt upptäcka	 hans anlete.	 ”Ursäkta, mor!” sade den unga herrn, ”kan jag få köpa ett glas söt	 mjölk hos er, så vore det för väl.”	 Ett glas mjölk hos mig? hväste gumman med hes och sprucken	 röst. Det hördes, att hon hade struplungsot.	 ”Ja, min goda madam: ett glas mjölk, eller två. Jag betalar hvad ni	 begär, ty jag är törstigare än en karl bör vara.”	 Stig in! stig in då, herre. Tyst, Janne, med vaggpsalmen. Hm, jaså:	 törstig? var det på det viset. Mjölk, sade ni? – Ett – ett glas – mjölk?	 Mannerskog satte skarpa ögon i gumman vid dessa underligt arti­	 kulerade ord. I sjelfva verket hade han nog föreställt sig en fulare	 käring än denna. Hon var krokryggig, skrynklig i ansigtet och gul­	 brun till färgen. Hennes röst lät temligen illa. Hon såg klok och	 spetsfundig ut. Men elak, af det riktigt ohyggliga slaget, kunde han	 icke ändock, efter uttrycket att räkna, genast antaga henne för att	 vara. Han nöjde sig med att stå vid dörren, och upprepade blott: ”ett	 
	 eller två glas mjölk, som sagdt är, kära mor. Har ni icke, så skall jag	 gå till grannas, och dermed väl.”	 Till grannas? Hmm. Var det på det viset? Jag stod i backen och	 högg af qvistar till granris, när jag såg herrn komma. Då tänkte jag –	 han kan gå in så länge – och ställa sig framför – spisen – framför	 eldbränderna i spisen, så länge, medan han väntar litet.	 Käringen såg illparig ut, när hon yttrade detta; och hon fäste sina	 gulgrå, runda ögon smilande på den fremmande herrn, likt en kråka,	 som kurtiserar en korp.	 När han det oaktadt sade ingenting, tillade hon kallt, snäsigt, näs­	 tan otäckt: hvad gör han här då, nu då? Mjölk – asch! liksom jag	 skulle ha mjölk, jag, som ingen ko haft på trettio år.	 ”Ville ni jag skulle stå framför spisen, madam? tills ni kom in,	 madame? Godt förslag. Vet ni en sak: eldbranden ryker här	 och luktar som fnöske.”	 Med ett långdraget och uthållet andetag kipade gumman efter	 luft, och såg den fremmande herrn kring hans egen mun.	 ”Stå här liten grand vid grytan – medan jag går till skåpet. Ah –	 var det icke på det viset ändå! Jag kunde nog tro det, i backen. Sjung,	 sjung du Janne på psalmen; vi vilja ej höra Karin grina. Straxt, herre;	 straxt!”	 Mannerskog tänkte: jag skall lyda, om det icke räcker för länge.	 Han ställde sig således framför grytan i spisen och vände ryggen	 åt käringen. Oförmärkt tittade han likväl under armen, och såg huru	 hon tassade några gånger fram och tillbaka emellan skåpet och ena	 fönstret. Derpå gick hon helt hastigt ut ur rummet. Janne sjöng af	 hjertans innersta grund och vaggade så att golfvet i stugan runkade.	 ”Jag undrar?” tänkte Mannerskog och steg hastigt fram till fönst­	 ret. – ”Jo, riktigt!” – Till sin häpnad och glädje fann han nu mellan	 yllelapparne instucken en liten, förundransvärdt väl arbetad mes­	 singsnyckel, blank som solen. Han tog den utan betänkande och	 stoppade den på sig. Derpå nalkades han dörren. En smärtsam käns­	 la af missbrukad gästfrihet, likväl, var på väg att gripa honom, då han	 såg gumman verkligen komma åter från grannas med ett glas mjölk	 
	 på en söndrig tallrick, och med en värdinnas hela värdighet inträda	 genom dörren för att bjuda honom sin välfägnad.	 Godt och väl: kanske är det illa (sade han i sina tankar), att så här	 missbruka denna kärings förtroende till min person. Men ett stort	 ondt, ett sannskyldigt skurkstreck, hvarmed jag kommit under fund	 och som måste ögonblickligt afböjas, ser jag mig icke i stånd att på	 annat, än detta sätt, verksamt motarbeta. Låt gå, alltså!	 Han drack. ”Här har ni pengar för mjölken, min goda mor,” sade	 han högt.	 Gusinne! det var för mycket betaladt. Tack, nådig herre. I qväll är	 det sista april: de säga, att man kan bli narrad på den dagen, liksom	 på den första. Men gusinne er, kära herre; jag har icke blifvit narrad	 på herrn. Och icke heller herrn på mig.	 En oförklarlig känsla fjättrade Mannerskog vid tröskeln. Skall jag	 skiljas härifrån som en bedragare? föga bättre än en tjuf? och det	 just, då hon uppsänder till Gud en tacksägelse för att icke af mig	 hafva blifvit narrad?	 Denna föreställning var djupt sårande. Men att bedraga en bedra­	 gare, måste icke vara ett fel, ett ondt, en synd, tänkte han, derest man	 ej annorlunda kan göra hans bedrägeri om intet.	 ”Denna stygga madam lär väl kanske i sig sjelf vara godhjertad;	 hon torde icke vara medvetande om det bofstycke, en annan vill	 spela, och hvartill man önskat bruka hennes kammarfönster, jag vet	 ej af hvilken förborgad och besynnerlig orsak. Men jag måste, på den	 andres räkning, göra henne detta lilla spratt: och jag gissar hon kan	 väl lefva med en messingsnyckel mindre här i verlden.”	 ”Lef väl, mor!” ropade han högt och skyndade ut genom dörren,	 för att ej af sin känsla ännu en gång fastnaglas vid tröskeln. ”Se här!	 detta skall lille Janne hafva för sin vackra sång.” Han räckte gossen	 tre dubbelskillingsstycken, och störtade bort.	 
	 
	 
	 
	 
	 
	 
	 
	 
	 
	 
	 
	 
	 
	 
	 
	 
	 
	 SMARAGD-BRUDEN.	 
	 
	 ANDRA BOKEN.	 
	 
	 
	 
	 
	 
	 
		 
	 
	 
	 
	 
	 FÖRSTA KAPITLET.	 
	 Resan till Söder.	 
	 
	 
	 Himmelen sjelf tycktes gynna företaget	 med en liten frisk bris från öster, en	 vindkåre, som ännu mer pådref båten.	 
	 
	 Mannerskog hade ganska giltiga skäl, att med brådstörtande gång	 begifva sig ifrån huset i nejden af Lidingöbro; ty utom det, att han i	 tid måste infinna sig på Catharinæ kyrkogård, såvida han skulle	 kunna hoppas förekomma dem han viste der vilja uppfiska ett gömdt	 skrin; så hade han äfven anledning att rädas ett obehagligt möte med	 samma polisongdigra fysionomi, som i trappan på Blå porten, derest	 han dröjde vid Lidingön längre än högsta nöden fordrade.	 Han vandrade således med raska steg öfver bron, och såg sig nu	 på Djurgårdslandet ånyo. Härifrån till Catharinæ kyrka var emeller­	 tid en ansenlig väg. ”Låt se!” sade han, då han var kommen öfver	 kanalen, ”jag går ner här till Blockhustullen. Der pläga stundom	 roddbåtar från staden ligga: jag tar en sådan och låter sätta mig öfver	 till södra landet: till Varfvet, till Tegelviken, eller till trapporna vid	 Dubbens hus; så går jag dem uppföre rakt på Katrina. Få nu se, om	 lyckan står mig bi, att här finnas båtar på qvällen.”	 Han vek af ifrån stora vägen ned åt Blockhusudden. Han mötte	 ingen egentlig vandrare, utom ett par svarta hundar, af hvilka den	 ena med ett utmärkt raseri flög af ifrån stora stråten och tycktes vilja	 anfalla honom, eller dock föra honom upp till vägen igen. Manner­	 
	 skog var icke svag i bruket af käpp: han måttade i tid ett rapp öfver	 hundens nos, så kraftigt, att denne med ett hiskeligt tjut drog sig	 tillbaka, stack svansen mellan bakbenen, och lomade af upp till	 landsvägen igen. Denna stöfvares ovanliga ifver förundrade Manner­	 skog; i synnerhet som han viste sig sjelf höra till dem, som aldrig stått	 illa hos hundar, eller varit obehaglig för deras instinkt. Han såg der­	 före mellan träden upp efter det trogna djuret, så långt han kunde,	 för att, om möjligt, upptäcka skälet till dess anfall. Hvad varseblef	 han? Mannen med det orangegula anletet och de stora polisongerna,	 gick med strykande fart på stora vägen.	 ”Aha, min vän!” utbrast Mannerskog för sig, ”det är tid, att du	 begifver dig till vår gemensamma käring: jag förstår din ifver. Jag	 förmodar det skall blifva en ganska rolig näsa-mot-näsa, när du rå­	 kar den hederliga gumman. Vid denna tête-à-tête ville jag vara osyn­	 ligt närvarande. Men fort, fort utföre här! Den gulsvarta herrns bråd­	 ska och förvirring skall ansenligt ökas, sedan han fått sin deux-à­	 deux med vännen i stugan. Nu gäller det för mig, att komma till	 kyrkogården, innan han, eller någon annan, hinner dit förut.”	 Med dessa ord snarare sprang än gick han utföre till stranden,	 anlände till Blockhus-tullgården, och såg vid bryggan en roddarbåt,	 hvars ena madam hade höjt åran för att skjuta ut från land.	 ”Håll! håll!” ropade den unge äfventyraren och vinkade. Båten	 sackade baklänges. Efter tre sekunder stod herrn på relingen och	 hoppade ned i båten. ”Ni är väl ute på långrodd, hoppas jag, mina	 fruar?”	 Jojo men, svarade hon med åran; man försöker sig, fast man ofta	 har otur i sina unga år.	 ”Har ni haft otur i dag? Godt. Ni kan nu beskedligt ro mig till	 södra hamnen: till Stadsgården: till bryggan nedanför assessor	 Dubbs hus: ni vet, det der stora, som visar tvärsidan åt sjön, men	 långsidan åt –”	 Ja, gubbevars, det är bra. Nog känna vi huset vid Rothsteins trap­	 por, som gå upp till Glasbruksgatan och sedan till hela verlden. Fast	 det är bra sent, att ro så långt. Vi tänkte fara och lägga in öfver natten	 
	 vid Djurgårdsvarfvet, vid Allmänna gränd, neranför Fredholmens.	 Men det kommer an på om herrn betalar? Ty vi vilja ej hafva skralt	 en gång till i dag.	 ”Jag ger hvad ni begär. Men jag skall promt till söder.”	 Fyrti’ skilling? Ty vi måste sedan vända om tomigom och ro hem	 för intet.	 ”Jag ger fyratio skilling. Se så, sätt af!”	 Mannerskog intog platsen vid styret. Roddarmadammerna stucko	 med förenade krafter ut ifrån land, och snart såg man sig i den täcka	 aftonskymningen gunga på den intagande fjärden emellan Djurgår­	 den och Södra bergen, Stockholms frejdade saltsjö-inlopp.	 Men knappt var man kommen femtio eller hundrade årtag från	 land, förrän ett alldeles oerhördt skällande förspordes från Block­	 husuddstranden.	 ”Mannens hund har bestämdt känt på sig, att jag har nyckeln.	 Underbara gåfva, som vi kalla instinkt, men som mången gång vida	 öfvergår den högsta visdom!” hviskade Mannnerskog och såg sig	 om. ”Hugg och slag hafva icke förmått minska hundens trohet och	 klokhet. Till all lycka måste hans herre och husbonde icke vara lika	 klok; ty jag ser icke honom nedkommen till stranden. Han kan	 omöjligen ännu hafva hunnit till Lidingön. Men sedan torde han	 ganska snart vara efter mig. Här skulle kunna blifva ett sjökrig på	 fjärden: minsann! Jag har ingenting deremot i afseende på sakens	 egen pittoreska beskaffenhet. Men det jag ämnar uträtta låter sig	 bättre utföra i fred; och jag föredrar det.”	 Madammerna rodde under hans tysta monolog tappert och be­	 römvärdt. Den stackars redliga hundens protest från stranden hör­	 des allt dofvare och aflägsnare. Skoftals tystnade han alldeles, lika­	 som sprang han bort till sin herre med rapporter eller varningar.	 Efter ett längre återhåll kom han ånyo tillbaka, skällandet började	 med förnyad och mångdubblad styrka, och tydligen märktes, att fle­	 re hundar nu blandade sina röster med den ursprungliges.	 Det låter som om mannen sjelf möjligen anländt? Tänk om han	 hittar en farkost der? Någon vidare roddarbåt såg jag ej till vid Block­	 
	 hustullbryggan nu; men väl en liten segelslup. Här blåser ostligt. Det	 skulle, under den förutsättningen, kunna gå som ett nafs för honom	 att segla ifatt mig. Då vore det förspändt! Åh strunt: vi börja slåss, och	 jag tviflar ej på utgången. Men – mitt företag fordrar fred: jag bör i	 qväll åsidosätta sjelfva äran af en sjöseger, för att vinna ett högre	 ändamål, till en persons gagn och tjenst, som jag icke känner, men	 hvars rättvisa anspråk på mitt biträde är mig alldeles otvifvelaktigt.”	 ”Hör, mina goda madammer,” ropade den styrande herrn plöts­	 ligt, ”har ni någonsin rott lungsot på er?”	 Lungsot? Nej, icke det jag mins, svarade den äldsta och bastantas­	 te gumman.	 ”Har ni någon gång rott ihjäl er?”	 Ånej.	 ”Har ni icke lust att göra det i afton?”	 Hm, det har ingen fara, genmälte rodderskan med en viss förnäm	 fnurr öfver sitt ansigte, och tog ännu skarpare årtag i vattnet.	 ”Nåväl!” utbrast herrn, ”efter ni icke fruktar för sådant, så får jag	 säga er, att jag ger er riksdalern full, om ni låter mig fara ditöfver till	 söder mera som en fågel än som en fisk.”	 Går det icke fort nog nu?	 ”Er rodd är makalös. Men jag måste på en utsatt minut vara fram­	 me. Derföre så – – jag frågar bara. Frågan är fri.”	 En riksdaler?	 ”Det är mitt allvar.”	 Få se.	 ”Jag skulle ej hafva föreslagit er detta, om jag icke sett på era	 årtag redan hvad ni förmår, om ni bara vill. Nå – hvad säger ni?”	 Madammerne togo ett par förfärliga årgrepp, så att vattnet skum­	 made vid fören, hvarpå begge utbrusto: ro vi icke dugtigt? ro vi ej	 som karlar?	 ”Jo; men jag ber er ro som fruntimmer.”	 Hahaha!	 ”Dermed menar jag, att ni, af vänskap för en karl, ville beskedligt	 fortfara, förstår ni, fortfara att ro på detta sätt hela vägen ända fram.”	 
	 Då blir herrn nöjd?	 ”Ja, om ni oaflåtligt fortsätter så här. Det är det jag kallar att upp­	 föra sig som madammer, som rättskaffens fruntimmer. Ty karlar,	 som ni vet, afbryta och byta om, i stället för att redligt fortsätta och	 hålla i på ett och samma vis.”	 Det är nog sant, ja. Hejsan! jag tror jag slog ihjäl måsen med åran?	 ropade ena gumman och såg öfver vattnet.	 Mannerskog tog upp sitt ur. Det pekade på half nio.	 Vid tanken på den så utmärkt hygglige herrn och vid åsynen af	 hans ståtliga klocka, fördubblade roddargummorna sina ansträng­	 ningar. Båten började flyga öfver vattnet som en and. Årorna syntes	 fara upp och ned i vågorna, lätta som vingar. Fradgan fräste om bo­	 garne: styret lemnade en lång gata efter sig i sjön: södra landet kom	 med synbar hastighet emot våra resande, och himmelen sjelf tycktes	 gynna företaget med en liten frisk bris från öster, en vindkåre, som	 ännu mer pådref båten.	 Men om vi nu arbeta vattso – hm – lungsoten på oss, hvad säger	 herrn om det?	 ”Då blir jag ledsen. Men derom skola vi samtala, när vi kommit i	 land.”	 Jag vet en flicka, stackare, – fortfor gumman – som rodde en ro­	 båt i sällskap med sin mor. Modren var kry, karsk och van; flickan	 var späd och ny; när de stego i land, fick flickan blodstörtning. Hvad	 säger herrn om det?	 ”Är någondera af er en späd flicka?”	 Åh, så närsynt är herrn icke, att han behöfver fråga det.	 ”Det är ju hvad jag sjelf tycker? Men man kan bedraga sig. Apro­	 pos på bedrägeri: sade ni mig icke, då vi först råkades, att ni haft otur	 i dag? Har någon narrat er?”	 Jojo men.	 ”Hvem då?”	 Folk, som far på robåtar, säger aldrig sitt namn: åtminstone ej åt	 oss.	 ”Nå än se’n?”	 
	 Se’n så var det en herre här i eftermiddags, som vi rodde öfver till	 Djurgården, i sällskap med en hund –	 ”Han hade väle två hundar!” inföll den andra rodderskan, som	 hittills iakttagit tystnad.	 Jag tror, minsann, det var två – återtog den förra, med en hvass	 nick åt sin kamrat, antydande, att hon kunde tiga och låta henne	 sjelf tala ensam.	 ”Nåå?” frågade Mannerskog. ”Och herrn betalade ingen frakt för	 hundarne, kan jag tänka?”	 Om han bara betalat för sig sjelf, så hade det gått an.	 ”Hvad? Han hade inga löspengar på sig, förstår jag.”	 Och inga sedlar, heller, ville han ta fram. Vi ville vexla, vi; men	 det var puder. Nå – Gud fader! – för smårodder, med två styfver	 banko stycket, kan man gerna låta strunten gå och en passagerare	 om dagen resa gratis; det har jag gjort mång tusende gånger. Men för	 långrodd, och när det är en enkel person, då kan man ej undvika sin	 inkomst; ty den måste man hafva. Den der karlen lofvade komma	 igen och visa sig med pengarne. Jo, pytt, kom han!	 ”Han fick väl förhinder på Djurgården. Hur såg han ut?”	 En ful menniska. Skägg, hela ansigtet.	 ”Hvad säger ni? Yfviga polisonger?”	 Och små, hvassa ögon.	 ”Gul hy?”	 Ja – och stor knölpåk i handen.	 ”Rak, lång växt; men insjunket bröst?”	 Herrn känner honom, hör jag. Men icke är det herrns bror, så	 mycket vet jag; ty herrarne äro olika.	 ”Jag känner honom icke alls; och jag vill icke en gång se honom	 i mitt grannskap. Har ni aldrig skådat den karlen förut?”	 Åjo; ett par gånger.	 ”Då vet ni väl ändå, hvad det är för en?”	 Nog vet jag en viss historia, som höll på att komma till polisen.	 Men tyst med detta, lilla kusin! sade Erika Åberg, då hon hoppade i	 sjön och blef qvar.	 
	 Vid dessa ord blickade rodderskan åt sidan med en gravitetisk	 dysterhet, teg, med en slug nick, och tog ett par gräsliga årtag. Man	 hade under samtalet hunnit nära land.	 ”Väl roddt!” ropade herrn och steg upp. Utan att låta sig något	 vidare märka, antecknade han i sitt minne båtens nummer, i fall han	 skulle finna behöfligt, att söka efterforska något om den orangegula	 mannen, som förekom honom mycket identisk med dessa goda	 rodderskors gäldenär.	 ”Tack, fruar! här har ni er välförtjenta riksdaler”, sade Manner­	 skog och hoppade i land på bryggan nära Dubbens.	 Han begaf sig med sådan hast till de Rothsteinska trapporna, be­	 lägna utmed detta hus, att han icke hörde allt det beröm, som de	 förtjusta roddargummorna utöste öfver en så galant karl.	 
	 
	 
	 
	 
			 
	 
	 
	 
	 
	 ANDRA KAPITLET.	 
	 Stora tankar, upprunna på en kyrkogård.	 
	 
	 
	 Hvad är väl Konsten hittills i verlden?	 Blott ett litet svagt utkast, en skugg­	 ritning i ett oföddt barns hjerna.	 
	 
	 De höga trapporna – vid afledne assessor Dubbs, numera herr	 Häggs, stora hus – förde, der den resande nu befann sig, genaste	 vägen ifrån Stadsgårdshamnen till Glasbruksgatan. Onekligen hade	 han, med den tur, han tagit, ändock gjort en liten krok. Han kunde ej	 komma till Catharinæ kyrka, utan att nu först på Glasbruksgatan	 vika till venster, och således gå något tillbaka emot den riktning,	 hvari han sjöledes kommit. Men han och hans rodderskor hade ej	 funnit något närmare eller lämpligare landningsställe, än här.	 Emellertid anmärkte han, med en viss inre skrämsel eller, till det	 minsta, obehag, att om en annan, som rott eller – än värre – seglat	 från Djurgården öfver till söder och genom enskild bekantskap med	 ”Sista styfvern,” eller så, haft tillgång att sätta i land på något ställe,	 ännu närmare kyrkans trakt, så skulle den personen möjligen hinna	 förekomma honom sjelf. Han började ångra, att han ej tagit land vid	 Tegelviken, oaktadt han då haft mycket längre att gå.	 Alla dessa betraktelser, långt ifrån att minska, ökade hastigheten	 af hans steg. Snart beträdde han den så högst pittoreska vägen eller	 delen af Glasbruksgatan, som på ena sidan om sig har den höga,	 lodrätt stupande klippväggen. Snart såg han sig ånyo framför en hel	 
	 series karakteristiska uppgångar, hvilka dock blott bära det an­	 språkslösa namnet ”Norra trapporna;” och han valde att skynda	 uppför dem, hellre än att gå hela Glasbruksgatsbacken fram till Fins­	 ka Bastun, der han dessutom tyckte sig se några misstänkta personer	 stå och fundera utanför Dihlströms. Utan hinder passerade han	 Franska Bugten och kastade ett par hastiga blickar på fru Hofgrens	 vackra hus; men lät af ingenting uppehålla sig.	 Hjertat klappade starkt, när han kom upp på Högbergsgatan och	 gick in genom en af de norra kyrkogårdsportarne. Tornuret slog med	 detsamma fullt.	 ”Tid har jag visserligen, såvida de begge vännerna icke anat oråd,	 och frukta, att någon ämnar mellankomma,” sade Mannerskog och	 spejade rundt omkring sig på kyrkogården. Det var icke särdeles	 mörkt; klockan nio på sista april är en temligen hygglig timme, när	 luften sjelf eljest är klar. Att här börja gräfva i jorden utmed en af	 alleerna, NB icke med dödgräfvarspade, utan med en käpp, måste	 dock synas skäligen misstänkt för hvar och en, som händelsevis kun­	 de komma gåendes och blifva vittne härtill.	 Men det kunde icke hjelpas. Allt måste vågas. Mannerskog gjorde	 några slag framåt, för att ännu nogare orientera sig, ehuru han ansåg	 sig temligen väl känna trakten. Han tog reda på Södermanlandsga­	 tan, ditåt vättande kyrkogårdsport, och alleen, som ifrån kyrkan sjelf	 leder till den. Han räknade träden på högra sidan vid denna väg. Han	 lag märke till det fjerde och femte. Han besåg marken emellan dessa	 begge träd, der en liten sidoväg strök fram, och framför hvilken en	 grön bänk stod. Han fann inga tecken i sanden, som just gåfvo till­	 känna någonting. Likväl syntes jorden här icke alltför fast eller hård.	 Ett par mamseller kommo i alleen, der vår riddare som bäst gjor­	 de sina anmärkningar öfver jordarterna. Dessa damer syntes på intet	 sätt ega några kunskaper eller hysa misstankar. Mannerskog ville	 dock icke blifva stående ”emellan ett par trän” medan de gingo för­	 bi, hvilket kunde se dumt ut. Han vände sig derföre emot den höga	 kyrktrappan, som vätter åt detta håll, vandrade ditåt, och besåg hela	 den gigantiska byggnaden, med blicken af en mönstrande byggmäs­	 
	 tare. En af mamsellerna tittade sig verkligen om efter honom, då han	 steg framåt kyrkan. Hon tycktes anse honom för en nyfiken och	 okunnig Norrmalms- eller Kungsholmsbo, hvilken betraktar Söder	 och alla dess föremål, när han någongång kommer dit, med samma	 känslor, som då man besöker Australien.	 Det är en sanning, att Catharinas jettelika dôm i detta ögonblick	 fängslade den unge, svärmiske fosterlandsälskaren mera, än han	 sjelf nånsin förut erfarit. Mannerskog hade alltid känt förtjusning	 öfver mästerverk i byggnadskonst; och flere gånger hade han sagt till	 sig sjelf, att om Gud behagat göra honom till en rik man, så skulle	 han nedlägga stora summor till uppresande af herrliga hus. Han	 hade ofta på sina autodidaktiska ritningar gjort utkast till palatser,	 torn, museer, skolor, kyrkor – men framför allt till sköna och ända­	 målsenliga menniskoboningar af ett nytt slags inredning, belysning	 och eldning, som skulle medföra ansenliga fördelar. Det är troligt,	 emellertid, att hans architektoniska enthusiasm skulle hafva blifvit	 uppvägd och trängd åt sidan genom flere andra älsklingsföretag, der­	 est han varit en man af lika mycket medel, som af ideer. Men för	 tillfället kunde han ej föreställa sig något mera vördnadsbjudande i	 den yttre verlden, än en hög byggnad, utförd i ädel smak och storar­	 tad stil, belägen på en skön plats: ett föremål, fullt af stilla majestät,	 som på tusentals menniskosinnen, slägten efter slägten, göra djupa,	 outplånliga intryck till väckande af en himmelsk stämning, och der­	 igenom bildande dem, tyst, men oemotståndligt.	 Han tyckte sig se det fordna, anspråkslösa Sturekapellet på denna	 plats, i en tid, då Åsenöns berg voro skogbevuxna rundtomkring, då	 Götgatan icke fans, och då Pelarbacken, som nu knappt någon vet	 hvar han ligger, hyste ett monument, upprest för christlig bot och	 ånger. Sjelfva detta ljud, detta ord: ”Södermalm,” hade ännu icke	 hörts af i hela svenska språket: det hade icke intagit sitt rum ibland	 verkligheterna i verlden. Hvilken vandrare på Åsenön – herdegosse,	 munk, filosof eller knekt – på den tiden, då Södermalm ej ännu var	 till, skulle hafva stannat på detta rum och drömt om ett tornverk,	 sådant, som det konung Carl X här grundlagt och benämt efter sin	 
	 moder Catharina? Hade en forntida vandrare i fåvitsk inskränkthet	 förnekat möjligheten af detta storverks framtida uppkomst, så hade	 han visserligen icke gjort klokt. Men lika litet kan någon nu lefvan­	 de, på hvilken punkt som helst i Stockholm eller i Sverige, säga nej	 för allt det underbara, majestätiska och herrliga, som der en kom­	 mande dag kan uppresa sig. Menskligheten på jorden har lefvat	 snart sagdt ingenting ännu; och ehuruväl man med somlige historie­	 skrifvare ganska gerna kan räkna sextio sekler sedan planetens be­	 gynnelse, så ser man väl hvilken oändligt liten tid detta är för en så	 betydlig varelse. Otvifvelaktigt är allting, i synnerhet allt det vigtigas­	 te för menniskan – betraktad som ett väsende med inneboende nöd­	 vändighet (alltså med ovilkorligt kraf, med oemotståndligt anspråk	 på) att vinna harmoni emellan ande och kropp – ännu så outveck­	 ladt, så nytändt, så färskt och nyss fattadt, att man icke kan säga det	 vara mera än jemt och rätt till; men utan sin form och växt, utan sitt	 fulla lif, utan sin rena sanning och sin friska godhet ännu. Huru	 långt har väl, till exempel, menniskoslägtets erkännande och inseen­	 de af Gud hunnit hittills i verlden, då icke en gång det första nöd­	 vändiga härför, en definition på ordet, finnes allmänt gifven och an­	 tagen? Så menar en med ”Gud” detta, och en annan förstår derunder	 något helt annat. Menniskorna tala med hvarandra, tvista i religio­	 nerna, och se icke ens så mycket som det, att de icke i grunden tala	 om samma sak; följaktligen under tvisten brista på den första be­	 stämmelsen, hvarförutan det icke är möjligt att afgöra någonting i	 sjelfva tvistämnet. En förstår med ”Gud” endast det Goda i univer­	 sum, alltså med uteslutande af det Onda, som då är utom Gud. En	 annan tänker sig under ordet ”Gud” egentligen blott Sanningen, så­	 som sådan. En tredje menar det Absoluta, med uteslutande af det	 Relativa (och ett tänkesätt på detta område ansluter sig till det	 nyssnämda, med ”Sanningen” i spetsen, såsom sjelfva det absoluta;	 ett annat icke, enär Sanningen då ej skulle begripa och förklara	 det relativa). En fjerde inbegriper under sitt ord, ”Gud,” allt hvad	 som finnes i universum, så att dermed förstås sjelfva det Hela med	 innefattning derjemte af hvarje Enskildt, alltså af allt relativt tillika.	 
	 En femte uttrycker med samma ord, ”Gud,” intet annat än ett väsen­	 de, som är en helt och hållet osynlig ande. En sjette talar, med sam­	 ma benämning, om ett annat slags väsende, som ock är en ande, men	 vid sina tillfällen dock tillika för jordiska ögon synligt. Och så vidare.	 Man kan sannerligen icke neka, att ett slägte endast måtte stå vid	 upphofvet, vid gryningen af sin skapelse, då det har sina första och	 förnämsta grundtankar så litet utvecklade, att man icke en gång är	 öfverens om grundbegreppens definition, mycket mindre om deras	 innehåll. Hvad bevisar detta? Det betyder, att vårt slägte, lika med	 jordklotet, som det trampar, långt ifrån att vara så gammalt och	 aflefvadt, som någre, förledde af sin enskilda trötthet, förtviflan och	 misströstan, inbilla sig, tvärtom är så ungt, att det snarast är frågan	 om, huruvida detta slägte hitintills ens såsom embryo är fullgånget	 på planeten. Flere högst märkvärdiga iakttagelser skulle kunna be­	 styrka, att Menniskoslägtet – seddt som en individ – icke ännu är	 framföddt till verlden, utan dväljes i sin moders sköte. Hvem är då	 den ofantliga Moder, i hvars lif detta ännu ofödda barn ligger? kan	 man fråga. Det är Naturen. Deraf begripligtvis denna dunkelhet, det­	 ta älskliga chaos i filosofemerna, i religionerna, i samfundsinrätt­	 ningarne, i vetenskaperna, i konsterna. Allt detta gäser inom mensk­	 ligheten; hvilket kommer deraf, att det ligger i hjernan på ett ännu	 icke framföddt foster. Det kan följaktligen ej annat bestå (och i till­	 ändalupna tider hafva bestått), än i ett mörkt chaos tills vidare: men	 i ett älskvärdt och ljuft, likväl, såsom ett barns tillstånd, då det befin­	 ner sig slutet i sin moders famn. Och detta tillstånd bådar nödvän­	 digtvis klarhet, kraft och en omätlig utveckling, när fostret en gång	 skådat ljuset: det vill säga, när Menniskoslägtet hunnit så långt, att	 det kommit till, nemligen kommit till ej blott som ett bundet	 Embryo (hvilket det varit sedan skapelsen), men som ett fullt	 fritt Jag, hvilket sednare innebär epoken af dess framfödande.	 Detta blir då menniskans rent frigjorda lif: ett tillstånd, ej af lösaktig­	 het (och sjelfsvåld i den meningen), men likväl endast bundet af	 dess eget lifs vilkor, af dess eget väsendes organiska bestämmelser	 och inre lagar (på samma sätt som en framfödd person visserligen är	 
	 betingad af sin egen varelses organiska former, hvilket aldrig käns	 som tvång; men dock icke längre ligger i ofrivilligt och knutet sam­	 band med moderskötet, såsom fallet är med ett embryo). Denna	 epok för slägtet måste således utgöra detsamma som den menskliga	 Autonomiens (Sjelflagbundenhetens) uppträde på jorden. Autono­	 mien är ännu blott anad inom filosofemerna. Den är knappt mer än	 uttalad; den är föga förstådd. Men likasom hvarje varelse i ägget,	 hvarje foster inom sin moder måste sträfva till att blifva framfödd; så	 måste ock alla de förnämsta arbeten och sträfvanden inom mensk­	 ligheten afse, att föra dennas väsende till Autonomi, förvandla den	 till ett fullt fritt Jag; hvilket är detsamma som att föra den fram till	 födelse-epoken. – Detta innebär för ingen del, att menskligheten,	 efter att hafva blifvit född till verlden (förvandlad till ett ”fullt fritt	 Jag”), då skall blott bestå uti ande, och vara utan natur (utan	 materia). Den blir väl genom den händelsen skild från sin moder,	 naturen, i hvars sköte den förut låg som ett dermed sammanknutet	 väsende, ett foster, ett embryo. Men hvarje till verlden född varelse,	 ehuru nu frigjord från modren, behåller dock i sin person qvar	 hela den af modren undfångna kroppsligheten (sitt väsendes ”mate­	 riale”); likväl regerande allt detta med sin egen uppklarnade andes	 frihet. Menniskorna, lefvande i ren autonomi (d. v. s. tillhörande en	 icke längre embryonisk, utan en till verlden framfödd mensklighet,	 således utgörande ”fullt fria jager”), bibehålla följakteligen äf­	 ven då allt af naturen, allt af modren; men hafva detta på ett under­	 ordnadt sätt då, så att de beherrska det. Hvad kan vara herrligare, än	 att tänka sig menniskoslägtet i detta skick en gång? Då är Gud till i	 dess väsende såsom erkänd, klar, lefvande. Och hvilka krafter skola	 icke göra sig gällande, när detta tillstånd inträder för oss? Allt bebå­	 dar, att sådant förestår menskligheten; och Guds dolda försyn, som	 oupphörligt genom seklerna fört slägtet fram emot autonomi, såsom	 mål, skall uppenbara sig genom dess förverkligande allt mer och	 mer.”	 ”Hela detta föreställningssätt, om jorden och vårt slägte, må vara	 nytt; men huru mycket intygar ej sanningen deraf?” fortfor den lifli­	 
	 ge tänkaren, der han stod framför den stora kyrkan, hvilken tagit	 honom så i anspråk. Och då han ännu varseblef några strödda vand­	 rare i alleerna, som tvungo honom att hålla sig tillbaka från det yttre	 göromål, hvarför han hitkommit, så fortsatte han vidare, på ett sätt,	 som ytterligare för honom bestyrkte de redan fattade tankarne om	 Gud, Menskligheten och Jorden.	 ”Hvad är väl Konsten hittills i verlden?” tänkte han alltså.	 ”Blott ett litet svagt utkast, en skuggritning i ett oföddt barns	 (mensklighetens) hjerna. Hvad äro Poesien, Musiken, Byggnads­	 konsten ännu på jorden? Tre små drömmar i den stora, ofull­	 gångna varelsens slumrande själ. Och hvad är väl allt detta oräkneli­	 ga, till mesta delen namnlösa, som man menar med uttrycket de	 lägre Handtverken, och hvilka omsluta menniskans hela yttre	 plastiska lif – hvad äro de ännu? De ligga till den grad i lindan, att jag	 tycker vi i våra dagar rätt väl skulle kunna säga oss ej stå längre än	 bredvid greken Daidalos, hvilken, om han saknade färdighet i flere	 af våra handtverk, dock kunde göra vingar åt sig och sin son Ikaros,	 och dermed flyga bort ur sitt fängelse. Detta är en nu i Europa förlo­	 rad konst. Men huru har den kunnat förloras och glömmas, om den	 en gång funnits till? Jo: det vill säga, att det inneburit en liten del af	 drömmen, som den store embryoniske varelsen glömt eller kommit	 ifrån, under det han i sin slummer sedan utvecklat sitt väsende ge­	 nom andra nyare drömmar i stället. – Allt detta, vidare, som man	 benämner ”Vetenskaperna,” kan man väl säga – jag frågar det – kan	 man väl säga, att de ännu vittna om en vaken, om en verkligen till	 verlden född mensklighet? Föga; som jag tycker. Och Jorden, Mar­	 ken, Länderna, Sjöarne, Hafven, med sina omätliga egenskaper,	 skatter, innanmäten – huru litet också af allt detta är upptäckt? Hvil­	 ken ömklig milliondel, hvilken parcelle, utgör icke allt hvad hitin­	 tills befintliga grufvor erbjuda? Lika litet som Gud är erkänd, och vår	 egen Ande till sin sanna beskaffenhet känd; lika litet kan man säga,	 att Jorden är mera än allenast anad. Den är blott ytligt vidrörd. – Och	 detta Sverige, som man med rätta helsar fattigt; och detta Stock­	 holm, som man kallar obetydligt, enär det vid sidan af de andra huf­	 
	 vudstädernas millioner, endast räknar 80000 personer – hvad torde	 icke här allt uppvakna en gång, i samma mån som menskligheten	 sjelf slår upp sitt öga?”	 Mannerskog såg sig omkring åt alla håll på kyrkogården. Det	 hade under tiden verkligen mörknat betydligt; och ingen vandrare,	 allenast träd och grafstenar, syntes till i denna stund.	 ”Nu skall det ske!” utbrast han: ”nu, eller är det för sent!”	 
	 
	 
	 
	 
			 
	 
	 
	 
	 
	 TREDJE KAPITLET.	 
	 Gräfningen.	 
	 
	 
	 Fort! bort! vi blifva inläste på kyrko­	 gården! Kyrkväktaren kommer der­	 borta vid porten med nycklarne.	 
	 
	 Med en ännu till hälften lågande fantasi vände ynglingen sig om och	 sade hemskt, halfhögt: ”store Gud! på hvilken plats befinner jag mig	 likväl? Här har icke blott Sturekapellet stått; utan detta är rummet,	 der bålet brann öfver alla de mäns kroppar, som Christierns yxa hug­	 git till döds på Stockholms Stortorg. O hvilket rum för mitt foster­	 land? Här kunde spöka, om någonstädes!”	 ”Nej!” ropade han och drog handen hastigt ned från pannan, mot	 hvilken han tryckt den; ”inga tankar nu! framåt blott – ögonblicket	 flyr.”	 Med raska steg närmade han sig de begge träden; och med armen	 syntes han flere gånger vifta i luften, likasom ville han bortjaga så	 många tusen föreställningar, hvita och svarta fantomer om hvarann,	 hvilka opåkalladt, men oemotståndligt, framställde sig för hans in­	 bildning.	 ”Här är fjerde trädet, på höger sida i alleen, och der är det femte.	 Häremellan – eller ingenstädes. Låt gå!”	 Han såg sig ännu en gång om. Ingen fans på kyrkogården.	 Med sin kraftfulla och temligen hvassa käpp uppstötte han mar­	 ken midt emellan de begge tillkännagifna träden.	 
	 Efter ett par minuters arbete kom käppudden emot något hårdt,	 som hördes likt ett bräde. Blodet forssade till ynglingens tinningar;	 hela anletet nästan blossade. Men, återhållande sina känslor, tvang	 han sig till besinning. Han ställde sig på ett knä och bortgräfde san­	 den med händerna, för att få det fynd ledigt och i dagern, hvaremot	 hans käpp tydligen hade stött.	 Han fann någonting fyrkantigt af mörkgul färg. Utan att gifva sig	 tid till undersökning, drog han upp det ur jorden. Det var verkligen	 ett skrin af dyrbart, inlagdt arbete. Han såg visst också ett litet lås, till	 hvars öppning den nyckel rätt väl kunde förmodas passa, som han	 bar på sig från Lidingön. Men han ville icke följa kallelsebrefvets	 tillsägelse i den punkten, som föreskref upptagaren, att lemna skri­	 net qvar, men öppna och uttaga innandömet.	 Detta kunde vara det rätta för en tjuf, som ville behålla det han	 tagit, men undgå farlig efterspaning. Mannerskog, deremot, ville haf­	 va till sin första angelägenhet, att återlemna fyndet till dess rätte ega­	 re, när han varit lycklig nog att finna den. Han hade således allt skäl,	 att ej qvarlemna, men behålla skrinet.	 Detta beslut var en sekunds verk. Med fötterna sopade han ned	 sanden i gropen efter sig, höll skrinet under armen, och ämnade	 skyndsamt aflägsna sig.	 I detta ögonblick tyckte han sig höra några steg tätt bakom sig;	 men likasom af en, som gick ifrån honom, och hvilken följaktligen	 förut måste hafva varit honom mycket nära. Hade någon sutit på	 bänken eller den gröna spjälsoffan här bredvid, och åt hvilken han	 sjelf vändt ryggen medan han gräfde?	 Det lopp en is genom alla hans ådror. Dock kunde han ej undvika	 att se åt det håll, hvarifrån han hört stegen. På litet afstånd, åt kyrkan	 räknadt, vandrade en lång, smal gestalt i röd kalott, yfviga grå lockar	 nedom kalotten, och en fotsid rock, snarlik en kaftan, hvilken tyck­	 tes vara af svart sammet.	 Då ynglingen, bäfvande vid denna anblick, ej gick ett steg ur stäl­	 let, stannade mannen i sin gravitetiska gång, vände sig om, och vin­	 kade skrin-uppgräfvaren med ett upphöjdt finger, att följa sig.	 
	 Betagen af en ovilkorlig vördnad, nästan ännu mer än af för­	 skräckelse, tog Mannerskog ett par steg framåt. Den okände gick	 upp emot kyrkan, ungefär samma väg, som ynglingen beträdt, då	 han ifrån den majestätiska kyrktrappa, som vätter åt denna sida,	 hade stigit utföre till sin allé, der skrinet låg.	 Under några ögonblicks tyst vandring på detta sätt, blickade Man­	 nerskog mot himlahvalfvet. Han såg en stjerna tindra med en klar­	 het, som kom honom att förmoda det vara planeten Jupiter. I öfrigt	 förundrade det honom, att det redan syntes så mörkt på qvällen, då	 klockan väl icke gerna kunde vara öfver half tio, om hon var det; och	 denna årstid borde vid en sådan timme förläna mera ljus.	 Men han hade ej tid till betraktelser. Borta vid vestra kyrkogårds­	 porten hörde han tydligen buller; ett lifligt samtal tycktes utvexla sig	 emellan ett par hastigt gående personer.	 ”Skrinsökarne komma nu!” tänkte Mannerskog, och ansträngde	 sina ögon för att upptäcka, om han i någondera af dem skulle igen­	 finna sin orangegula bekantskap. Men ett besynnerligt töcken lika­	 som omgaf hans egna blickar. Det var, som hade en mörk sky, ett	 slags moln, stått omkring honom sjelf och kaftan-mannen, i hvars	 spår han följde. Det var som gick detta moln med dem, och ej sträck­	 te sig vidare än fyra, fem famnar utomkring dem. Men kanske var allt	 ett fantasispel allenast i ynglingens egen upprörda inbildning.	 Karlen i röda kalotten syntes alls icke oroas af de ankomna perso­	 nernas buller på kyrkogården. Han fortsatte sin granitartade gång	 upp emot kyrkan. Ynglingen följde honom.	 Catharinæ kyrka har, utom den medlersta dômen med den stora	 tornspiran, fyra utbyggnader: en åt hvardera väderstrecket. Kaftan­	 mannen gick icke uppför den höga kyrktrappan, hvarom vi förut talat;	 utan drog sig i en liten krok förbi den, fram emot kyrkans östra utbyg­	 ge. Ynglingen med skrinet vandrade oförfäradt efter. Knappt vågade	 han se upp åt kyrkan; han viste, att altaret måste vara i denna nejd.	 Nu hade den framföre gående hunnit förbi sjelfva den åt detta	 håll vättande utbyggnaden, och kom till norra kanten eller hörnet	 deraf. Vikande om denna kant, försvann kaftanen. Mannerskog kun­	 
	 de ej, förrän några ögonblick efter, hinna till samma hörn. Men när	 han kom dit, och sjelf vek om det, tänkte han ånyo få varseblifva den	 röda kalotten. Han såg den ej mer. Månne här på sidan var någon	 dörr, hvarigenom gestalten kunnat gå in i kyrkan? eller i något	 grafchor? Mannerskog kände ej byggnaden så noga, och kunde icke	 nu i skymningen upptäcka förhållandet.	 Han hörde i detsamma vilda rop ifrån det nedra af kyrkogården.	 Bakom hörnet, der han stod, kunde han icke ses af någon, som vore	 der nere i den allé, hvarest han tagit skrinet; i fall nemligen perso­	 nerna verkligen stodo der och utgjorde dem han anade.	 Detta hemska skri, som icke en gång lät rätt naturligt, kom ho­	 nom att för ögonblicket förgäta den i kyrkmuren försvunna sam­	 metsmannen; och han gick tillbaka till det hörn af utbygget, han	 nyss viket om, för att våga sig litet fram om det, och se huru saken i	 södra alleen kunde förhålla sig.	 Luften var ånyo klarare. Han varseblef icke mer omkring sig den	 dimma, det slags mörka moln, som förut skyddande omgifvit honom,	 så länge han såg kalottkarlen framför sig.	 Tryckande skrinet hårdt till sin sida med armen, steg han ända till	 hörnet, och stack hufvudet fram om det, för att skåda.	 Ehuru afståndet var betydligt, varseblef han, att just på samma	 plats, der han nyss uppgräft sitt fynd, foro och fäktade tvenne perso­	 ner, så att sanden rykte om armar och ben på dem. De sågo svarta ut	 – men förmodligen mest till följe af skymningen och aflägsenheten.	 Mannerskog kunde icke väl urskilja, om de nu gräfde, eller om de	 sinsemellan slogos.	 ”Huru är det möjligt, att de kunna vara oförsigtige nog, att göra	 ett så starkt oväsen på en kyrkogård? frukta de då inga vandrares	 ankomst och fremmandes blickar?” sade han till sig sjelf.	 Han hörde dofva läten af de besynnerligaste slag, och deremellan	 ljud, som liknade förfärliga svordomar: deremellan, åter, en him­	 melshög jemmer. Hvarje pulsslag, han förnam i bröstet, påminte	 honom om, att han för egen räkning borde skynda bort från hela	 kyrkogården. Men han stod som fastnaglad vid östra kyrkhörnet.	 
	 Nu kom ett groft och gräsligt ”uff! uff! uff! uff!” ifrån stället der­	 framme. Utropet skulle hafva kunnat betyda segerglädje, om icke	 Mannerskog – åter och i förnyade omgångar tryckande skrinet mot	 sin sida, under armen, der han höll det – alltför väl vetat, att denna	 uttydning var omöjlig. Det återstod blott, att anse det för skränet af	 den grymmaste förtviflan.	 Det började svindla för vår riddares ögon. En minut tvekade han,	 om han gjort rätt med sin gerning. Personernas smärta derborta fö­	 rekom honom så djup, så bitter, så oerhörd, att ynglingen ej begrep	 hvad han skulle tänka. Han tyckte, att tjufvar ej borde vara till den	 grad otröstlige, ej visa sig ursinnige på ett så förskräckligt sätt. Såda­	 na menniskor bruka ju genom andra och nya nidingsverk kunna	 skaffa sig en ersättning, som icke tillåter dem att förlora sig i sorg,	 när ett företag misslyckas?	 ”Skall jag gå och återlemna skrinet till desse olycklige?” sade han	 hastigt till sig sjelf. Men deremot uppreste sig en häftig känsla, en	 oemotståndlig aning, som tillhviskade honom, att han ej fick röra sig	 ett enda steg ditner. Han genomgick i tankarne det biljettfragment,	 han läst på Blå porten; och det förekom honom alldeles ogörligt, att	 icke dessa män vore skälmar.	 Oväsendet tilltog; och det lät i hans öron, som om de begge perso­	 nerna började tvista på lif och död. ”Ha!” tänkte han, ”polisongkar­	 len derborta torde föreställa sig, att den andre, hans kamrat, varit här	 och honom ovetande borttagit skrinet förut! Gud – jag kan blifva	 orsaken till en menniskas mördande? till tvennes? Skall jag icke sät­	 ta ifrån mig skrinet här, och hasta dit för att åtskilja dem?”	 En kallsvett lopp öfver ynglingens rygg, och en feberlik rysning	 genomgick hans hufvud.	 Han stirrade, hemsk och tveksam, på den rysliga platsen i alleen.	 Hastigt tyckte han sig ej endast se de två, som förut; men en stor	 mängd andra figurer. ”Har här kommit mera folk? Men jag varseblef	 icke när de nalkades?” anmärkte han. ”Min inbildning, min känsla	 förvirrar mig!”	 De nykomna varelserna foro – för Mannerskogs ögon – rundtom­	 
	 kring de andre tvenne, likasom i dans. De sjöngo på en härskt skä­	 rande melodi; svängde sig, svarta, ihåliga och gängliga, i allt trängre	 ringar om de begge förolyckade skringräfvarne; och syntes slutligen	 med de mest hånande åtbörder nypa, trampa, slå, spotta på dem.	 När det omsider sken som bloss i dessa afgrundsfigurers händer:	 när de under den infernaliska dansen skreko, jamade och hojtade på	 det afskyvärdaste sätt: när en och annan af dem flaxade upp i luften	 och försvann öfver trädtopparne – satte Mannerskog handen för sin	 panna, blundade och hviskade till sig sjelf: ”detta är icke riktigt; jag	 är sjuk, eller på väg att blifva det: jag måste hålla mig vid kall besin­	 ning, och – bäst af allt – gå härifrån.”	 Något lugnare blickade han upp. Den gräsliga fantasileken, må­	 hända blott alstrad af hans egen föreställning om de begge personer­	 nas helvetiska karakter, men kanske likväl också något annat, hade	 försvunnit. De tvenne karlarne såg han dock. Men hastigt hörde han	 från den ena af dem tydligen detta utrop: ”fort! bort! vi blifva inläste	 på kyrkogården! kyrkväktaren kommer derborta vid porten med	 nycklarne.”	 För att ej upptäckas af kyrkbetjenten, sprungo de begge åt ett	 håll, motsatt det, hvarest de sågo honom. Han gick vid porten åt	 Södermanlandsgatan till. Karlarne begåfvo sig hals öfver hufvud mot	 norr, samma väg, som Mannerskog nyligen tillryggalagt. De sprungo	 till kyrkans östra utbygge, och nalkades hörnet, der ynglingen stod	 med skrinet.	 
	 
	 
	 
	 
			 
	 
	 
	 
	 
	 FJERDE KAPITLET.	 
	 Huru en rätt kyrkvaktare går till väga.	 
	 
	 
	 Tomt? Nej. Då skulle de der begge	 männen icke väsnats så fasligt vid	 gropen.	 
	 
	 Så fort Mannerskog varseblifvit denna rörelse, hade han genast be­	 gifvit sig tätt intill kyrkmuren, in i den skumma vinkeln, som östra	 utbyggnaden gör med sjelfva dômen. Äfven hade han satt skrinet	 bakom sin rygg, och stod orörlig mot kyrkväggen, som ett dömdt	 spöke. När de begge karlarne kommo rusandes om östra utbyggets	 norra hörn, voro de en gång under farten icke fulla tre steg från	 honom. Men med ett snabbt anskri af ”hu då!” skyndade de sig från	 honom, hvilken de höllo för en ny fiende; och de störtade ut genom	 den ännu olästa norra kyrkogårdsporten.	 Deras fötters häftiga klack-klack-klack hördes på Högbergsga­	 tan; men Mannerskog ville icke så genast efter dem också begifva sig	 ut med sitt skrin, då han lätt nog kunnat komma i krakel med dem,	 eller af någon annan tagas för misstänkt. Just under detta ögonblick	 af tvekan, kom kyrkväktaren och igenläste äfven denna norra port.	 Ingenting hade varit enklare, än att öppenhjertigt träda fram till	 kyrkbetjenten och bedja honom släppa sig ut; hvilket han säkert	 beviljat en man, äfven med skrin under armen. Ty hvad angick det	 honom?	 Men så svagt är ett blott halfsäkert samvete, att den oerfarne yng­	 
	 lingen, som aldrig förr burit en annans så besynnerligt åtkomna	 egendom under armen, närapå darrade vid kyrkmuren, der han stod,	 och omöjligen kunde förmå sig att stiga fram till kyrkväktaren.	 Han höll sig troget inklämd emot muren, och gubben med nyck­	 larne tycktes ej blifva honom varse. Åtminstone tillät han sig att i all	 ro igenläsa porten, utan att gifva akt på denna fremling. Han gick	 ned igen på kyrkogården, utan tvifvel för att vända sig till en annan	 port.	 ”Skall jag förblifva fastmurad här? hm –.” Med en besynnerlig	 känsla såg Mannerskog sig om på den höga väggen utmed sin sida.	 ”Just i denna vinkel vek mannen med sammetsrocken och gråa	 lockarne ur min åsyn. Hvart tog han vägen? Hm – hvad skall jag tro?	 Jag känner väl temligen, som jag tror, Katrina kyrka – inne i kyrkan	 just vid detta hörn står Predikstolen – nå godt, min Gud! hvad bety­	 der det? Skall jag med flit skrämma upp mig sjelf? Icke kunde grå­	 locken gå in här i muren, för att bo i predikstolen öfver natten?”	 ”Alla möjliga underjordiska gångar, ingångar eller hvalf – i fall	 sådana skulle vara här – känner jag väl icke, det tillstår jag,” fortfor	 han. ”Men jag tror knappt sådana gifvas under en kyrka, anlaggd i	 Carl Gustafs dagar, i en protestantisk tid, då man icke mera älskade	 mörka, ohyggliga gömslen så mycket som förr. Nej; jag kan icke för­	 klara kaftanens försvinnande på detta sätt. Denna kyrka har ingen­	 ting katholskt uti sig. Det sista af vigt, som på denna plats förehades	 under katholska tiden, var det hiskliga bål, som konung Christian	 reste för trehundra år tillbaka, då han här uppbrände liken efter de	 nittiofyra afrättade, och derjemte äfven kastade de ur sina grifter	 upphemtade Sturarne på samma eld. Min Gud, hvarföre dröjer jag	 på detta ställe!”	 Mannerskog gjorde våld på sig, steg bort från muren, i mening att	 verkligen till sluts vända sig till kyrkväktaren, huru betänkligt det än	 syntes honom; och han nalkades den öppnare delen af kyrkogården,	 för att söka rätt på karlen. Han såg på länge ej till honom. Det klack	 i bröstet på ynglingen. ”Skall jag blifva här öfver natten?” hviskade	 han till sig sjelf.	 
	 Med hastiga steg vände han sig ifrån den ena kyrkogårdsutgång­	 en till den andra. De begge östra portarne, som han först besökte,	 voro lästa. Med förskräckelse trädde han tillbaka från dem, kom åter	 i alleen, der han gjort sitt farliga fynd, skyndade till södra porten,	 som är denna allés utgång till Södermanlandsgatan; men den var	 också stängd. ”Ha!” sade han och såg sig om utefter den långa Sie­	 wertska kasernen, ”här åt södra sidan fins ingen vidare port!”	 Han störtade åt vestra hållet. Den första vestra porten såg han,	 redan på afstånd, vara igen. Och just som han skulle begifva sig upp	 i den angränsande gången, hörde han det smälla i den andra vestra	 porten. Kyrkväktaren sjelf sågs icke mera: bevis på, att han vid den­	 na port, som varit den sista, stannat utanföre och gått sin väg: vand­	 rat sina färde ifrån hela kyrkogården. Mannerskog stod der.	 En djup och besynnerlig känsla fattade ynglingen. Men sådana	 kunna motsägelserna i menniskonaturen vara, att nu, när han fann	 sig instängd, med utsigt att få tillbringa en hel natt på Stockholms	 vidsträcktaste och kanske hemskaste kyrkogård, vaknade med det­	 samma mod och spänstighet inom honom.	 Vädret liknade sig utmärkt vackert. Det var visserligen ganska	 skumt, och kyrkan reste sina fem spiror mot den mörka himmelen,	 likt en omätlig jettinna, som vid sidorna om sig har fyra barn, fyra	 ungjettar. Men så stark är dock till slut känslan af att i grunden (oak­	 tadt några små yttre skrupler) hafva handlat efter sin bästa öfvertygel­	 se, att ynglingen med en underbar och hög tillförsigt vände sin gång	 rakt till kyrkan sjelf: nalkades denna bild af religionen, af Gud, som	 stod framför honom i mörkret; och satte sig på en bänk under träden	 i närmaste grannskap. ”Må vara då, jag skall blifva här i natt, efter vår	 Herre så tycker!” yttrade han halfhögt och blickade emot tornen.	 Han kröp upp i ett hörn af spjälsoffan, stödde sig behagligt med	 rygg och höger arm emot ena sidokarmen, och lade äfven upp fötter­	 na. Det kändes icke kallt i luften, oaktadt den annalkande natten;	 men från marken uppstiga dock gerna fuktiga ångor denna årstid.	 Skrinet satte han derföre icke på marken, utan troget utmed sig;	 samt hvilade ena handen derpå.	 
	 ”Men hvad i Guds namn kan då klockan vara? Jag har ej på länge	 hört något slag från tornuret, förmodligen derföre, att min uppmärk­	 samhet varit för mycket upptagen af annat. Sofva får jag icke – vill	 jag icke i natt. Jag skulle derunder kunna beröfvas mitt dyrvundna	 fynd genom någon händelse, förklarlig eller icke – jag menar genom	 menniskor (hvilkas insmygande ånyo, eller uteblifvande här, jag	 verkligen icke kan så noga förutse), eller genom andar (hvilkas till­	 varelse äfven på jorden jag, Gud straffe mig, rättnu icke vet hvad jag	 skall tänka om). Jag kan nog hålla mig vaken. Om någon har ämnen	 att begrunda för detta dygn, så är det jag.”	 ”Detta skrin, som jag icke förrän nu haft tid att tänka på, ehuru	 jag hållit det under mina armar en ansenlig stund, hvad kan det väl	 innehålla? Det käns ganska lätt.”	 ”Någonting högst vigtigt måste visserligen vara deruti. Men icke	 består det i guld, silfver eller nipper. Kanske till sluts ligga här några	 lumpna papper? Än – tänk, om det vore tomt!”	 ”Tomt? Nej. Då skulle de der begge männen icke väsnats så fas­	 ligt vid gropen; så vida icke ännu en annan tredje, utom mig, vetat af	 hemligheten, varit här förut och tömt skrinet. Hvem kan säja”?	 ”Men sitter jag icke och har nyckeln? hvarföre dröjer jag då, att	 undersöka min skatt? Öppna den måste jag i alla fall, förr eller sed­	 nare, för att kunna upptäcka, hvilken som må vara rätta egaren. Ty	 helt simpelt till polisen, för att låta den öppna det, öfverlemnar jag	 icke skrinet; åtminstone ej oundersökt. Dertill är jag för nyfiken. Jag	 vill göra personlig bekantskap med egaren eller egarinnan. Af så	 mycket nöje tror jag mig vara förtjent, efter allt detta. Och dessutom	 – jag kan ej afhålla mig från en aning – som väl dock förmodligen	 saknar sin grund.”	 ”Men – öppna ett så hemlighetsfullt fynd här ute på kyrkogården,	 i mörkret? Nej. Jag skulle icke se läsa, om, som jag tror, något på ett	 eller annat sätt skrifvet ligger i skrinet. Det är för mycket mörkt nu.	 Och dessutom – utan att vara just lättskrämd eller spökrädd – har jag	 icke för en stund sedan utan bäfvan vandrat i fjäten af en röd kalott?	 – så vet jag ändock ej hvad som allt skulle kunna spela upp sig för	 
	 min inbildning, derest jag tog mig före, att öppna skrinets lock här­	 ute. Tänk om ett antal långa, magra, svarta herrar och fruntimmer	 komme hit omkring bänken, för att äfven sticka sina näsor – alns­	 långa, askgråa näsor – ned i skrinet att få titta, de, med jemte mig? Ty	 man säger, att skuggor skola vara mycket nyfikna.”	 Mannerskog sprang upp. ”Är icke jag en narr, en oförlåtlig narr,	 som sitter qvar!” utbrast han. ”Onödigtvis tillbringa en lång, kuslig	 natt under bar himmel, då man har vigtiga saker, som genast, och	 det inne i rum, böra undersökas! Jag kallar det onödigtvis; åtminsto­	 ne ännu. Ty, fastän kyrkväktaren läst igen portarne, så kan väl, det	 oaktadt, något medel finnas, att komma ut. Låt se.”	 Han satte sig genast i gång för att verkställa ett så förnuftigt be­	 slut; och huru det aflopp, omtalar historien i det följande.	 
	 
	 
	 
	 
			 
	 
	 
	 
	 
	 FEMTE KAPITLET.	 
	 En natt.	 
	 
	 
	 Ett litet, ganska litet rödt trädhus fans	 verkligen; ytterst snyggt och trefligt	 till utseendet, med ett fönster åt Ox­	 gränd –	 
	 
	 Med skrinet under ena armen och käppen i den andra – ty ingendera	 ville han en enda sekund lemna ifrån sig – beslöt han, att göra en	 rund kring kyrkogårdens omgärdning, för att se, om han ej kunde	 komma ut på annat sätt än genom en port. Omgärdningen bestod ej	 öfverallt af murar; på flere ställen omgafs kyrkogården af hus. Kun­	 de ej någon dörr eller port leda in i dem, och sedan genom husen ut	 på gatan?	 På hela södra sidan, som för det mesta upptogs af Siewertska hu­	 set – Stadsvakts-kasernen –, sågs ingen enda port vätta åt dödens	 hemvister; allenast en lång sträcka fönster märktes, af hvilka vår rid­	 dare måste lemna derhän, om icke en stor mängd voro blinda. För­	 modligen voro derinnanföre materialbodar eller förrådsrum, som	 alltid lefva bäst utan all öppning. I öfra våningen sågs en otalig rad	 verkliga och lefvande fönster, ehuru temligen små till vidderna. Dit	 upp kunde i alla fall vår riddare icke komma; och för öfrigt – – ord­	 ningens vidmakthållare, stadssoldaterne, voro väl icke heller de an­	 gelägnaste personer, att nu komma i sällskap med?	 Mannerskog vände sig härifrån. Han närmade sig vestra sidan.	 
	 Der fann han, hvad han förut icke blifvit varse, en ganska låg sten­	 mur. Ingenting syntes lättare, än att komma upp på den. Men kanske	 var det mycket djupt ned i gatan på yttre sidan af denna omgärd­	 ning?	 Mannerskog steg upp för att undersöka stället. Den så kallade	 Oxgränden löper här förbi. Visserligen kunde hoppet dit ned från	 murens kant synas betydligt; men farligt var det väl icke. Manner­	 skog såg sig omkring till höger och till venster i gränden, om någon	 vandrare skulle vara ute, som kunde märka honom; ty till den grad	 försynt och ovan var han att gå med andres skrin under armarne i	 mörkret. Gatan tycktes tyst nog. Det bästa af allt var, att dess andra	 sida bestod af plank, så att han ej behöfde rädas blifva åskådad från	 något motliggande hus. Han såg noga efter huru härmed förhöll sig.	 Gud! Till sin bestörtning upptäckte han, att han för hastigt bedömt	 saken. Ett litet, ganska litet rödt trädhus fans verkligen: ytterst	 snyggt och trefligt till utseendet, med ett fönster åt Oxgränd – och	 detta fönster gifvande utsigt rakt på den del af kyrkmuren, der han	 stod. Så skumt det var, kunde han tydligen läsa ett stort N:o 4 öfver	 den vackra ingångsporten. Och – i fönstret, ett litet stycke på sidan	 sneddt emot sig, upptäckte han en ansenlig man, stående med sitt	 ansigte på rutan. Den store mannen tittade ut, och skulle ganska	 säkert varseblifva honom på muren, derest han ej genast hoppade in	 och ned på sin kyrkogård igen.	 Om också denne man i fönstret skulle hafva varit herr kyrkfogden	 sjelf, så hade visst deruti ändå ingenting farligt legat. Men ynglingen	 fattades af en ovilkorlig skygghet, som tvang honom att hastigt begif­	 va sig tillbaka. Han gick nu till den högre delen af kyrkogården. Här	 såg han verkligen i stället för mur ännu ett hus. Det låg på norra	 sidan, nära hörnet, som denna sida gör med den vestra. Denna trakt	 af kyrkogården var, genom sina många höga och lummiga träd,	 skummare än någon af dödens andra nejder. Likväl förmådde han i	 mörkret upptäcka en port på det der huset, vättande in åt kyrkogår­	 den. Han smög sig dit. Porten var stängd. Han klappade på. Men	 detta hus, hvars beskaffenhet han icke rätt väl kände, tycktes anting­	 
	 en vara alldeles obeboddt, eller icke hysa invånare om aftnar och	 nätter, åtminstone ej åt denna sida. Han slapp icke ut genom det. Vi,	 som torde vara kloka nog för att veta, det detta var sjelfva Skolhuset,	 hvarest äfven en kyrkväktare kan anses bo, förstå dock tillika, att	 den sednare ej måtte hafva genast gått hem om qvällen, straxt efter	 kyrkogårdens stängning, och således ej var i stånd till förmärkande	 och uthjelpande af någon menniska den vägen.	 Mannerskog beslöt att finna sig i sitt öde. Han gick med afmätta	 steg tillbaka till den spjälsoffa under träden i kyrkans grannskap, der	 han förut sutit; och han intog den åter med en känsla af nytt slag.	 Huru mörkt och kusligt det än var omkring honom, förnam han en	 inre säkerhet, ett lugn, en oförklarbar glädje. Han kände en närvaro	 af Gud i natten; och, så ringa hans verksamhet än i verlden kunnat	 vara, uppreste sig dock omkring honom hulda, älskvärda bilder,	 minnen af fader- och moderlösa, dem han förmått tilldela något litet	 för lifvets hjelp. Flere stackare, som han tröstat, tycktes nu osynligt	 nalkas för att tillhviska honom förtröstan tillbaka i denna dystra	 stund: ingen, som han med vilja bragt till sorg eller missledt, infann	 sig för att kasta en slöja af skräck och ångest öfver hans ögon.	 Ynglingen tänkte på det käraste han viste, sin döda moder; och	 han påminte sig den syn eller anblick af henne, han haft om aftonen,	 den förflutna dagen. ”Skulle icke hon ännu en gång vilja komma, för	 att förljufva min natt?” sade han.	 Han satt, sammansluten i sig sjelf, hufvudet till hälften lutadt	 emot bröstet. Han begrundade så många höga ämnen, att han snart	 tyckte sig helt och hållet vara en ande, och i andars sällskap. Trä­	 dens gråsvarta gestalter, i de rader och led der de stodo, förekommo	 honom vänliga och kloka. Kyrkans tornspiror nickade, såsom med	 ett storartadt löfte om frid från höjden. Han blundade och försjönk	 allt mera i sitt inre väsende. Det förflutna, det längst Förflutna –	 sjelfva det Historiska – smög sig som en behaglig ånga in i det Närva­	 rande: och det Tillkommande nalkades äfven, för att med en sky af	 ambra blanda sig i det förra och omsluta allt.	 . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 
	 
	 Vid ett starkt ljud, som liknade aflägsna kanonskott – eller om det	 blott bestod i slag från tornuret – for ynglingen upp, som det före­	 kom honom, reste hufvudet, och blickade med en viss bestörtning	 omkring sig; ty så svarta hade luften och natten icke förr synts ho­	 nom.	 På ett litet afstånd ifrån honom, åt det håll, der kyrkan borde	 befinna sig, märkte han i stället en bred dimma, som genom sin grå­	 het afstack ifrån det öfriga mörkret. Dimman rörde sig; den svepte	 sig i rundel, likasom en krets af rök, omkring platsen, och samlade	 sig slutligen i en uppåt uddig massa. Spetsen af det hela reste sig	 alltmer och steg till höjden. Dimman, eller ångan, antog formen af	 en jettestor pyramid. Omsider vardt den hög och smal som en obe­	 lisk, lyfte sig från jorden, och stödde sin öfversta del i himlahvalfvet.	 Spetsen aftrubbade sig här, likasom sönderstött emot hvalfvet: ut­	 bredde sig åt alla håll, lik en omätlig qvast: böjde slutligen sina splitt­	 rade delar åt sidorna, förtunnades, ångade undan och försvann.	 Men på sjelfva rummet, hvarifrån den uppstigit, syntes nu tydligt	 – så mörkt det än för öfrigt var – en hel skara af varelser sitta, ordna­	 de i leder, likasom på kyrkbänkar. De suto i tio rader: den ena raden	 bakom den andra; det märktes grant. I hvarje rad kunde ganska tyd­	 ligt räknas tio personer. I nio rader suto de alla samtligen utan huf­	 vuden och med armarne tankfullt slagne i kors öfver brösten. I den	 tionde och främsta raden befunno sig endast fyra hufvudlöse. De	 öfriga sex, hvilka fyllde antalet till tio äfven här, hade sina hufvuden	 på sig; och de syntes sitta på platsen likasom anförare eller herrskare	 öfver hela skaran.	 Främst bland de sex med hufvuden, igenkände Mannerskog med	 fasa och häpnad det bleklagda, beskäggade, välbekanta anletet på	 Christian Tyrann. Han satt i sin kungliga kappa och sin Oldenburg­	 ska, till hälften slokiga hatt. Han tycktes stirra i marken och likasom	 vänta på någonting.	 Af de öfriga fem med hufvuden, gåfvo sig någre genom sin bis­	 kopliga skrud, andre genom sina förnäma danska drägter också	 ganska väl tillkänna. Om Mannerskog än aldrig skådat taflor, som	 
	 föreställt Gustaf Trolle, Jens Beldenacke och Didrik Slagheck, så	 skulle han dock i denna stund oemotsägligen begripit, att det var	 dem han såg framför sig: så afgörande var intrycket, så bestämdt	 sade honom hans ande hvad han hade för ögonen. Dessa tre män	 suto lika bleka och allvarsamme, som Christian sjelf; äfven de tyck­	 tes vänta på något, som skulle tilldraga sig. Men ytterst af de sex,	 märktes slutligen tvenne fruntimmer: begge hvita som vax i anlete­	 na, och klädda i ziratliga hofdrägter. Den ena var äldre: den andra	 ung och med uttrycket af en stor skönhet, så vaxblek och blodlös	 också hon än syntes. De två damerna rörde sig lika litet som de fyra	 männen: högtidligt höllo de sina händer sammanknäppta, liggande i	 knäet; och de blickade oaflåtligt, med stela ögonkast, ned på sanden	 framför sina fötter.	 ”Det är Sigbritt! jag ser det tydligen –” sade Mannerskog till sig	 sjelf. ”Och den unga, bleka, olyckliga, men intagande sköna qvinnan	 vid hennes sida, det är ingen annan än ”den lilla dufvan,” Dyveka,	 Columbina. Hon sitter sist bland dem, som hafva hufvuden – min	 Gud! Men på hvad vänta de?”	 Öfverraskad for den skådande ynglingens blick litet åt sidan, då	 han förnam ett aflägset ljud af musik. ”Går orgeln deruppe i kyr­	 kan?” hviskade han till sig sjelf. ”Men hela kyrkan fins ju icke, eller	 syns icke till i mörkret, oaktadt de hufvudlöses rader på de der kyrk­	 bänkarne ganska väl skönjas?”	 Med häpnad tyckte han sig varseblifva, allt som musiken hördes	 tydligare, att en massa af lågor utbredde sig i rymden ofvanför de på	 bänkarne sittande, dock utan att röra dem. Flammorna foro, likt	 törstande tungor, åt alla håll i luften; och de stego stundom, med	 sina spetsar sammanflätade och om hvarann virade i symmetrisk	 skönhet, ända emot stjernfästets hvalf. Inne bland sjelfva dessa lågor	 förnams musiken: det var en tydlig, klar, fast ganska uråldrig choral.	 Någongång växte dess ljud i styrka, så att psalmen tonade likt rösten	 ur en ängels basun. Oftast flöt den bort, likt ångan som på luften går	 till ett omätligt fjerran; och tonen blef då, alltsom den aftog, ännu	 mera serafisk.	 
	 Plötsligt hördes ånyo – ett aflägset kanonskott? – eller ett slag	 från det af Mannerskog osedda tornets ur, hvilket då måste hafva	 betydt, att klockan var ett? Lågorna, med all deras sång, försvunno i	 ett tag. Från de tio radernas personer flöt en ny dimma, som, sedan	 den bortgått, gjorde de sittandes gestalter helt och hållet åskådliga.	 Just som klockslaget eller kanonskottet slog ett, fingo i ögonblick­	 et alla de nittiofyra halshuggne sina hufvuden på sig: men de sex	 andre, med Christiern i spetsen, suto nu hufvudlöse i stället; dock för	 öfrigt ganska stilla, högtidlige och lugne. Deras hufvuden lågo för	 deras fötter i sanden. Fyra af dessa sex skallar hade sina anleten	 vända ned i mullen, så att man ej vidare kunde skönja deras drag:	 men två lågo med lockarne i stoftet, så att deras ögon vätte uppåt.	 Det var Christierns och Dyvekas hufvuden. Underbart – men deras	 kinder syntes, efter den sista tilldragelsen, om möjligt, mindre bleka	 än förut; och deras halföppna ögon tycktes hafva slocknat med en	 bedjande blick åt molnen.	 Ynglingen, fängslad af denna syn, drogs dock hastigt derifrån. En	 af de nittiofyra, som nu hade hufvuden, – han nemligen, som satt	 främst af de fyra återstående på den första bänken – steg upp i sin	 fulla längd. Han syntes i hel biskoplig ornat; dock utan mössa, till	 och med utan kalott, på den grålockiga hjessan.	 Han steg ifrån bänken, der han förut sutit hufvudlös, och vände	 sig med högtidlig, afmätt gång rakt fram emot Mannerskog. Blodet	 ville isa sig i hjertat på denne, då han såg gestalten på en knapp famn	 ifrån sig; dock satt han qvar, liksom fasttrollad på sin plats.	 Den ankomne utsträckte sin högra arm, öppnade handen lång­	 samt och pekade på skrinet vid Mannerskogs sida. Med dof och kall	 stämma sade han: ”Jag är Vincentius af Skara. Mäktige, rike yngling:	 Du – hämna mig!”	 Med dessa ord höjde fantomen sin utsträckta arm upp till hjessan,	 gjorde en djup bugning, likasom till helsning, och tog derefter, till	 afsked, vördnadsfullt af sig hufvudet, i stället för hatt, som han icke	 egde: satte likväl, efter reverensens slut, hufvudet ordentligt på sig	 igen: och sjönk medsamma, lik en ljusgrå molntapp, ned i jorden.	 
	 Genast uppstod den andre i ordningen ifrån samma bänk. Han	 kom äfven i full biskopsskrud, nalkades med lugn och värdig håll­	 ning till den häpne åskådaren, pekade jemväl på skrinet, öppnade	 sina läppar och sade med en ihålig hviskning: ”Jag är Matthias af	 Strengnäs – yngling, Du är rik och mäktig nu: hämna mig!”	 Efter en dylik reverens med hufvudets aftagande och påsättande,	 som den föregåendes, föll äfven han, lik en lilas-ånga, ned i marken.	 Nu uppreste sig tvenne på en gång. Det var de begge siste på den	 främsta bänken. Men jemte dem uppstodo också i ett tag alla tio på	 den nästföljande. I ögonblicket bildade desse tolf en linie tillsam­	 mans, och kommo med högtidliga steg fram till honom, som satt och	 betraktade. På en och samma gång stannade de och bugade sig med	 sina tolf hastigt aflyftade och lika hastigt ånyo skönt anordnade huf­	 vuden, hvarefter de samtligen pekade på skrinet, och med gemen­	 sam, stolt och klar röst ropade: ”Du är stark och rik nu – bistå oss i	 vår förenade hämnd!” Efter dessa ord föllo de genast som aska till	 jorden.	 Hvilke vore väl desse? tänkte Mannerskog. För stolte, att, likt de	 begge förre, säga mig sina namn, begärde de icke en gång, att jag	 skulle hämna dem, utan blott bistå dem i den hämnd, som de skulle	 taga sig sjelfve. I sanning! på drägterna märkte jag, att de voro adel.	 Låt se – kände jag icke igen flere af dessa anleten, hvilka jag skådat	 på gamla historiska porträtter? Gud! jag påminner mig det tydligen:	 det var otvifvelaktigt Eskil Banér, Joachim Brahe, Erik Johansson	 Wase (eviga himmel! sjelfve konung Gustaf I:s fader har då kommit	 och stått framför mig?): sedan igenkände jag ock Christina Gyllen­	 stjernas broder Erik, och ännu flere – ha! Detta är förfärligt! – hvad –	 – hvad ser jag nu –	 Hans sista hemska utrop hade sin anledning deruti, att han i ett	 andedrag fick se hela den återstående mängden af de fordne hufvud­	 löse resa sig från bänkarne, alla på en gång. Denna stora massa af	 åttatio skepnader kom också, ordnad i en lång linie, fram till honom.	 På deras drägter syntes de till större delen vara män af folket; likväl	 någre äfven rådsherrar, borgmästare och rådmän. De knäböjde väl	 
	 framför den förskräckte ynglingen; dock icke för honom. Ty deras	 ögon stodo riktade på himmelen, liksom i en gemensam bön. Deref­	 ter uppreste de sig hastigt och på en gång; pekade alla på skrinet;	 och en röst, som förmodligen var ordförandens, sade till den skådan­	 de: ”Gud förlänar dig makt nu – hjelp då! hjelp oss och alla dina	 bröder i landet!”	 Efter dessa ord nedsjönk och försvann äfven denna skara fanto­	 mer. De togo afsked af den sittande ynglingen med nedböjda och	 helsande hufvuden, hvarunder de alla med tindrande och genom­	 trängande, nästan slukande blickar sågo på honom så, att de nästan	 genomsågo honom. Dock hade icke de vid afskedet, likt de föregå­	 ende, lyftat af sig sina hufvuden för att betyga honom sin aktning	 och tillgifvenhet. Icke heller hade de bedt honom om hämnd, såsom	 prelaterne och adelsmännen gjort. Men den blick, som alla desse	 dödmän kastat mot himmelen: den djupt upprörande stämma, hvar­	 med de anropat ynglingen om hjelp: slutligen – de hundrasextio	 ögon, hvarmed de alla på en gång gemensamt sköto lågande blickar	 inpå honom, medförde någonting så outsägligt och tillika så för­	 skräckligt, att en svindel grep Mannerskog. Han nedföll mot den	 bänk, der han förut sutit, och hans ögon slöto sig för alla syner.	 
	 
	 
	 
	 
			 
	 
	 
	 
	 
	 SJETTE KAPITLET.	 
	 Den flata stenen.	 
	 
	 
	 Jag skulle rodna för hvar och en, som	 gick förbi mig; och den första polis­	 betjent, som såg mig, skulle just här­	 af anse sig befogad att förhöra mig.	 
	 
	 När han åter slog upp sina ögon, stod morgonen i full glans omkring	 honom. Ljuset spred öfver kyrkogården ett så intagande sken, att	 denna plats, skön i sig sjelf och detta år ännu vackrare genom en	 tidig vår, hänryckte honom. Han steg upp och blickade omkring sig.	 Skrinet låg oskaddt qvar vid hans sida.	 Catharinæ kyrka stod också qvar i sin höga värdighet. Hastigt ge­	 nomlopp honom ett rysande minne af den syn, han haft om natten;	 och hvilken han naturligtvis nu blott ansåg för ett spel af hans egen	 på ett sådant rum, som detta, lätt upprörda fantasi. ”Dunkla skepna­	 der ur en förgången tid!” utbrast han, ”hvilke än j voren, som besökt	 mig denna natt – glömma er skall jag aldrig, och de ord, jag hört från	 er spöklika mun, stå oförgätligt ingrafda i mitt bröst.”	 ”Tack för godt sällskap – och tack äfven för ett skyddande hägn	 under mörkret!” fortfor han, i det han blickade upp på den vackra	 kyrkan, som alltid utgjort en af hans största älsklingar bland mönst­	 ren för byggnadskonst.	 ”Nu en fråga –” inföll han sist. ”Klockan är ungefär fem. Hit på	 kyrkogården kommer ingen ännu på en god stund och tills portarne	 
	 öppnas. Det är ljust: jag läser upp mitt skrin!”	 Beslutet, klokt eller icke, var fattadt. Hastigt grep han den lilla	 täcka messingsnyckeln, som han bar i fickan sedan gårdagens Li­	 dingövandring. Han satte den i låset.	 Locket gick upp och visade inuti en röd sammetsbeklädnad. För	 öfrigt fans ingenting annat, än tvenne omsorgsfullt sammanlagde	 papperskonvoluter, ombundne med hvita silkessnodder, hvilka voro	 väl tillknutne, men icke lackade. Intet sigill förseglade konvoluten.	 På dem fans icke heller någon utanskrift.	 ”Hvad!” yttrade han betänkligt. ”Jag finner nog det blir ound­	 gängligt för mig, att skrida ännu längre i djerfheten att öppna andras	 egendom, såvida jag skall kunna upptäcka egaren. Men det förefaller	 mig orimligt gjordt, att härute i fria luften knyta upp silkessnodder­	 na. Derinuti kunna vara lösa lappar, vigtiga öfver all beskrifning,	 men som vinden skulle kunna vilja utforska på ett för mig brydsamt	 sätt. Låt se – det blir det bästa! Jag tar konvoluten och stoppar ett i	 hvardera af mina rockfickor, hvarefter jag kan vandra med dem	 huru många gator, jag vill, och bland hvilka menniskor, som helst,	 utan att väcka uppmärksamhet. Skrinet, numera tomt och onyttigt,	 lemnar jag qvar. Så undgår jag helt och hållet den förlägenheten,	 hvilken i går aftons så mycket besvärade mig, att med ett sådant	 under armen visa mig på gatorna. Jag är visst en narr häruti; ty huru	 mången bär icke dylikt, och hvilken misstanke skulle det egentligen	 kunna väcka? Men jag är icke rätt säker på mig sjelf. Jag skulle rodna	 för hvar och en, som gick förbi mig; och den första polisbetjent, som	 såg mig, skulle just häraf anse sig befogad att förhöra mig. Det är väl	 sant, att jag ingenting kunde befara, efter jag har för afsigt, att åter­	 lemna hvad jag på ett så besynnerligt sätt öfverkommit. Men det är	 lika sant, att jag allrahelst vill göra detta utan polisens mellankomst,	 samt först sedan jag gjort en närmare bekantskap med saken sjelf	 och med den deruti intresserade personen.”	 Alltså upptog han de med ett superfint papper omlagde buntarne.	 Han tittade ännu en gång efter, om något mera skulle vara qvar i	 skrinet. Han upplyfte och skakade det: det var tomt. Varsamt och	 
	 högtidligt lade han de begge papperspaketen, hvilka ej voro synner­	 ligt tjocka, det ena i sin bröstficka, det andra i en af sina sidofickor.	 Så läste han åter till skrinet, och stoppade nyckeln hos sig.	 Han gick bort till platsen emellan fjerde och femte trädet i alleen	 till Södermanlandsgatan, i tanke att nedsätta skrinet i jorden, på	 samma rum der han tagit det, och mylla sand öfver.	 ”Nej,” sade han med en liten besinning. ”Polisongen, eller hans	 vän, skall säkert ännu en gång komma hit för att söka. Låter jag dem	 då träffa skrinet, skola de blifva så ursinnige af glädje, att de, när de	 straxt derefter finna det tomt, kunna löpa fara att mista förståndet.	 Jag har sett dem redan temligen på vägen åt det hållet. Jag vill icke	 utsätta någon af mina medmenniskor, äfven en skurk, för sådant.	 Hvarföre skulle jag gäcka och krossa någon? Dessutom har jag af	 Polisongens egen skrifvelse förnummit, att han för ingen del vill haf­	 va skrinet, såsom farligt att ens ega i sina händer. Godt, min vän! du	 skall slippa det. Men – låt mig tänka efter – hvar skall jag göra af	 det?”	 Mannerskog gick ännu en gång upp emot kyrkans östra utbygge,	 der han i går aftons stått under så märkvärdiga ögonblick. ”Här mås­	 te jag väl kunna finna något gömsle för mitt skrin?” tänkte han. ”Om	 ej annat, petar jag upp en liten grop, torr och god, mellan stenar.	 Skrinet har vant sig att stå i sådant förr. Här kan jag lemna det då;	 och sedan, när jag vill eller egaren behöfver det, återtaga det.”	 Ynglingen betraktade uppmärksamt marken invid kyrkan och äf­	 ven sjelfva kyrkmuren, för att finna det lämpligaste stället för det än­	 damål han åsyftade. Det var nu ljusa dagen. Icke desto mindre kunde	 han ej undvika att känna sig litet hemsk, vid tanken på mannen i	 svarta sammetskaftanen och röda kalotten, som han en stund tyckt	 stiga framför sig och slutligen försvinna här vid väggen. ”Mycket är	 visst oförklarligt i verlden – och rättnu tror jag, att gubben, som vand­	 rade i spetsen för mig här i går, måste hafva varit sjelfve den af Chris­	 tiern afrättade biskop Vincentius från Skara – men – men likväl –”	 Han afslöt ej sin mening, och kunde kanske icke heller göra det.	 Hans uppmärksamhet fästades af en fyrkantig flat sten, tillhörande	 
	 ena sidan af infattningen till en ränna, för vattnets afledande, och	 löpande utmed kyrkmuren på blott ett stegs afstånd. Stenen såg tor­	 rare ut, än de öfriga; cementet var äfven borta på flere sidor derom.	 Mannerskog försökte lossa och upplyfta den. Det gick för sig, efter	 litet arbete.	 Under denna sten märktes flere andra mindre, hvilka äfven kän­	 des lösa, eller åtminstone ej mycket fasta. Detta började förundra	 honom. Men, utan att nu sträcka undersökningen längre, borttog	 han allenast så mycket af underlaget, att skrinet dernere kunde rym­	 mas beqvämt; hvarpå han nedsatte det der, och ånyo lade den större	 flata stenen ofvanpå.	 ”Några dagar måtte skrinet kunna tillbringa här i säkerhet?” an­	 märkte han för sig sjelf. ”Mera kan det väl icke dröja, förrän jag	 finner egaren. Jag bekänner, att skulle skrinet innefatta någonting af	 vigt vidare eller i och för sig sjelf, ville jag verkligen icke hafva det på	 detta ställe i längden, emedan möjliga reparationer af rännan och	 hela stenläggningen rundtomkring kunde bringa min vän i dagen	 och i obehöriga händer. Men nu betyder det intet – jag vill hoppas	 det – låt gå!”	 Med dessa ord strödde han ännu litet lös sand öfver stenen, för att	 desto bättre skyla sprickorna deromkring. Han aflägsnade sig, för att	 skynda hem och öppna sina paketer. Kyrkogårdsportarne voro icke	 upplästa; och sådant kunde kanske ej väntas på en timme eller par.	 Han begaf sig derföre till den låga del af stenomgärdningen, som han	 i går aftons förmärkt på vestra sidan. Framkommen hit, såg han väl	 också nu det lilla röda huset, N:o 4, med sitt fönster, gent emot sig.	 Men rullgardinen var nedfälld för herr kyrkfogdens rutor.	 Utan all förlägenhet således, och det desto mera som han icke	 vidare bar något under armen, hoppade han först upp på muren och	 sedan ned derifrån på gatan, som här stryker utmed Catharinæ kyr­	 kogård, och hvilken vänner emellan benämnes Oxgränden, ehuru	 den tillika lärer hafva ett bättre namn, hvilket likväl för Mannerskog	 var obekant, oaktadt han någongång hört, att ett sådant skulle gifvas.	 Vi anteckna tills vidare denna lilla omständighet.	 
	 Med raska fjät och muntert sinne gick han denna gränd upp till	 Högbergsgatan; men vek här icke af till venster, hvarigenom han	 skulle hafva kommit till Götgatan, utan till höger. Så anlände han	 ganska snart till Norra kyrkogatan, kom utföre den, och sedan till	 venster på vanlig väg, till grannskapet af Mosebacke. Hans afsigt var,	 att på kortaste sätt hinna ned till Slussen, och derifrån rakaste vägen	 genom Staden till Norr, hvarest han bodde vid Regeringsgatan.	 Men då han trädde förbi Mosebacke, fann han plankporten öp­	 pen, som ledde in till detta ställe. ”Så bittida?” tänkte han; ”det var	 besynnerligt!”	 Såsom ganska hemmastadd på en af Stockholms förträffligaste	 punkter, och dessutom väl bekant med menniskorna här, rann det	 honom i sinnet att gå in, då ett så eget tillfälle erbjöd sig. ”Klockan är	 icke half sex. Det skulle väl kunna hända mig den oangenämheten,	 att min port icke än vore öppnad, när jag komme till Regeringsgatan;	 ty jag känner mitt värdsfolk der hemma hvad sofva beträffar; och jag	 finge stå utanföre, brinnande af otålighet och nyfikenhet med mina	 paketer. Jag känner på mig, att jag i går aftons ingen portnyckel tog	 med mig, emedan jag såsom ordentlig karl alltid brukar hemkomma	 i god tid, och aldrig ärnat bereda mig på nattvandringar. Hvad skall	 jag göra? Jag går verkligen in här, så är jag säker om logis för frukos­	 ten – och –”	 Han afbröts.	 
	 
	 
	 
	 
	 
	 
	 
	 
	 
	 
	 
	 
	 
	 
	 
	 
	 
	 SMARAGD-BRUDEN.	 
	 
	 TREDJE BOKEN.	 
	 
	 
	 
	 
	 
	 
		 
	 
	 
	 
	 
	 FÖRSTA KAPITLET.	 
	 Hos fru Mesom.	 
	 
	 
	 ”Men jag kallar det slagsmål ändå,”	 fortfor hon; ”emedan man bland vän­	 ner bör säga allt vid sitt namn.”	 
	 
	 ”Nå, se på herr Mannerskog!” hörde han med detsamma en bekant	 röst ropa, hvarigenom han ovilkorligen tvangs, att se in genom den	 öppna porten till Mosebacke. Han varseblef till sin förvåning sjelfva	 den förträffliga fru Mesom, fryntlig och glad, såsom hon alltid var af	 natur och pligt; men derjemte nu med ett drag af besynnerligt vemod	 öfver uppsynen, som icke var så vanligt hos en värdinna af detta	 verksamma slag, hvilken långt snarare kunde taga sig ett litet bety­	 delsefullt veck öfver näsan, än tillåta sig en halft synlig tår i ögat.	 Den unga herrn stannade.	 ”Så bittida ute, herr Mannerskog! huru står det till? huru är det	 med ... friherrinnan Augusta ... om jag får fråga?”	 Vid denna oväntade påminnelse gick en hastig blekhet, lik en	 frossa, öfver den anländes kinder. Med en blick af detta slags egna	 och afvisande förnämhet, som, utan att säga ett ord, talar mera än	 allt, vände han sig till den hyggliga frun. Han svarade ej på hennes	 fråga, men sade i stället:	 Är det så bittida, tycker fru Mesom? Nå – det skall då få vara	 bittida. Men – hvad står här på? Jag ser frun sjelf – i full kostym –	 med negligé på hufvudet – klockan fem på morgonen?	 
	 ”Hvad står här på! O min gode Gud, ja det må herr Mannerskog	 fråga. En så orolig natt hafva vi icke nyligen haft på Mosebacke; och	 jag önskar att vi aldrig måtte få en till, oaktadt jag tillstår, att jag	 tycker ganska mycket om att se folk hos oss. Negligé på hufvudet? åh	 minsann, det är ej för mycket: jag lär aldrig vara för fin just. Men, här	 har varit doktorn; och man får väl icke se ut som ett kräk heller –”	 Doktorn?	 ”Här har varit ett ordentligt spektakel i natt, skall herrn veta, men	 i synnerhet i går afse, sent.”	 Spektakel?	 ”Icke spektakel af den goda sorten; åh nej; icke sådant, som jag	 och min man hålla, med gardesmusik, klarinetter, trianglar och allt	 möjligt, för att muntra våra nya unga kunder och samla folk. Här har	 varit något, som gjort mig ledsen i högsta grad.”	 Har någon blifvit sjuk, så att doktorn behöft tillkallas? Har det	 händt herr Mesom något?	 ”Min man? åh nej. Honom och mig, gudskelof, händer det aldrig	 att något inträffar. Men stå icke så här utanför porten, herr Manner­	 skog lilla! Hvad behöfs det att förakta Mosebacke så fasligt och ald­	 rig titta in? Går det icke an, att arrangera sig en morgonpipa hos	 mig?”	 Jag hade så när sagt, att jag skulle kunna dricka en kopp varmt	 kaffe hos frun, såvida det kan vara färdigt så här bittida, det jag	 knappast tror. Fru Mesom skall veta, att jag gjort en underst tidig	 promenad.	 Då han med dessa ord steg in på den lilla förgården till Mose­	 backe, och derigenom kom värdinnan ganska nära, sade hon med en	 halft hviskande, men genom sin skära diskantklang mycket hörbar	 ton: ”kors i Guds namn, om herr Mannerskog viste! här har varit	 slagsmål i natt!”	 Slagsmål? Hvad säger frun? – Riddaren af Nyfikenheten och	 Menskligheten steg baklänges och viste icke om han ville gå in, fast	 det just var det han bestämdt ville.	 ”Ach, min herre, stig på och kom in bara. Här är nu så tyst och	 
	 stilla på Mosebacke, som i ett godt fruntimmers syask. Kaffe har jag	 visst färdigt. Se så. Jag kan nästan säga, att vi icke gjort annat än	 druckit kaffe och sett på stjernorna hela natten.”	 Stjernorna? Men jag förstår icke allt detta?	 ”Herrn må icke tro, att här har varit något otäckt och fult krakél,”	 anmärkte frun, i det hon förde honom uppför den lilla täckta träd­	 trappan i utbyggnaden, som är ställets farstu. ”Men jag kallar det	 slagsmål ändå,” fortfor hon, ”emedan man bland vänner bör säga	 allt vid sitt namn. Det var några rätt finklädda karlar nog, som kom­	 mo in i går aftons sent.”	 Mannerskog stannade åter. Ett par personer? utbrast han. Hvar­	 ifrån kommo de?	 ”Det kan jag icke säga. Men af en annan, som också var inne i går	 qväll, hörde jag, att han sett dem i Glasbruksgatsbacken, utanför	 Dihlströms eller så, gå förbi. Men stig då in, i Guds namn!”	 Jaså, tänkte den fremmande för sig. Jag vill minnas, att också jag	 såg några skymta der i trakten af Finska Bastun nära Dihlströmska	 fabriken, då jag gick förbi Franska Bugten uppför trapporna. Det var	 då icke de tvenne andra, som jag menar. – Han steg in.	 ”Jag gjorde orätt,” anmärkte frun vidare, ”som kallade detta ett	 slagsmål, och herr Mannerskog skall icke tro det. Det var några tem­	 ligen väl klädda herrar, som jag säger. Men de voro så hiskeligt oro­	 liga, att de ordvexlade under det de skulle äta sin mat, och slutligen	 rände den ena gaffeln i ansigtet på den andra; han stack den i ögat	 på honom; men det var misstag. Och jag vill tro, att han icke menade	 på det sättet. Men det kan herr Mannerskog förstå, att det blef en	 faslig uppståndelse – som räckte halfva natten – ty här blef ett blod­	 flöde – och polisen var nära att blanda sig deruti – men jag skickade	 efter Doktorn. Och när han kom –”	 Nåå?	 ”Så bad han oss tvätta bort bloden från golfvet, innan det bet sig	 in. Ty han sade, att det annars kunde bli ganska svårt att få det riktigt	 en gång igen. Det gör, att vi fått ligga och skura hela natten. Jag sjelf	 har knappt egt någon ro för min man, som ville dricka sin mokha två	 
	 gånger i timmen; ehuru doktorn sade: Herr Mesom skall taga en	 bäsk! Men min man svarade: ”nej! aldrig nattetid!” Ty det är verkli­	 gen en sanning, att min man tål icke se blod, hvarken natt eller dag.”	 Men den sårade gästen?	 ”Doktorn sade: låt föra de der begge herrarne till Lasarettet: det	 anser jag för det säkraste, som kan göras i medicinsk väg.”	 Skulle de föras dit begge två? Det tycker jag var för mycket.	 ”Förstår icke herr Mannerskog, att när den ena stack gaffeln i	 ansigtet på den andra, så rände den andra sin knif i magen på den	 första?”	 Usch då, det var alldeles för mycket.	 ”Och det så djupt, så djupt, så jag säger det. Uff, jag ville icke att	 någon skulle tala om det för någon, eller utsprida sådant på Mose­	 backes rygg. Derföre har jag berättat det åt herr Mannerskog på för­	 hand, att herrn icke behöfver höra det af en annan.”	 Hvaröfver hade de kommit i tvist?	 ”Det kan hända, att polisen kommer att fråga efter det. Men jag	 såge helst, att de läte bli. Tvistens början känner jag icke.”	 Lika mycket då! afbröt den unga herrn, när han såg flickan in­	 komma med något, som borde smaka rätt väl och vara på sitt vis	 oundvikligt efter en natt på kyrkogården. Han slog ifrån sig alla	 aningar, och ville dessutom ingenting yttra härom i flickans närvaro.	 ”Stig en trappa upp!” sade fru Mesom, som ville visa sin utmärkte	 gäst den höfligheten att herbergera honom i sina bästa rum. ”Gå	 ditupp med brickan, Christine!”	 Mannerskog följde Christine, efter en artig nick åt sin goda vär­	 dinna, som ville honom så väl.	 Uppkommen i Mosebackes öfra våning, slog han sig ned med	 stort nöje i ett af de utmärkt trefliga smårummen, der taflor hängde i	 ansenliga ramar, och fönstren visade fallenhet att vara vindskupor.	 Den beskedliga Christine, om hvilken man dock får säga, att hon såg	 obeskrifligen förskräckt ut, satte kaffet ifrån sig på divansbordet.	 ”Här lär hafva varit sorgligt i natt?” inföll den fremmande, för att	 visa flickan sin uppmärksamhet genom att tilltala henne.	 
	 Christine blickade på herr Mannerskog, som hon sett åtskilliga	 gånger förut och hyste förtroende till: hon blickade på honom med	 den hjertängsligaste uppsyn i verlden.	 Ja, jag kan märka det – fortfor han, likasom besvarande sig sjelf.	 ”Ach säg!” – utbrast flickan – ”tror herrn riktigt, att jag blir upp­	 kallad i polisen? Då går jag åt.”	 Frukta ej för det. Hvad skulle man vilja dig?	 ”För att vittna!”	 Tror du då, att det blir sak utaf?	 ”Jag förstår mig icke på det allraminsta,” utbrast Christine, nära	 gråtsprängd. ”Ach, den som vore död och begrafven!”	 Låt så vara. Men hvad ser du då så förskräckligt uti att vittna? ifall	 det blir utaf först.	 ”Men jag skäms. Ach, jag skäms mig förderfvad, om jag kommer	 in för en polis!”	 Hvad har du att berätta då? hvad såg du? Du hörde väl hvad de	 tvistande herrarne sade hvarann, kan jag förstå?	 ”Hvad de sade hvarann? Ja, det var mycket vackert. O min store!	 Aj – nu törs jag icke stå här längre, jag hör frun i trappan.”	 Tyst! stanna litet! hvad sade de hvarann, Christine?	 ”Hvad de sade? Jag törs icke stå här en minut –”	 Nå, så berätta fort då –	 ”Hvad de sade? De sade ju ingenting, vet jag. Utan den ena satte	 knifven i kindbenet på den andra, och den andra stack gaffeln i hjer­	 tat på den ena.”	 Hvad? Så har jag icke hört det beskrifvas, utan alldeles tvärtom:	 att han satte gaffeln i ansigtet, ja, i sjelfva ögat, högra ögat till och	 med –	 ”Se så der, ja: nu har jag vittnat rasande, kan jag tro! Gaffeln i	 venstra ögat? Det är alldeles rätt. Nej – jag kan icke vittna: det är som	 jag säger: om jag kommer i polisen, så mins jag intet det minsta rätt,	 annars än rasande. För det är – ach min Gud, min Gud, hvad jag kan	 vara rädd!”	 Sade herrarne hvarann alldeles ingenting? det vill jag veta, ut­	 
	 brast den fremmande otåligt. Låt frun ropa litet i farstun, det gör	 ingenting.	 ”Aj – Gud – jo, hör! Så här sade den första herrn, när han stack	 gaffeln i den andra: ”min bästa bror! begrip då hvad jag talar!” hvar­	 på denne skrek, med anden i vrångstrupen: ”min sötaste bror! du	 har alldeles missförstått mig, tag då reson en gång –” och så rände	 han sin knif igenom honom.”	 Det är icke möjligt, att de kallade hvarann sina bästa och sötaste	 bröder, Christine.	 ”Jag försäkrar det. Och de hade förut sagt hvarann, under grälet,	 att de ville begrafva hvarann uppe i sjelfva Katrina kyrkogård, i sam­	 ma grop, som, som – Gud fader! nu törs jag icke stanna ett halft kny	 längre. Frun! frun! jag hör! jag hör! jag kommer!”	 Christine skyndade ut.	 Mannerskog hade ej kunnat undvika att höra henne med en viss	 förskräckelse. ”Tänk, om de verkligen ändå varit desamme, som jag	 menar? En grop – det är hemskt! Om de aflida – hvilken oerhörd	 föreställning, att jag kanhända varit orsaken härtill? Jag måste skyn­	 da till lasarettet. Men först skall jag undersöka detta, medan jag vän­	 tar på kaffet!” Han tog nyckeln ur dörren och drog upp sina begge	 konvoluter.	 
	 
	 
	 
	 
			 
	 
	 
	 
	 
	 ANDRA KAPITLET.	 
	 Första Paketets papper.	 
	 
	 
	 Och nu skulle alltsammans vara i någ­	 ra utländningars eller utländskors hän­	 der?	 Tyst – tyst! – jag måste grunda	 vidare.	 
	 
	 Med på en gång försigtiga och elastiska fingrar lade herr Manner­	 skog hand vid sina paketers hvita silkesknutar. Innan han hade upp­	 löst dem helt och hållet, forskade han ännu en gång efter, om ingen	 möjlighet skulle gifvas till utanskrift, så att han kunde slippa göra	 hvad som förekom honom mindre vackert. Men ingenting fans utan­	 på. Han måste således: han måste forska inuti, derest han ville upp­	 täcka hemligheten af rätte egaren.	 Första paketet, hvilket visade de lindrigaste knutarne, företogs	 alltså till öppnande. Omslaget var gjordt med stort ordningssinne;	 det var tredubbelt viket, samt derjemte så parallelt, så snyggt, som	 om det varit sammanlagdt af en person, på en gång fruntimmer och	 kontorist. Forskaren fann i detta konvolut ett stort antal ark, skrifna	 med olika stilar och genom papperens färg utvisande mycket olika	 ålder. Några dokumenter syntes likväl yngre; ett och annat till och	 med helt färskt. Bref sågos der också, för att döma efter öfverskrifter­	 na. Men de hade likväl ej sina omslag på sig; så att äfven här utan­	 skrifter saknades till vägledning. Skrifterna voro på tyska, mer eller	 
	 mindre urmodig till stilen. Flere namn träffades. Men deribland in­	 tet, som Mannerskog kände bland Stockholmsbor, eller viste hvarest	 han skulle taga personerna till.	 Det första papperet var åtminstone icke en juridisk handling,	 utan helt enkelt en berättelse, kallad: Lyckans Seglation, i fall	 man ville gifva den på svenska. Denna benämning förekom Manner­	 skog rätt egen, såvida den innefattade någon mening. Likväl var den	 tydligen litet gammalmodig; och stilen i berättelsen vitsordade det­	 samma. Säkert är detta det oskyldigaste jag kan läsa, tänkte han, och	 började.	 Dokumentet handlade om en fattig pojke vid namn Hans, som	 lefvat på 1600-talet, och varit född i staden Umeå i konungariket	 Sveriges ”ödsligaste landamäre,” såsom det hette. Hans obemedlade	 föräldrar hade, jemte honom, en son till och trenne döttrar; hvarföre	 lille Jonas eller Hans (såsom han ömsom kallades, oaktadt dessa	 namn icke äro detsamma) måste ut i vida verlden att söka sin lycka.	 Han ville helst fara till sjös. Så kom han såsom skeppspojke först till	 några mindre sjökaptener, hvilka styrde sina farkoster inom svenska	 farvattnen; men inom årets slut hade han lyckats blifva förhyrd så­	 som kocksmat på en utländsk brigg, hvilken gick från Stockholm till	 Holland. Det var i konung Carl XI:s mest lysande dagar, kring 1690;	 så att svenska namnet i och för sig sjelf stod högt i Europa. Men detta	 skulle dock icke hafva hjelpt en liten fattig skeppsgosse stort, derest	 icke hans egen ovanliga raskhet, oförtrutenhet och mod kommit	 emellan. Dertill hade han af naturen blifvit försedd med en stark	 kroppsbyggnad, för sina år; och var frisk som en karborre. Väl icke så	 sällan arg, men dock tillika alltid munter, hände det honom emeller­	 tid aldrig, att försumma sina skyldigheter, men väl stundom, att, jem­	 te sina egna, äfven förrätta andras göromål; i synnerhet ett par drum­	 liga kamraters sysslor, hvilka eljest, till besättningens stora lidande,	 blifvit ogjorda. Följden vardt, att han ansågs om bord som ett litet	 ljus i sitt slag. Ankommen till Amsterdam, berömdes den lille	 ”Svensken”, och fick mot förhöjd lega plats på ett stort skepp, hvil­	 ket under högsommaren skulle slå sina lofvar på oceanen. På detta	 
	 skepp tillbringade Hans, med obetydliga mellanskof, fyra år: lärde	 sig sjömansyrket praktiskt i grund, växte upp till en den djerfvaste	 yngling, och återkom slutligen till Amsterdam. Hvad som de kloke	 Holländarne hos honom i synnerhet värderade, var, att de aldrig sett	 någon förfärligare slagskämpe, men tillika så lugn, så kallblodig, att	 han ej nånsin anföll en annan, men, deremot, anfallen, aldrig bort­	 gick förrän med fullkomlig seger. Derjemte hade de knappt förr upp­	 täckt en yngling så strängt disciplinariskt lydig, så nykter och så hus­	 hållsaktig; tre egenskaper, hvilka eljest icke så lätt rimma sig tillsam­	 mans med en slagskämpes eldiga lynne. Hans hushållsaktighet grän­	 sade till snålhet: på sig sjelf kostade han intet. För sin person utlade	 han ej en fyrk utöfver hvad dagtraktamentet bestod: all öfrig lön	 samlade han i sin ”kassa,” hvaruti visserligen en person af så små	 vilkor icke kunde inlägga mycket, men också derutur uttog intet,	 med undantag af någon skilling till hjelp åt en eller annan fattig	 kamrat, som han tyckte vara armare än han skulle. Det är begripligt	 nog huru älskad han måste blifva, när man säger, att hans allvar och	 punktlighet, inom tjensten, i storhet ej kunde förliknas vid någonting	 annat än hans munterhet, utom densamma. Här den morskaste gast,	 den öfvergifnaste sälle, var han dock i ögonblicket, som tecknet gafs	 till någon tjenstutöfning, förvandlad från hufvud till fot, knappt igen­	 kännelig på ett hårstrå. Hans hår, mera ljusgult än mörkbrunt, höjde	 sig alltid sjelfmant i en krans af små oförlikneliga knollror, för att ej	 säga lockar, kring det breda, tjocka hufvudet, så fort värmegraden	 derinom steg aldrig så litet högt (hvilket genast skedde i lustiga lag	 och vid muntra tillfällen); men samma hår lade sig genast spikrakt	 igen utmed öronen, så fort det vardt kallt och lugnt i hufvudet, det	 vill säga, i ögonblicket då tjenstens värf började. Åt ett så förträffligt	 hår hade hans kamrater och förmän mer än en gång gapskrattat;	 hvarjemte de ej undgingo att högt värdera denna naturliga thermo­	 meter på lynnet. Tillika hade den unga vattenvilden de bredaste föt­	 ter, de tjockaste, knutigaste händer och de längsta, bastantaste ar­	 mar, som en holländare till sjös nånsin kunde önska till föremål för	 sitt ögas förtjusning. I Amsterdam skulle vid denna tid kapare utrus­	 
	 tas. Holländska regeringen låg i krig med Frankrike, och ville tillfoga	 dess handelsmarine så mycken skada som möjligt. För detta ändamål	 utsågos nio kaparkaptener, hvilka i oceanens alla väderstreck med	 sina små, men snabba och väl armerade fartyg borde förfölja, upp­	 bringa och såsom rof till Walcheren, Vliessingen eller andra Batavis­	 ka hamnar hemföra alla möjliga priser med fiendtlig flagg, som de på	 vågornas hala ryggar kunde fasttaga. Den unge svensken anställdes	 såsom andra man hos en af dessa holländske kapare. Med sin kapten	 seglade han nedåt höjden af Ouessant, kryssade sedan mot Spanska	 och Portugisiska kusterna, kom öfver till Azoriska öarne och upp­	 täckte väl många nog, som kunde hafva varit värdiga att göras till	 priser; men kaparkaptenen, förmannen, så tapper, rask och i hem­	 landet välkänd holländare han än var, brast dock ute till sjös ej sällan	 i den ovärderliga egenskapen redighet. Gerna litet bekajad genom	 inflytelsen af holländsk äkta genevre, en dryck, som på den tiden var	 starkare än nu, brukade kaptenen florshufva vid flere tillfällen, då	 klara blickar, kastade öfver hafvet, skulle hafva visat honom de	 smakligaste rof. Det gick så långt, att han ej blott försummade dessa,	 utan ett par gånger drumlade öfverända i fartygets kabeltrossar.	 Svensken räddade vid mer än ett tillfälle sin kaptens lif, då han i	 misstag ämnade stiga öfver relingen, och en annan gång verkligen	 till hälften bröt nacken af sig i en trappa, der han kullföll. Besätt­	 ningen knorrade; ty uslare bedrifter hade aldrig någon kapare utfört.	 Men det slöts så, att, sedan kaptenen ej allenast förderfvat sig i hal­	 sen, utan brutit högra benet af sig, beslöt han blifva reglerad invalid,	 lade sig att rida för ankar i det innersta af sin kajuta, och förklarade	 sin närmaste man, ”Svensken Hans,” i den samlade besättningens	 närvaro, för i allo tjenstgörande kapten. Nu vardt ett nytt lif på ocea­	 nen. Kosan togs med djerfvaste fart åt ett håll, der ett par dryga och	 efter utseende tungt lastade briggar makligt och beqvämt plöjde sina	 fåror i den mjuka åkern. En het, men för holländaren lycklig drabb­	 ning uppstod: Den nye kaptenen, på samma dag han blifvit förord­	 nad, tog en af de rikaste priser blott genom skickligheten och hastig­	 heten af sin manöver, samt efter en ändtring, som ej kostade lifvet på	 
	 en enda bland hans folk. Denna lycka ansågs för ett utomordentligt	 godt förebud. Vid hemkomsten till Amsterdam, med den tagna,	 tjocka, till följe af sin ansenliga last djupgående franska briggen i	 släptåg, blef ett jubel, så skarpt, som flegmatiska holländare nånsin	 kunna åstadkomma; och vattnet i ett par af småkanalerne i grann­	 skapet af Staatenhuys kunde en half vecka drickas af pöbeln som	 lemonad, till följe af de kistor råsocker, som under enthusiasmens	 värsta virrvar råkat blifva nedstjälpta deri. Men det första, som den	 benbrutne kaparkaptenen gjorde, var, att han inför styrelsen med	 tårar i ögonen vitsordade, det han till sakens lyckliga utgång gjort	 ingenting, hindrad af – hvad amiralitetet väl kunde se. Derjemte	 åberopade han hela sin besättning till vittne öfver välförhållandet	 hos sin närmaste man, Svensken Hans, hvilken han kallade ”Hafs­	 busen” eller ”Sjöbjörnen,” i brist på tillnamn, det denne yngling icke	 egde. I betraktande af allt detta, utbad han sig, ”att Hans, oaktadt	 utländning och så ung, skulle af den visa styrelsen utnämnas till	 verklig kapten på hans kaparyacht, i stället för honom sjelf, som ville	 resignera, för att under återstoden af sina dagar bota sina refvor i	 nacken och i benet, förtöjd i den lugna hamnen hos sin hustru i	 Nooghzuylen, lefvande af det lilla Gud i sin nåd behagat låta honom	 skrapa ihop under yngre år genom sitt redliga sjöröfveri i Generalsta­	 ternes tjenst, deruti han förr alltid varit så lycklig, men nu ögonsken­	 ligen blifvit slagen ur brädet. Amen.” Amiralitetet lade allvarsamt	 märke till denna rapport, förekallade kaparkaptenens närmaste	 man, observerade Hafsbusen, examinerade hela förhållandet, och	 kontrollerade genom skilda förhör saken så förträffligen noga, att ej	 ett solgrand af misstag qvarstod. Derpå förklarade amiralitetets ord­	 förande, att styrelsen insatte Hans till sannskyldig kapare, såsom ed­	 svuren kapten i Holländska marinens tjenst, derest han ville öfvergå	 till att blifva Generalstaternes undersåte och svärja inför Gud den	 allseende, på sitt goda och rena samvete, att vilja taga alla med fien­	 deflagg, som han hvarhelst på hafvet kunde bemäktiga sig, och icke	 skona någon menniska. Han gick in härpå: och utlofvades äfven	 skriftlig fullmakt. Men då amiralitetet tillfrågade honom hvad namn	 
	 han ville hafva i fullmakten, och om han icke önskade heta Zeebaer	 (såsom ordföranden förbråkade ”Sjöbjörnen”); så svarade han, att	 det ville han icke. Hittills, fortfor han, hade han ej velat begagna sina	 föräldrars namn, emedan han tyckt sig ingen heder göra dem. Men	 då han nu genom Guds nåd och amiralitetets godhet blifvit kapar­	 kapten, ville han till en början försöka med sin mors namn och	 segla med det, ett år eller par, i fall det gåfve lycka. Kom han högre	 upp i vinden, så att han tyckte sig göra sin far en heder, ville han	 bära dennes namn, och dermed gå på ännu djerfvare. Skulle äfven	 detta aflöpa lyckosamt, utbad han sig, att till sluts få anlägga ett rent	 holländskt namn, för att ständigt hafva generalstaternas ära för ögo­	 nen och öronen. Detta tal behagade amiralitetet högligen; och så	 gick det äfven. Första åren seglade Svensken under namnet Hans	 Wennman, såsom hans mor i Umeå hette; och gjorde han nu så	 många lyckliga sjöröfverier, att man förvånades i alla hamnar från	 Walcheren ända upp till Texeln, och hans vimpel blef den mest frej­	 dade, när han visade sig hemma i Zuyderzee. Derefter först vågade	 han med vördnad och kärlek kalla sig efter sin far Berendt Lambert	 i Umeå; så att han seglade under namn af Jonas Berntsson	 Lambert öfver verldshafvet, ända till Vestindien, och blef en	 skräck för alla, som förde socker, kaffe, arrak, rum och röda färgstof­	 ter till Europa. Sjelf fick han af amiralitetet sin betydliga andel i det	 han kapade; och blef sommar från sommar allt rikare. Efter tio år,	 sedan det lagliga röfveriet genom freden längesedan var slut, men	 många andra ännu indrägtigare och vigtigare företag blifvit utförda	 vid Afrikanska kusterna, bortom Capo Verde ända till Ödo och Elmi­	 na, samt i de Sydamerikanska farvattnen, utanför Surinam, Berbice	 och en del af Brasilien, beslöto generalstaterna gifva denna man en	 lysande belöning för hans tjenster och trohet. Denna belöning gjor­	 des så, att den, utan att kosta Holland något, skulle kunna tillbringa	 det en stor nytta. Gouvernementet förlänade honom ett stycke land i	 Holländska (numera Engelska) Guyana, nära Demerara, emellan	 Moruga och Maranhon-floderna, af 60 engelska mils längd utmed	 hafskusten. Uppåt bland vildarne finge han taga land så långt han	 
	 ville, efter den utstakade bredden utmed hafsytan. Allt detta land	 skulle han bruka och hafva såsom sitt eget, med souverainetet på	 stället, dock under generalstaternas öfverherrskap. Då Jonas Lam­	 bert fick denna stora gåfva, beslöt han af tacksamhet mot Holländar­	 ne verkställa hvad han från början sagt, att nemligen, med bibehål­	 lande af sitt fadersnamn, det han aldrig mera bortlade och hvilket	 utgjorde hans egentliga, tillika kalla sig på ett bataviskt sätt. Så skref	 han sig Hans Winou, och några gånger Winkopp; allt af er­	 känsla. Men några år derefter lät han i holländska blad och förhand­	 lingar äfven kalla sig Imhof. Dock är det allt detsamma; och Jonas	 Berntsson Lambert hette han i grunden af sin varelse, hvarföre	 ock de många plantager, han anlade i Guyana vid Demerara, stän­	 digt benämdes de Lambertska plantagerna; likasom hans	 land, eller distriktet vid Moruga, bland infödingarne hette Nya	 S v e r i g e .	 Vid denna punkt i dokumentet, hvilket vi blott här och der anfört	 ord för ord, men för öfrigt på det rapsodistiska sätt, Mannerskog ge­	 nomögnade det, sprang denne hastigt upp, och började med en öf­	 verraskning utan like gå snabba slag öfver golfvet. ”Hvad är det jag	 läser?” utbrast han för sig sjelf. ”Hvilka papper har jag öfverkommit?	 Jonas Lambert? Demerara? Nya Sverige – allt detta påminner mig	 om något, jag vet icke rätt hvad, hvaraf jag måste hafva hört en	 skymt –”	 Brinnande af nyfikenhet, satte han sig åter ned att studera. Berät­	 telsen öfvergick nu till en framställning om den Vesterbottniske	 svenskens utomordentliga verksamhet såsom rödjare af sitt nya land,	 såsom anläggare af plantager, slutligen såsom skeppsegare i Suri­	 nam, redare, utförare af sina egna varor, och följaktligen omsider på	 en gång köpman, sjökapten och godsegare i största omfång. Utom	 Blyendal och Amsterdam, omtalades och beskrefvos en stor	 mängd egendomar, nya qvarnar, socker-, kaffe- och bomullsplanta­	 ger. Således förekom en lefvande och intagande skildring af De	 Zaagmoolen, dock mest antecknadt för kännedomen af ställets	 ekonomiska nytta och dess förträffliga sågqvarnar. Mannerskog,	 
	 hvars tid och otålighet ej tilläto honom en alltför noggrann läsning,	 lopp derföre med hast igenom namnen på de öfriga plantagerna:	 Swaanenschulz, Christianenburg, Rotterdam, Nou­	 velle Flandre, De Union, Prosperity, Le Destin,	 the Mary, Prouvesie, Perth, Noolgedagh, Black­	 stone Haal, Walthers Delight, Huite Couwerden,	 Wreeden Hoop, Huevel Prouvesie, med flere; allt namn,	 som genom den karakteristiska blandningen af holländska med eng­	 elska och fransyska, gåfvo vitsord om de olika folkelementerna i lan­	 det. Somliga stafvelser misströstade han till och med att kunna rätt	 utläsa.	 Hela denna lilla roman om ”Lyckans Seglation” slöts med några	 fragmentariska uppgifter rörande Jonas Lamberts sista öden. Med	 åren, hette det, tilltog hans begär för hushållsaktighet. Han hopade	 skatter på skatter, och utgaf ganska litet, utom för drifvandet af sina	 många verk. Så efterlemnade han vid sin död, som timade 1728,	 utom sina omätliga och välbebyggda jordegendomar, en summa af	 1,300,000 pund sterling i reda penningar, insatta i flere holländska	 och engelska banker, äfvensom hos enskilde. Allt detta har sedan	 den tiden årligen kastat renta af sig, och nu stigit till ett belopp, som	 synes på den specificerade räkningen, hvilken också utvisar hvarest	 de olika summorna för närvarande stå. Kapten Jonas Lambert var	 aldrig gift. Men vid sin död efterlemnade han ett Testamente, hvilket	 han inskickade till Holländska gouvernementet, och som förvaras i	 Amsterdam hos Praaghuelen (detta namn förekom dock mycket	 oläsligt och således osäkert). En bestyrkt kopia ligger hos Herrar	 Zuckendorffer & Co. i Hamburg, Admiralitets Strasse N:o 7, filial­	 kontor från Grosse Bleicher N:o –	 ”Himmel!” utropade Mannerskog. ”Här återfinner jag ju samma	 adresser, som det okända fruntimret på Blå porten tecknat bakläng­	 es på den der efterlemnade lappen? Få se; jag har visst det älskvärda	 papperet qvar. Admiralitets Strasse – ganska riktigt! Grosse Bleich –	 alldeles förunderligen riktigt! Store Gud, jag måste genast uppsöka	 dessa damer, dem jag likväl icke begriper, hvarest jag nu kan hitta i	 
	 hela det vida Stockholm. Men det skall gå – måste jag ännu en gång	 genomgräfva en hel kyrkogård, så skall jag träffa dem!”	 ”Tyst! tyst!” fortfor han efter litet betänkande. ”Då affären sålun­	 da är öppnad och en knut upplöst, måste jag dock först tillåta mig	 forska litet vidare i saken, för att förvissa mig bättre om rätte egaren,	 och ej möjligen löpa vilse med så högligen vigtiga papper. Jag kunde	 i brådskan kasta dem i nya orätta händer, sedan jag blifvit af försy­	 nen utsedd att rädda dem ur de förriga.”	 ”Hvilken summa! Hvilken omätlig skatt i en svensk företagsam	 mans händer? Hvilken Jonas! Sjutton till tjugu hiskeliga plantager i	 det bördigaste klimat! Och öfver en million pund sterling i reda	 mynt, kapitaliseradt redan för öfver hundra år tillbaka, hvilket alltså,	 från den tiden bärande sin renta, nu måste vara onaturligt! Oh – –	 hvad skulle icke med denna makt kunna uträttas? Uträttas för det	 goda, stackars Sverige? Det var ju dock en Svensk, en Norrländning,	 en rask Vesterbottning, som samlade detta? Till – Sverige måste det	 höra! Och nu skulle alltsammans vara i några utländningars eller	 utländskors händer? Tyst – tyst! – jag behöfver grunda vidare.”	 Han fortfor således att läsa. Han fann ett antal listor, attester,	 certifikater, om hvilka alla han hyste den vördnadsfullaste tanke,	 men nu helt och hållet förbigick. Åtskilligt var skrifvet på holländ­	 ska; ett språk, som han mera värderade, än förstod. Så mycket märk­	 te han, att flere Amsterdamska handelshus spelade en vigtig rol i	 dessa papper; han såg Hope och van Notten underskrifvet på sina	 ställen. På adressen N:o 181 Baangracht emellan Leoyers och	 Elandsgracht tycktes en särdeles vigt vara lagd. Men hvad som något	 förundrade Mannerskog, var, att ingen upplysning finna om några	 svenska slägtingar till kapten Lambert. Det ville sväfva för hans min­	 ne, att han hört sådane på ett eller annat sätt i publiken omtalas.	 ”Nå,” tänkte han, ”detta måste ursprungligen hafva berott på Lam­	 berts testamente; ty, som han ingenting ärft och slutligen dog ogift,	 kunde han disponera förmögenheten efter sin död huru han ville.”	 
	 
	 
	 
	 
			 
	 
	 
	 
	 
	 TREDJE KAPITLET.	 
	 I det andra paketet.	 
	 
	 
	 Det är skada, att jag icke funnit den	 specifika räkning, hvarom talades i det	 förra paketet. Men jag kan räkna sjelf;	 jag kan göra ett öfverslag.	 
	 
	 ”Det är mig oundgängligt att efterse hvad som kan finnas i andra	 konvolutet,” slöt han. Med varsam och skicklig hand upplöste han	 dess knutar. Han lofvade sig mindre här; ty detta var ögonskenligen	 tunnare.	 Sedan snodderna blifvit lagde åt sidan, uppvek han papperet. Det	 såg ut som om man velat använda ännu mera omsorg på detta paket;	 ty konvolutets omslag voro flere. Forskaren måste uppveckla fem	 särskilda ark, det ena finare och af subtilare pappersslag, än det and-	 ra. Det såg ut som om man fruktat för väta, och velat bevara det	 inneliggande medelst ogenomträngligt, gult, chinesiskt halmpapper,	 för regn. ”Tänk, om jag endast träffar skal innanför skal, men innerst	 ingen kärna? Åtminstone märker jag ingenting hårdt, utan allt är	 ganska mjukt och förekommer mig så obetydligt, som –”	 Han viste icke hvad han bäst skulle likna det vid, då han innanför	 sista arket såg en mycket ordentligt och väl sammanlagd packe sed­	 lar. De voro af den ljusblåa, svenska sorten, som lyder på 500 R:dr	 B:ko per stycke. På innersta arket omkring bundten stod skrifvet på	 tyska med god kontorsstil något, som på svenska öfversatt, var:	 
	 innelykte sedlar äro till antalet hundrade.	 ”Hm! – detta utgör således 50,000 R:dr B:ko;” sade den stackars	 ynglingen till sig sjelf.	 Derunder kom en annan bundt i dagen, hvars innanmäte syntes	 gult. Äfven detta utgjordes af svenska sedlar, lydande på den välkän­	 da valören 100 R:dr B:ko. Också här stod med samma propra och i	 sitt slag intagande kontorsstil tecknadt utanpå: sedlarne äro	 till antalet hundrade.	 ”Minsann! – det blir å sin sida 10,000 R:dr B:ko,” tänkte läsaren.	 ”Kunna här vara flere slika saker?” frågade han sig sjelf halfhögt.	 Det var verkligen så. Den nästa packen hyste samma enformiga,	 men dock väl klingande öfverskrift: ”sedlarne äro till anta­	 let hundrade.” Slaget tillhörde här ånyo de ljusblå, men mindre	 till formen. Det var tydligen dessa små älskvärda, tunna, smidiga	 fyrkanter på Trettiotre och sexton, som ingen svensk kan se utan	 tillgifvenhet, såvida han icke utgör en genom lyckan bortskämd	 menniska. Men en sanning är, att mången kallar dessa sedlar ”Fem­	 tior”; då han består i en person af så from sinnesstämning, att han	 merendels aldrig tänker annars än i riksgälds.	 ”Denna bundt innehåller således 5000 R:dr RGds. Eller, för att	 bibehålla samma räkningssätt, må jag kalla det 3333: 16, så lång och	 krånglig än denna titel låter. Men det får gå i banko!” slöt Manner­	 skog, med en blick till höger och venster af en viss högre färg. ”Huru	 mycket har jag nu här på bordet – låt se – primo, sekundo, tertio – ja,	 det gör inalles sina 63,333 R:dr 16 sk. Godt.”	 För att efterse om mera existerade, gick han djupare. Straxt ånyo	 en bundt, med samma monotona öfverskrift. Det var hundrade te­	 gelröda sedlar: dessa vänner på ”Sexton och trettiotvå,” som hvar	 och en rättvisligen vet att uppskatta till Tjugufemmor, och äfven ofta	 så benämner.	 ”Det gör – hundrade gånger sexton och trettiotvå – det gör	 en krånglig summa – det gör, låt mig se, 1666 R:dr 32 sk. Det är	 riktigt: jag känner igen detta uttryck: ”Sextonhundrasextisex och	 Trettitvå.”	 
	 ”Ännu mera? Jo, minsann. Hundrade gula tior. Det blir 1000	 R:dr B:ko.”	 ”Noch etwas? få se? Verkligen hundrade gröna tior. Det gör	 666: 32.”	 Nu var det slut med penningkonvoluter. Mannerskog samman­	 räknade hela summan, och fann sig på bordet hafva 66,666: 32 R:dr	 B:ko, eller detta, som man i gladt lag benämner hundratusen riksda­	 ler.	 ”Det ser ut, som om den gode hamburgaren blott haft för afsigt att	 i sitt skrin hitsända profver på sex af Sveriges förnämsta sedelsor­	 ter,” utbrast han, steg upp och gick några slag öfver golfvet, hvar­	 under han hemtade anden.	 ”Ånej! detta är enfaldigt” slöt han. ”Jag får nog reda på någon	 annan och högre afsigt.” Han tog behagligt en af fru Mesoms vackra	 pipor, enkom rensade och inlagde i kammaren, för att göra tjenst vid	 morgonkaffet. Den unge gästen stoppade och tände. En skön ånga	 spred sig.	 ”Nej!” utbrast han åter och satte sig ånyo i soffan vid divansbor­	 det. ”Det är omöjligt, att ingenting mera skall finnas här i paketet.	 Jag har ju än i denna stund ingen egentlig underrättelse om egaren?”	 Han forskade ifrigt i sitt sista konvolut, men der kunde intet ytterli­	 gare anträffas. ”Puhh – puh! – allt detta är mycket besynnerligt,”	 anmärkte han och teg.	 I detta ögonblick slog klockan sju, med klar och klingande röst ur	 en pendyl på väggen.	 ”Ah!” ropade Mannerskog och påminte sig i hast någonting. ”Det	 må nu gå huru det vill, och egaren må blifva hvilken han behagar, så	 har jag åtminstone gjort mig förtjent af en så pass stor belöning, som	 dessa arma trehundrade riksdaler, hvilka jag lofvat Lars August	 Rengel till klockan åtta i dag på morgonen. Jag gör mig icke samvete	 af att aftaga dessa; helst de fattiga styfrarne icke varit använda för	 min räkning, utan till en liten hjelp åt stackare. Egaren måste en	 gång låta tala med sig åt detta håll, eller ock föraktar jag honom. Låt	 gå!”	 
	 Monologiserande, men tydligen allt mera upprymd, fortfor han:	 ”för att undvika allt tal och onödiga förklaringar, går jag icke sjelf till	 Rengel härmed. Fru Mesom skall skaffa mig ett pålitligt bud.”	 Mannerskog gjorde snart i ordning ett bref till sin ungdomsvän.	 Han tänkte först inlägga rentan jemte kapitalet. Men då Rengel tyd­	 ligen och med en viss ädel tonvigt undanbedt sig detta, ville Gustaf	 Carl icke såra honom genom något, som kunde hafva den ringaste	 anstrykning af stolthet.	 Han fann papper och lack i en af divansbordslådorna i detta så	 ypperligt anordnade rum. Han träffade till och med sigill; hvilket	 kom honom väl till pass, då han ej bar sitt eget på sig. När allt blifvit	 i ordning, lackadt och förträffligt, drog han rigeln från dörren, öpp­	 nade, steg ut till mynningen af trappan och ropade med hög röst: fru	 Mesom!	 Då han hörde någon komma, gick han likväl åter in, för att lägga	 ett par förnuftiga ark papper ofvanpå penningbundtarne. Han ville	 ej, att någon skulle anse honom ega mynt, då han i sjelfva verket	 intet hade.	 ”Söta fru Mesom, kan jag få ett säkert bud, som nu genast går	 med detta bref till Drottninggatan, ända upp mot Kungsbacken? Det	 är till Rengel.”	 Till herr Rengel? utbrast fru Mesom; den der herrn, med hvilken	 min man – – 
	 ”Alldeles den,” afbröt Mannerskog. ”Budet behöfver icke begära	 svar eller hemta något tillbaka. Jag är blott angelägen, att brefvet	 innan klockan åtta kommer i sin egares händer. Jag betalar gerna	 personen, som går, allenast han är fullt pålitlig.”	 Det skall ske, svarade frun med en öppen och förtrolig uppsyn.	 Jag har här en vedsågare, på en gång ovanligt redlig och redig.	 ”Mycket bra. Jag tackar.”	 Fru Mesom tog brefvet. Är här nu ingenting vidare, som befalls?	 frågade hon högst vänligt. Blif icke ond på mig, herr Mannerskog	 lilla! men jag har hittat på en liten anspråkslös frukost, som jag ar­	 rangerat fint och godt, så godt jag kunnat nemligen, för att göra min	 
	 man en vederqvickelse, stackars gubbe, efter han varit uppe hela	 natten. Var då så god och kom och tag en bit med oss! Herr Manner­	 skog har ju också varit ute och promenerat underst tidigt? Då kan ju	 aldrig litet husmanskost kännas ur vägen? Jag ser tydligen, att unga	 herrn varit och promenerat mycket ... och grubblat på ... jag vet	 nog hvilken. Nånå: det är också alldeles som det skall vara, och jag	 undrar icke derpå. Det fogar sig nog; det fogar sig nog med tiden, tro	 mig! Adjö nu på en liten halftimme: när det är färdigt, skickar jag	 upp Christine.	 ”Jag är fru Mesom förbunden,” svarade den fremmande småleen­	 de och litet förnämt igen. ”Jag vet icke hvarmed jag gjort mig förtjent	 af all denna godhet?”	 Lappri, lappri; se så, adjö nu och inga svårigheter! Min gubbe,	 stackare, har mången tjenst att tacka den gode herr Mannerskog för!	 ”Nå – låt oss aldrig tala om sådant. Godt, min söta fru, jag skall	 infinna mig. Jag nekar icke, att jag verkligen gått ute en smula ti­	 digt.”	 Med den förnöjdaste uppsyn gjorde fru Mesom en liten kort värd­	 inne-nigning och trippade ut.	 ”Detta hederliga folk påminner sig verkligen hvad jag längesedan	 sjelf förgätit,” sade ynglingen. ”Men det är ofta så med små tjenster	 och välgerningar, att den ena glömmer hvad den andra kommer	 ihåg; och sålunda bär det sig i verlden. Jag vet bestämdt hvad slags	 saker, hvad slags affärer, hvad slags – med få ord – jag skulle kunna	 använda dessa kloka och vältänkande personer till, om jag bara – om	 jag bara hade – om jag hade –”	 Utan att tillfullo afrunda en mening, som han mången gång börjat	 stafvat på, men aldrig slutat, enär han aldrig kunnat det, drog han nu	 likväl, med en viss högre blick öfver tingen, en stor och skön rök ur	 sitt munstycke. Derpå satte han sig åter i den angenäma soffan, för	 att öfverlägga om allt i sin närvarande ställning.	 ”Hvilken ofantlig egendomskraft måste icke detta nu utgöra?”	 sade han halfhögt för sig sjelf. ”Om jag icke tar alla de stora Sydame­	 rikanska jordagodsen i ringaste beräkning: om jag ej kalkylerar allt	 
	 hvad de efter Lamberts frånfälle, för öfver hundrade år sedan, under	 tiden måste hafva afkastat: om jag blott tänker på de i bankerna	 insatta reda penningarne af mer än en million pund sterling; så skall	 ju ensamt denna summa för närvarande hafva stigit till ett oerhördt	 belopp? Det är skada, att jag icke funnit den specifika räkning, hvar­	 om talades i det förra paketet. Men jag kan räkna sjelf; jag kan göra	 ett öfverslag. Utan att lägga renta på renta, men endast räkna en årlig	 proveny af sex procent, så har man, efter sexton à sjutton år, kapita­	 let fördubbladt. Jag skall blott taga fem procent. Då åtgå tjugu år för	 kapitalets fördubbling. Låt mig se: om jag för rundhetens skull eller	 för möjligen inträffade förluster, hvarom jag dock ingenting känner,	 icke håller mig till högre kapital, än jemnt en million P. St. år 1728,	 så utgjorde detta 1748 två millioner, 1768 fyra, 1788 åtta, 1808	 sexton och 1828 trettiotvå millioner pund sterling. I svenskt	 mynt vill detta säga den doftande summan af 384 millioner riksdaler	 banko, som lätt kan vara fyrahundrade millioner jemnt, i	 fall man får beräkna pundet till något mera än 12 R:dr: eller anser	 rentan hafva varit större än 5 procent: eller tager det primitiva kapi­	 talet till mer än en million (det stod ju 1,300000?): eller, slutligen,	 kalkylerar hvad som efter 1828 måste hafva influtit? Det är sant,	 att man nu derute har svårt att få 5 procent; man får nöja sig med 4	 och till och med 3. Men under förflutna år har det varit vida mer. Jag	 antager det således som jag räknat. Fyrahundrade millioner! Och	 härom får man underrättelse hos den eller de personer, hvilka	 adressen påpekar i Hamburg? Och häraf allt har ju äfven jag, så litet	 jag eljest eger att med saken skaffa, redan en liten icke oartig för­	 smak i och genom de hundratusen R:dr R:gs, som bäras af bordet	 framför mina ögon?”	 
	 
	 
	 
	 
			 
	 
	 
	 
	 
	 FJERDE KAPITLET.	 
	 Ännu mera i papperen.	 
	 
	 
	 För Isabella fruktar jag icke och tror	 dina farhågor vara till en god del	 inbillade.	 
	 
	 När han hade slutat denna betraktelse, samlade han sina papper för	 att ånyo stoppa dem i sina fickor, emedan han hvarje ögonblick vän­	 tade fru Mesoms kallelse i och för den tillkännagifna angelägen­	 heten. Penningarne inlade han omsorgsfullt: det måste ursäktas	 honom. Dokumenterna ordnade han på hvarann och instack i pap­	 peren, med en känsla af ännu högre aktning, ehuru med en grad	 mindre tillgifvenhet. Sedan fann han sig, ofvanpå allt, hafva en	 mängd onyttiga omslag, dem han icke rätt begrep om han skulle	 belasta sig med. Men efter ett ögonblicks öfverläggning, fann han	 klokast att äfven taga dem. Ty här kunde en sådan rest se besynner­	 lig ut att hafva lemnat efter sig på bordet. Han grep derföre allt detta	 med samma hårda, snart sagdt tyranniska hand, som man använder	 emot allehanda odugligt tyg och kramâs på ett kontor. I få ord: han	 krossade det ovårdsamt tillsammans, utan tacksamhet för allt hvad	 det gifvit honom.	 Förmodligen måste omslagspapperen genom den ovanliga,	 tvungna och derjemte hastigt skakande belägenhet, hvari de försat­	 tes, hafva kommit i ställningar, som måhända genom en mildare be­	 handling icke blifvit utaf. Nog af! ett – tu – tre – utan att Mannerskog	 
	 anade eller väntade det minsta, framkom ur pappershögen en liten	 lapp, som naturligtvis äfven förut befunnit sig der, invecklad i något	 omslag; men hvilken han icke påträffat eller sett.	 Det var ett sammanviket bref. ”Skönt!” tänkte forskaren; ”det är	 just något ditåt jag önskat mig. Låt se!”	 Brefvet var på tyska, enligt öfverskriften stäldt till en god och	 älskvärd ”Madame Elisabeth.” Stilen var icke rätt lätt att de­	 chiffrera, till följe af de tyska skrifbokstäfvernas stora fallenhet att	 likna gärdesgårdar. Raderna syntes bestå af bara störar och stakar:	 större och mindre, dock ständigt störar och stakar. Efter något arbete	 ville det likväl blifva läsaren begripligt, att brefvet var till ett äldre	 fruntimmer, staddt på en resa till de nordliga länderna, i sällskap	 med ett yngre. Det tycktes vara för angelägenheter, som kunde angå	 litteraturen, de sköna konsterna eller till en stor del kanske blotta	 nöjet att resa, rätt och slätt; men derjemte måste hafva varit förknip­	 pade med något mysteriöst ändamål. På ett ställe förekom denna	 fras:	 ”Goda Elisabeth! gör allt hvad i din förmåga står till uppspårande	 af någon person, någon ung svensk – efter det nödvändigt måste vara	 af denna underbara nation – som fullkomligt svarar emot vår sjuka,	 vår bottenrika, vår nådiga beherrskarinnas önskningar och behof.	 Hvilka egenskaper denna person måste hafva, vet du redan; och vi	 hafva flere gånger talat derom innan din resa från Hamburg. Men	 hvarföre jag här förnyar min uppmaning till dig, att anstränga dig i	 efterforskningar, är det förvärrade, nervösa tillstånd, hvaruti vår nå­	 diga beherrskarinna befinner sig; och gubben, hennes slägting (jag	 vet ännu, inför Gud! icke huru nära slägting – men jag anar, ganska	 nära!), synes verkligen ligga på grafvens brädd. Du måste således på­	 skynda din hemresa. Svenskarne äro ett hemlighetsfullt folk, jag vet	 det, och jag förstår nog, att du kanske ej får så lätt, att lyckas i efter­	 forskningarne; ty en svensk säger icke två ord på samma tid som en	 bildad och förnuftig tysk eller tyska redan hunnit säga tio. Men emel­	 lertid skola vi hoppas, att en god ängel vakar öfver dig och din resa	 till Norden, älskade Elisabeth! så att den hastigt nog kan upptäcka	 
	 några för oss passande karakterer att sedan välja emellan. Det är af så	 utomordentlig vigt att lyckas i saken, hvarom frågan är, att jag omöj­	 ligen kan föreställa mig annat, än att den rätvilliga försynen bistår dig	 till vår nådiga beherrskarinnas tjenst och återvinst af helsa. Var un­	 dertiden likväl rädd om ditt eget bröst; ty också din fysik o. s. v.”	 På ett annat ställe stod:	 ”För Isabella fruktar jag icke och tror uppriktigt dina farhågor	 vara till en god del inbillade. Denna fina och utomordentliga själs­	 skönhet, som knappt en gång har sitt motstycke i hennes kropps	 ovanliga behag: allt detta, och mycket mera, som jag här icke behöf­	 ver upprepa, emedan vi tusen gånger derom öfverlagt, skall – såsom	 jag hoppas till Gud! – lägga sig, ordna sig, förvandla sig till den skö­	 naste, den herrligaste harmoni, genom den jemnvigt, hennes väsen­	 de tvifvelsutan skall vinna en dag. En resa till nordens lugna, kalla,	 stärkande klimater var säkert ganska väl beräknad för detta ända­	 mål; en resa dessutom i ditt vördnadsvärda sällskap, har omöjligen	 annat kunnat, än vara vår goda Isabella i högsta grad nyttig och an­	 genäm. Vår nådiga beherrskarinna längtar dock nu efter hennes	 återkomst med ett begär, som gör påskyndandet af er återresa desto	 angelägnare. Elisabeth! jag besvär dig, att begagna första ångbåtslä­	 genhet, som våren och den nyöppnade segelfarten nånsin medgifva,	 för att återvända till Tyskland. Gubben – den ur-vördnadsvärde	 Silfverhåringen – längtar dessutom efter dig, Elisabeth, för några	 högst vigtiga meddelanden, som han anser gå förlorade för verlden,	 derest han icke före sin död får yppa dem. Men han säger sig icke	 kunna gifva dessa underrättelser åt någon annan, än dig, derest icke	 den der unga personen med de erforderliga egenskaperna blir fun­	 nen, och med hvilken han egentligen skulle tala. Helsa ännu en	 gång Isabella; bed henne vara rädd om o. s. v.”	 På ännu ett annat ställe tyckte Mannerskog sig läsa detta:	 ”Det vore icke ur vägen, om du derjemte, medan du reser i	 Sverige, kunde få veta någonting bestämdt om de Demerariska arf­	 Man ser, att vi icke alltid haft lätt att på svenska återgifva de äkta tyska ut­	 trycken i brefvet.	 
	 vingarne; ty i Sverige, om någonstädes, måste väl den ursprunglige	 (”der uranfängliche”) Lambert, genom sina tre systrar och sin bro­	 der Johan, hafva erhållit och sålunda efterlemnat anhörige. Detta	 allt är väl icke angeläget att veta, mer än blott i det ena fallet; ty dessa	 slägtingar, om de finnas och hvilka de än må vara, ega dock, till följe	 af det oss bekanta Lambertska förordnandet, hvilket jag med egna	 ögon läst i Amsterdam hos Braghuelen, ingen rätt till annat än de	 fasta egendomarne i Guyana. De Lambertska insatta kapitalerna	 röra dem ej. Vår nådiga beherrskarinna disponerar öfver dem helt	 och hållet efter sitt behag; hvarjemte jag likväl är öfvertygad, att hon,	 i och med det bruk hon af dem ämnar göra, rättar sig efter en före­	 skrift, någon efterlemnad önskan, som den ursprunglige mannen vid	 allt detta fästat; ehuru jag tillstår, att jag ännu icke fått se någon	 sådan föreskrift. Kanske utgör detta en mundtlig öfverlemning, med­	 delad genom Silfvergubben (”der Silbergreis”): en traditionell dis­	 position alltså. Emellertid, goda Elisabeth! var mycket försigtig un­	 der din resa i Sverige. Jag tror visst, att de der slägtingarne i Norden	 kunna vara högst aktningsvärda personer, men i fall de äro talrika,	 hvari jag ingen omöjlighet ser, så kunna några af dem, såsom det	 stundom händer, vara farliga och fruktansvärda menniskor. Ty	 ibland månge kunna ju någre vara elake? Skulle dessa bekomma en	 spaning om dig, Elisabeth, och om det du medför, så kunde de våga	 allt för att beröfva dig det. Var derföre synnerligen rädd om skrinet,	 och laga, att det med penningar och dokumenter återkommer	 oskaddt till Hamburg; så vida du icke, enligt hvad vi förut samtalat,	 påträffar den der personen med de erforderliga egenskaperna, åt	 hvilken du, såsom vår nådiga förordnat, då i egna händer lemnar	 skrinet, jemte de helsningar, som du till honom erhållit. Jag måste	 säga, att jag är högst nyfiken att höra huru det vänder sig med hekti­	 ken, och om den medicin med vatten, hvarom man nu så mycket	 talar, verkligen skall kunna förmå verka på ditt bröst o. s. v.”	 Brefvet tycktes i det följande åter öfvergå till de personella råd för	 de resande, som Mannerskog i det föregående på sina ställen vars­	 nat; och han skyndade förbi detta, för att vidare spåra efter fortsätt­	 
	 ning af de andra ämnena, hvilka på det högsta togo hans uppmärk­	 samhet i anspråk. Likväl fann han ingenting; och under brefvet stod	 slutligen blott ett Z., utmärkande brefskrifvarens namn.	 ”Elisabeth? och Isabella? den sköna Isabella? det är klart” – ut­	 brast han för sig sjelf – ”att allt detta måste hafva sitt sammanhang	 med de begge utländska damerna, hvaraf jag i går såg en skymt af	 den ena, och hörde talas om den andra på Djurgården. Tydligen är	 det till dessa fruntimmer jag måste återställa skrinet; och jag begri­	 per ingen annan utväg att få rätt på dem, än att begifva mig till Djur­	 gården igen, för att efterhöra på Wejlandts Villa, der jag som hasti­	 gast såg den ena i fönstret. Förundransvärdt! Men jag skall – jag	 skall reda denna härfva, vore den ock tiodubbelt svårare, än den	 kanske till sluts är. Detta bref ger mig väl egentligen ingen stor och	 viss upplysning; men – sammanlagdt med adressernas likhet – ts! jag	 måste forska igenom denna skrifvelse, stafva, lägga ihop och öfver­	 sätta den ännu en gång. Jag torde slutligen derutur kunna hemta	 ännu flera dagrar öfver denna sak, som jag verkligen nu kan säga på	 sätt och vis hafva blifvit gjord till min egen. Låt se!”	 Han ämnade uppveckla och börja läsa på sitt tyska bref om igen,	 då tydliga steg i trappan förnummos af fru Mesoms bud, eller kanske	 af fru Mesom sjelf; ty hvartannat steg lät hårdare än det andra, såsom	 hennes gångsätt var. Den fremmande skyndade sig att instoppa bref­	 vet och allt det öfriga i sina fickor. Dörren öppnades.	 
	 
	 
	 
	 
			 
	 
	 
	 
	 
	 FEMTE KAPITLET.	 
	 Fru Mesoms plan.	 
	 
	 
	 Kom med och var glad i dag för min	 skull!	 
	 
	 Det var icke möjligt att se någonting i sitt slag nättare och trefligare	 än den figur, som, efter att hafva varsamt gläntat på dörren, nu in­	 trädde. Det var verkligen fru Mesom sjelf. Utan att kunna kallas fet	 till öfvermått, bar likväl hennes kropp den täcka fyllighet, som ofta	 åtföljer ett fruntimmers medeltid: det vill utan tvifvel säga åldern	 emellan trettio och fyratio år – kanske till och med litet närmare det	 sednare tiotalet. Ansigtet egde sin glada rundhet: hvardera kindbe­	 net bar sin lilla skalkaktiga grop; men den begynnelse till isterhaka,	 som man väl ej helt och hållet kunde bestrida tillvarelsen af, var	 dock ännu alltför obetydlig att vanställa halsen. Bröstet, under den	 noggrant hopfästade shawletten fullt och högt, tillkännagaf motsatt­	 sen af lungsot; och lifvet, visserligen icke smärt, hade dock ej antagit	 någon oförnuftig bredd. Klädd i en enkel, men rätt smakfull blå- och	 hvit-randig gingansklädning, samt prydd med den lilla behagliga	 negligén på hufvudet, hvilken ej prunkade med en öfverflödig rike­	 dom på band, men dock ej saknade sina oundvikliga små rosetter i	 nacken, stod fru Mesom, en bild af belåtenheten; och en skär hvit	 hy, upphöjd af den klaraste rodnad på sådana delar af ansigtet, der	 rödt förträffligt anstår, talade hos henne om en skönhet, som visser­	 ligen nu på det hela kunde sägas vara förbi, men som icke hade gifvit	 
	 vika för fulhet och en otäck madammiskhet, utan blott genom det	 diminuendo i uttryck, som åldern naturligen medför, förvandlat sig	 till en viss stadig hygglighet, i stället för den retande grace, hvilken	 utgör den unga svenskans allmänna och vanliga egenskap.	 ”Frukosten är färdig”, sade hon med en inbjudande värdinne­	 nick till sitt fremmande, hvilken denna gång ej skulle få vara sjelfbe­	 talande gäst, ehuru på Mosebacke. ”Jag ville sjelf komma upp och	 säga till herr Mannerskog – i fall jag icke störde – för – för –”	 Den unga herrn såg på sin goda fru Mesom, och viste icke huru	 han skulle förklara det drag af förlägenhet, han tyckte sig läsa i den	 eljest så raska värdinnans uppsyn. Jag är beredd att genast komma,	 min söta fru! svarade han högst artigt. Men jag hoppas att frun icke	 för min skull måtte hafva gjort sig något enkom omak? Sanningen att	 säga, då här varit så oroligt i natt, att herrskapet och hela huset va­	 kat, tycker jag, att en sådan här hvad man kallar ordentlig frukost	 icke skulle hafva behöfts för att ytterligare öka besväret?	 ”Herr Mannerskog skall nog få erfara, att det alls icke blir någon	 utomordentlig frukost, utan bara rena husmanskosten. Men jag ville	 ändå säga till något på förhand, och derföre steg jag hitupp. Se, sa­	 ken är den, att jag har tänkt göra min man, den snälla gubbstulten,	 en glädje med alltihopet; ty det är hans födelsedag: och, att det varit	 litet halsbrytande förut på dygnet, rår ju hans födelsedag alls icke	 för? Men nu förhåller det sig så, att min goda gubbe är tysk, en in­	 född tysk, såsom herr Mannerskog förstår: ja, en verklig hamburgare	 till naturen. Derföre har jag alltid årligen på hans födelsedag – ty se,	 tyskar sätta värde på att vara födde till verlden – brukat fira honom	 litet, gubben min, med att hafva några obetydliga stycken vänner hos	 oss på tysk mat; ty den dagen serveras det på hamburgska viset, för	 min gubbes skull. Sådant glädjer honom i själen; ty han är en hjer­	 tans god menniska, Mesom stackare; men jag borde säga åt herr	 Mannerskog på förhand, att han icke skulle bli stött på anrättningen	 – och –”	 Men min bästa fru Mesom, är jag då känd för att vara en så grann­	 tyckt och narraktig karl, att jag ej med största nöje skulle kunna	 
	 deltaga i en utländsk frukost, hvilken, om jag ej misstager mig på	 hamburgarnes läckra smak, säkert i delikatess öfvergår allt hvad	 man i hast kan begripa?	 ”Tro icke det, herr Mannerskog! jag blir förskräckt om herrn tän­	 ker så; ty vi äro ett mycket simpelt folk och hafva ingenting utvaldt.	 Hm – men hm –”, med dessa besynnerliga uttryck steg fru Mesom	 ännu närmare sin gäst; och det syntes tydligt, att någonting låg hen­	 ne på hjertat att säga, ehuru hon med en alldeles ovanlig förlägenhet	 såg ned i golfvet och tvärtystnade.	 Mannerskog undrade hvad det kunde vara. Han föreställde sig,	 att den goda frun kanske hade i sinnet att bedja honom om något i	 afseende på den hamburgska födelsedagens firande. Sådant roade	 honom väl i sjelfva verket föga, i synnerhet om frågan blefve om	 verser, dem han aldrig afskydde, utom på namnsdagar och vid nati­	 viteter. Men en flerårig bekantskap med det aktningsvärda huset	 Mesom, gjorde, att han kände sig beredd äfven till någon plåga för	 dess tjenst, om det gällde. För öfrigt hoppades han i det längsta, att	 poesi ej skulle komma i fråga inom denna ordentliga familj, utan på	 sin högsta höjd en transparent, hvarunder anglosaxiska bokstäfver	 behöfde prentas. För att uppmuntra värdinnan, gick han henne der­	 före ett steg närmare på golfvet, med dessa förtroliga ord: säg ut, min	 bästa fru!	 ”Jag får bedja litet om ursäkt”, yttrade nu fru Mesom helt raskt,	 och gjorde på sitt vanliga vis en liten kort tvärknyck till nigning	 framför sitt fremmande.	 Om ursäkt? men, min Gud, för hvad?	 ”Jo,” fortfor hon efter ett visst betänkande, ”jag märkte nog, att	 herr Mannerskog blef ond på mig i morse här i porten, litet, när han	 först kom, och jag bad honom stiga in, och jag medsamma tog mig	 dumdristigheten före, att fråga – hm – huru det var med friherrinnan	 Augusta?”	 Blef jag ond? Det kan jag alldeles icke tro? svarade den fremman­	 de, men fick likväl ånyo, ofrivilligt, en hastig blekhet öfver sina kin­	 der. Den gick väl genast öfver, men han steg dock något åt sidan.	 
	 ”Ja!” fortfor fru Mesom. ”Men det må nu vara huru det vill, så är	 det ändå just jemt som det är; och herr Mannerskog måste ursäkta	 mig. Jag vet icke, på hvad sätt det förhåller sig för närvarande emel­	 lan er begge:” – yttrade hon med ett stigande mod och en nästan	 moderligt förmanande röst – ”att det har varit bättre förr, än sedan	 på en tid, tycker jag mig finna. Hvaraf det kommer, eller hvartill det	 tjenar, förstår jag icke; men lägger mig icke i blöt dermed. Nu ville	 jag bara bedja om förlåtelse för – – att äfven den lilla friherrinnan är	 med på min mans stackars hamburgska frukost! Ser herrn – det var	 mitt egentliga ärende hitupp, att anhålla, det herr Mannerskog icke	 måtte tycka illa vara för det; ty nog begriper jag, att en galant och	 förnuftig karl kan äta tysk mat, utan att jag averterar honom på för­	 hand: så det behöfde jag icke hafva sagt till om just eljest –”	 Kommer Augusta? utbrast Mannerskog med stigande förvåning,	 och såg på värdinnan med något, som nästan kunde kallas bestört­	 ning.	 ”Förstå mig rätt!” genmälte hon hastigt. ”Vi hafva icke bjudit fri­	 herrinnan, och än mindre har hon bjudit sig sjelf. Men det har fogat	 sig på det här sättet, som herr Mannerskog skall få höra; och han får	 alldeles icke vara hvarken ledsen eller ond. Friherrinnan – – det är	 allt rätt ängsligt att vara enka vid bara tjugu år, och utan barn till sin	 glädje! och ändå värre, att vara enka på hennes vis, att mannen rest	 till Amerika. Skall man då undra på, att hon måste förskingra sig?	 Och kan man skingras på någon oskyldigare och bättre fason än hon,	 herr Mannerskog? Hon ritar och målar, och målar, så att jag säger	 det. Jag kan icke begripa hvarföre ni blifvit stötta på hvarann? Men	 kanske ni icke blifvit stötta? Nå – – den goda friherrinnan, utan man,	 utan barn, utan far och mor, som vår Herre tagit; utan bröder, systrar	 och anhöriga, skulle det kanske icke vara en stor synd om henne?	 Men hon försörjer sig ganska väl med sin målning, menar jag. Efter	 hon nu bor på söder – icke långt från oss, som herr Mannerskog	 mycket väl vet – så går hon ofta, ofta, på de täcka vårmorgnarne till	 Mosebacke; och hon målar här sina utsigter. Ty hon brukar säga,	 friherrinnan, att likasom Sverige är det vackraste land på jorden, så	 
	 är Stockholm det skönaste ställe i Sverige, och Mosebacke den ut­	 valdaste punkt i hela Stockholm, hvilket jag tycker om, som håller	 här. Men hur vacker den lilla friherrinnan sjelf är, när hon säger allt	 detta, vill jag icke söka beskrifva – hvasa’ –”	 Fru Mesom såg upp på sitt fremmande, hvilken tycktes lida af en	 i en hast påkommen, men dock lika hastigt öfvergående nerv .....	 ja, något ditåt, men ytterst obetydligt.	 Fru Mesom smålog likväl, och fortfor: ”friherrinnan kom också	 hit i morse klockan 7, half 8, med sina papper, ritstifter och karut­	 schan, och satte sig som vanligt der längst bort, högst upp i trädgår­	 den, vid bordet på utkiket, der man har den ofantliga utsigten. Men	 det var sedan herr Mannerskog allt var hitkommen, satt uppe i sin	 kammare här inne, och studerade på sina avisor. Jag ville icke säga	 åt någondera af herrskapet om hvarann, emedan jag icke riktigt vis­	 te, om de voro riktigt rasande på hvarann –”	 Men är frun då rasande! ropade Mannerskog och sprang upp	 med en ovanlig häftighet; jag begriper icke hvarifrån fru Mesom	 tar allt detta? Jag har för friherrinnan den största högak – – och	 det der andra vet jag icke hvad det rör folk, eller huru man fått uti	 det –	 ”Således kan ju herrskapet ändå äta tillsammans så mycket som	 en aldrig så liten obetydlig frukost?” afbröt fru Mesom skalkaktigt.	 ”Det var bra. Det var dit jag ville. Jag viste, att det skulle göra min	 man en glädje, att se den stackars lilla friherrinnan vid sitt bord; ty	 han brukar ofta sucka, man min, när han ser henne gå dit upp på	 utkiket så flitigt och teckna; ty min gubbe, som är tysk, förstår sig väl	 på målning, och vet nog, att aldrig ett fullvuxet fruntimmer ritar,	 utan att hafva ett varmt hjerta; ty jag talar icke om sådana teckning­	 ar, flickor på befallning göra i skolan, och som de icke vidare tänka	 på. Och herr Mannerskog sedan! Han sjelf är nog också en sådan	 karl, att han begriper allting. Herrn är äfven en märkvärdig man	 utan syskon, utan lefvande far och mor mera; utan tjenst till och	 med, tror jag, numera; och likväl är han en hjelpare för mången	 stackare, som utan herrns bistånd skulle vara en ordentlig stackare.	 
	 Alltså är det nu bra!” slöt fru Mesom, ”kom ned och var glad i dag,	 för min skull, ihop med lilla friherrinnan!”	 Den unga herrn kunde icke undvika, att med upprymdt sinne	 skaka den goda värdinnans hand, som hon förtroligt räckte honom.	 Så gingo de arm i arm utför trappan, hvilket aflopp ganska väl, oak­	 tadt fru Mesom, såsom vi redan antydt, var en smula låghalt. Det	 nästan klädde henne, emedan, hvarje gång den högra foten med	 mera bestämdhet nedsattes än den venstra, hon derjemte blinkade	 till litet på ett ganska klippskt sätt, och såg i väggen.	 Sålunda kom det hyggliga trappgängarparet ned till undra vå­	 ningen, och trädde in i den nätta kammaren i östra hörnet af träd­	 byggningen. Kammaren besatt genom sina rutor utsigt öfver den	 vida Saltsjöhamnen, Kastellholmen och halfva Djurgården. När herr	 Mannerskog inkom, satt der förut en äldre man med det nytraste	 ansigte: herr Mesom, och ingen annan: och i samma soffa, ett litet	 stycke ifrån honom, märktes ett skönt ungt fruntimmer. Flera voro	 icke gästerna vid denna födelsedagsfrukost.	 
	 
	 
	 
	 
			 
	 
	 
	 
	 
	 SJETTE KAPITLET.	 
	 Blickar mot utlandet.	 
	 
	 
	 Skål för Amiralitetsgatan – javäl! sade	 Mannerskog, och höjde sitt glas med	 en enthusiasm, som grep honom sjelf	 med ofrivillig förvåning.	 
	 
	 Den behagligt anordnade morgonmåltiden för fyra personer skola vi	 icke skildra, till plåga för hungriga själar, hvilka kunde såras genom	 taflan. Vi veta icke heller riktigt hvad alla dessa tyska rätter hette,	 ehuru vi lätt skulle kunna få inhemta deras namn af fru Mesom.	 Hvad som bjöds, var hvarken öfverflödigt eller ens alltför mycket;	 men utmärkt läckert. ”Bier” utgjorde det våtas grundprincip: en	 dryck, som man numera kunde bekomma bryggd i sjelfva Stock­	 holm: en händelse, som först hade gjort herr Mesom rätt hemma­	 stadd i Sverige. Likväl sågo sig tvenne små karaffer, enligt herr Me­	 soms anmärkning, ”gegenüber einander” på bordet, innehållande	 ett utsökt vin för personer, som ännu ej ordentligt uppfattade och	 begrepo Bier.	 Friherrinnan Augusta behandlade Mannerskog utan all förlägen­	 het. Han var i början icke fullkomligen i sin fattning; men det gick	 öfver: han fann sig snart. Fru Mesom utgjorde, för att så säga, den	 oförlikneligaste.	 Efter en liten stund kunde man säga detsamma om herr Mesom.	 Uppriktig och talsam af naturen, utan att likväl vara någon sladd­	 
	 rare, blef han ännu mera öppen genom de välgörande pokalglasen.	 Att den ”herrliga staden Hamburg” skulle utgöra älsklingsbilden i	 de utfarter, skildringar och utrop, han vid hvarje rätt, vid hvarje	 klunk tillät sig, var mycket naturligt; men Mannerskog hade också,	 såsom vi lätt förstå, en alldeles särskild orsak, att nu uppmuntra ho­	 nom härtill: han eggade honom genom frågor om denna stad, som i	 hast blifvit honom synnerligen intressant, och herr Mesom viste be­	 sked på snart sagdt allt i sin födelsebyggds ”metropôl.” Numera en	 lycklig och välmående värdshusidkare, hade han dock aldrig haft	 högmod nog att hålla på den hemligheten, att han i sina unga dagar	 bestått i ingenting bättre än rätt och slätt betjent hos en resande,	 hvilken, efter att hafva besökt flera länder, äfven gjort en betydlig	 och framför allt mycket grundlig (påstod herr Mesom) resetur genom	 en stor del af Skandinavien. Utan att vara hvarken Arndt, v. Buch,	 Mügge, Boas eller Wederkopp, utgjorde den resande herrn icke des­	 tomindre ganska visst en tysk lärd; och den unge Mesom, som på	 den tiden åtföljde sin store landsman, inhemtade af honom mycket	 på sidan om uppassningen. Den åldrige lärde måste synnerligen haf­	 va varit chemist, agrikultör i theoretisk mening, och kunnig i hemli­	 ga vetenskaper, så nyttiga, att hela verlden borde känna dem. Herr	 Mesom, hvilken väl nu öfverdref något, och dessutom vid detta till­	 fälle talade om saker, som passerat för temligen många år tillbaka, så	 att han kunde hafva glömt åtskilliga enskildheter, påstod emellertid,	 att hans ”resande Patriark” under sin vistelse i Norden gjort betydli­	 ga undersökningar i den svenska jorden på otaliga ställen, och om	 dess innanmäten slutligen viste mera än någon menniska. Troligen	 hade den store gubben haft med sig Theophrasti Paracelsi slagruta,	 anmärkte herr Mesom, med en sidoblick af utmärkt lärd färg i skift­	 ningen. Härvid blinkade han mystiskt och tömde allvarsamt det sista	 i sitt innevarande bierglas. Men under det han tankfull och säll på­	 såg, huru fru Mesom islog ett nytt, började han för sina gäster språka	 om sjelfve ”Wolgang von Goethe,” hvilken äfven varit en stor mine­	 ralog i ”Wilhelm Meisters Wanderjahre,” och icke stort mindre i sin	 ”Italienische Reise,” menade herr Mesom. ”I Tyskland” fortfor han,	 
	 ”gifves ingen städad, bättre och mera värderad betjent, som icke till­	 lika har bildning, är litteratör och har läst sina Classiker. En lakej	 der – tron mig! – står åtminstone på samma höjd, ja vanligen två	 gånger så högt, som en kontorsbokhållare i Sverige; och deraf kun­	 nen j sluta till allt det öfriga i mitt goda fädernesland! Jag säger icke	 detta för att på det minsta nedsätta Sveriges stora och verkliga värde,	 men för att göra eder begripligt, med hvilka känslor jag första gång­	 en, i min herres följe, kunde besöka den herrliga riksstaden Frank­	 furt am Mayn, hvilken sett Goethe i egen person födas, denna höge	 skald, hvars flesta delar jag redan då hade läst och hvilka jag djupt	 skattade. Att den vetenskaplige agrikultör och mineralog, med hvil­	 ken jag reste i Sverige, tillika var en så stor chemist, kunde alltså i	 mina ögon ej lända honom till något fel, enär jag redan hos mitt	 fosterlands vidast omfattande snille hade försport dylikt. Min herre	 lärde mig sjelf att begagna blåsröret: jag fick flere gånger hjelpa ho­	 nom laborera: och jag gjorde många afskrifter af recepter; ty i all min	 tid har jag besutit en förträfflig stil. Genom ett olycksfall kom jag att	 bryta mitt ben ur led, vid en station här i Sverige, der jag skulle bistå	 min herre i undersökningen af en öfvergifven silfvergrufva. Jag var	 tvungen att dröja qvar efter honom, för att läka min skada. Han reste	 således hem utan mig. Jag befann mig i ett svenskt hus, der jag be­	 möttes med den utomordentligaste godhet. Efter att ett halft år hafva	 legat spjälad i den mest vetenskapliga form, uppstod jag frisk och	 färdig, och gjorde mitt helsoprof på en bal, som mitt aktningsvärda	 värdsfolk litet derefter höll, och hvarest jag dansade med husets	 enda dotter på ett sätt, som intog alla, samt utan att någon kunde ens	 så mycket som märka, det mitt ben ett ögonblick varit ur led. Jag	 fattade genom allt detta ett så storartadt tycke för Sverige, att jag	 aldrig öfvergaf mitt nya fädernesland i Norden. Jag använde mina	 egna chemiska kunskaper på vin-, kaffe-, öl- och bränvins-probe­	 ring (ty, att gräfva i jorden efter mineralogiska objekter, var aldrig	 min hufvudsak); och jag lyckades häruti så väl, att jag inlade meriter	 hos Skandinaviens mest betydande, mest vetenskapliga och mest	 inflytelserika källarmästare. Genom det förtroende, jag vunnit, fick	 
	 jag lätt och snart en egen rörelse i gång. Guds välsignelserika hand	 hvilade öfver mitt lilla hus, och ökade mina aktningsvärda kunder	 dag ifrån dag. Till hustru bekom jag henne, med hvilken jag på lan­	 det dansat i min nya helsas första stund, i hennes föräldrars goda hus,	 som läkt mig – och se så, mina hjertligen välkomna vänner! tillåten	 mig fördenskull nu, att jag proponerar en skål för min hustru, ehuru	 hon är min egen och ingen annans! Ty, lika så visst som jag icke kan	 förneka det i sanning vara min födelsedag i dag, lika säkert skulle jag	 ej hafva upplefvat denna dag, eller någon af mina föregående födel­	 ser, derest icke min goda, min förträffliga hustrus föräldrar –”	 Nånå, kära Mesom, afbröt frun, icke passar det, att du firar din	 egen hustru och jubilerar i folks närvaro öfver att du måhända i ditt	 hus icke är så helt och hållet olycklig, hvilket jag kan medgifva. Se	 här, Mesom! fyller jag i ditt pokalglas; och du skall i stället, för min	 skull, proponera en helt annan skål, än din egen hustrus – fy –	 ”Passar det icke? passar icke!” småstammade herr Mesom, hvars	 hvitögon tillkännagåfvo ett utomordentligt djupsinne, ett nästan i	 samma grad stigande allvar, som nöjet och tillfredsställelsen tydligen	 ökades i hans hjerta. ”Hör mig!” utbrast han, i det han blickade mot	 höjden, och med detsamma lyfte sitt glas; ”det må icke anses passan­	 de för svenskar att fira sina egna hustrur! men vi tyskar hafva vårt	 sinne för oss, och vi veta hvad som med rätta är att jubilera öfver.	 Dessutom må jag grundligen säga dig, Annchen, att det icke är så	 mycket öfver att du är min hustru, jag jubilerar, som icke fast egent­	 ligare deröfver, att du är god och pligtminnig. Vore du en elak, trät­	 lysten, misshushållsam och riktigt otäck qvinna, så skulle jag visst	 icke fira dig, det lofvar jag dig, oaktadt du må vara min gemål; utan,	 efter att hafva gjort alla praktiska försök till ditt vederfående i det	 goda, skulle jag då, minsjäl, så din gemål jag är – ja, det säger jag, så	 ärlig tysk jag är – att jag reste hals öfver hufvud hem till Hamburg	 igen, och lät dig sitta ensam som en satans hexa på Mosebacke –	 verstehen Sie? wollen Sie verstehen?”	 Då herr Mesoms ansigte, under den tilltagande vrede, hvartill han	 sjelf arbetat upp sig genom föreställningen om sin hustrus fingerade	 
	 elakhet, slutligen var på väg att öfvergå till purpur, kunde friherrin­	 nan, som satt till höger om honom, omöjligen hindra sig ifrån leen­	 de, och hon yttrade i en halft förebrående ton: skulle herr Mesom	 göra så, om det inträffade, som herr Mesom nämt? då ser jag ingen	 stor skillnad just emellan den tyska och svenska theorien.	 ”Ach!” utbrast värden, ”vi tyskar –” hvarvid han teg för att i bot­	 ten svälja sin pokal.	 Det må sluta med att vara huru det vill med nationerna! afbröt fru	 Mesom beslutsamt och djerft, ty hon viste, att detta ämne kunde	 blifva inveckladt. Mitt herrskap! – tillade hon och höjde sig till hälf­	 ten uppstigande, med en blick på friherrinnan och en annan på	 Mannerskog – förena er med mig i en skål för staden Hamburg, för­	 utan hvilken min goda man icke ens skulle hafva blifvit så mycket	 som född, och denna dag icke alls vara till finnandes i naturen!	 ”För staden Hamburg! hahaha!” skrek Mesom storskrattande af	 fröjd, med tårar i de plirande ögonen och klingande med de öfriga	 tre vännerne. ”Ja, mitt herrskap, just så der gör min hustru alltid,”	 utropade han. ”Det är den intrikataste, den listigaste, den allrabästa	 qvinna. Ty huru gör hon? Så fort jag blir rasande på någonting, så­	 som nyss, och hotar med att hals öfver hufvud resa hem till min	 födelsebygd – huru gör hon? – i stället för att skälla och gräla på	 denna min födelsebygd, hittar hon på att framtrolla sjelfva mitt	 Hamburg i den ljusaste dager för mina ögon, här der jag sitter, så att	 jag alldeles icke behöfver resa dit. Hvad tycker ni om min hustru,	 mitt herrskap? det är ju den allra största, den allra illpligtigaste in­	 trigante? hahaha! skål för Hamburg, mein göttlicher Geburtsort,	 skål! efter det skall så rasande vara.”	 De fyra glasen klingade tillsammans med en skär och innerlig	 ton. Jag skulle verkligen en gång hafva lust att se detta Hamburg,	 utbrast Mannerskog upprymd. En resa dit är numera ett intet, äfven	 då man, som jag, icke har någon fru Mesom att hals öfver hufvud	 resa ifrån.	 Friherrinnan Augusta kastade i förbigående en stor blick upp på	 Mannerskog; men hvilken han icke varseblef, emedan han i detta	 
	 ögonblick hade vändt sig till fru Mesom med en bugning, för att	 ändock, sedan nu Hamburg vore undangjordt, få uppfylla värdens	 mening och dricka hennes skål.	 Herr Mesom uppfattade genast denna vändning af saken och in­	 stämde deruti med acclamation, såsom något, hvaruti han dock slut­	 ligen fått sin vilja fram. ”Ja, vid lefvande Gud, fru Mesoms skål! det	 kan icke hjelpas längre,” skrek han. ”Annchen!” tillade han betydel­	 sefullt, och såg derjemte åt sidorna på sitt fremmande: ”vet du väl,	 min Annchen, hvarföre jag håller så mycket, så utomordentligt utaf	 dig? Du vet det redan; jag känner det; men herrskapet vet det icke.	 Mitt herrskap! Visserligen är det, i grunden uppfattadt, en sanning,	 att jag älskar Annchen derföre, att hon är en god qvinna, en ypperlig	 person. Men – låt det vara sagdt endast kunder emellan, ty någon	 annan vet icke deraf, så obetydligt är det – min hustru låghaltar, och	 derföre älskar jag henne mest. Ty – att halta skulle rätteligen hafva	 bort blifva mitt fel, mitt herrskap! efter jag vrickade mitt ben ur	 led. Men denna qvinna tog mitt vank och lyte på sig! Jag går riktigt,	 jag, såsom hon skulle hafva gjort; men hon går såsom jag. Jag kallar	 detta ädelmodigt! Hon bär mina brister, hon: men jag har alla hen­	 nes dygder att njuta af. Göttliche Güte!”	 Herr Mesom blickade med ett tåradt öga mot himlen, hvaraf tyd­	 ligen märktes, att ingen gnista satir legat i hans ord. En hastig, fast	 knappast märklig rodnad gick likväl öfver fru Mesoms panna vid	 påminnelsen om hennes lilla naturfel, hvilket hon icke betraktade	 ur en lika mystisk synpunkt som hennes man, men som hon dock	 icke hade behöft vara det ringaste ledsen öfver, emedan det verkli­	 gen klädde henne, såsom vi förut anmärkt. Denna smula svaghet	 måste dock ursäktas ett fruntimmer; och till fru Mesoms beröm bör	 sägas, att det icke längre än två minuter störde hennes goda lynne.	 Mannerskog tyckte, att hennes man icke handlat rätt fint i hvad han	 talat, han uppfattade i hasten icke allt det himmelska, som låg i den	 gode tyskens mening, utan kände hellre en fallenhet att deruti vädra	 något af den fordna betjenten. Vare sig nu groft gjordt af Mesom eller	 icke, ansåg dock den unga gästen, att han genast borde ställa saken	 
	 till rätta genom att gifva samtalet en annan vändning. Han hade ock­	 så sitt egna skäl att komma till det ämne han anslog. ”Förlåt mig,”	 sade han, ”i hvilken del af Hamburg är herr Mesom född?”	 Buhrstah, min herre! det herrliga Buhrstah.	 ”Huru är det – jag känner ej lokalen – detta måtte väl ej hafva	 brunnit i den stora ödeläggelse, som öfvergått handelsfurstarnes	 metropol?”	 Ah – herre! – hvilket minne upprifver herr Mannerskog i min	 själ? Jo, Buhrstah har brunnit, brunnit till aska, gode Gud. Grufliga	 händelse! och jag – nej – jag skall aldrig fara till Hamburg mer. Jag	 vill icke se i stoft, i sot och i kol, hvad som fordom var guld och	 ebenholtz, såsom ordspråket säger.	 ”Katastrofen måste hafva varit förfärlig; men en så rik stad uppre­	 ser snart sitt hufvud ur stoftet igen, och med en tiodubbel glans.	 Hvar började elden?”	 Hos någon slarf till cigarr-fabrikör skulle det hafva skett; men jag	 tror det knappt. Den förskräcklige eld-demonen började sitt raseri	 icke alltför långt ifrån Buhrstah; det är utomordentligt att tänka det.	 Hos en cigarr-makare? Ah – ha! Snarare då i ett chemiskt laborato­	 rium; ty jag känner – jag vet –. Ah – hos en cigarrist? Det må man	 tro. Gode Gud, min herre, hvad jag gret på de dagarne i Maj; och det	 måste förlåtas mig, ehuru på Mosebacke. Jag köpte mig den der	 ohyggliga brandchartan öfver Hamburg, och jag följde avisornas	 uppgifter, steg för steg, gränd för gränd. Jag vet nu hvad som står, jag	 vet hvad som ligger. Men är det icke underbart, att när elden kom på	 Neue Wall, så sträckte den sig icke så långt som till huset, der ”Zur	 Sonne” befinner sig. Detta hus har icke brunnit, herre! Det var på	 hôtelet Zur Sonne jag gick igenom alla mina läroår, och der har jag	 inhemtat yrket, mitt goda yrke, som jag nu drifver och lefver af med	 min hustru. Detta hus har icke fallit till aska! Det är utomordent­	 ligt att tänka. Gud är god och hans vägar outgrundliga: lof ske Her­	 ran! Zur Sonne skonades, der jag gick som kypare; men på sjelfva	 Grosse Bleicher –	 ”Hvad?” utbrast Mannerskog, för hvilken detta namn var ganska	 
	 vigtigt, ”har Grosse Bleichern – ursäkta mig, jag säger kanske icke	 ordet alldeles rätt, efter jag aldrig varit der – har denna trakt afbrun­	 nit?”	 Vid Grosse Bleicher, der den bottenrike Salomon Heine och hans	 stenrike son, Carl Heine, bo, har det visst brunnit. Det såg jag med	 säkerhet på chartan. Men icke hela denna trakt, blott ena sidan af	 gatan blef ett rof för de glupska lågorna. Elden gick på den sidan	 fram åt Gras-Keller, och så –	 ”Gras-K ... hvad säger herr Mesom?” ropade den unga gästen,	 och var på väg att springa upp. ”Sade herrn icke Gras-Keller, tyckte	 jag? Har detta brunnit?”	 Jo, sade jag; men äfven här har icke alltsammans gått upp i rök,	 utan allenast ena sidan, om jag förstått avisorna rätt.	 ”Nå – men – har elden härjat på Admiralitets-Strasse?”	 Nej. Nej. På Admiralitets-Strasse? Nej.	 ”Det gör mig glad.”	 Det är ståtligt, att höra herr Mannerskog tala med så mycken vär­	 me om denna eld! Admiralitets-Strasse – vid Gud, en herrlig gata!	 Längre än Svenskarnes egen Drottninggata, hvarpå de ståta så! Men	 huru känner herrn mina platser? mina torg? mitt Hamburg? Herrn	 är mig en herre! Vi måste dricka en pokal Bier på detta! Mor – mor –	 Madame Mesom! Noch einmal, ein einziges Mal! verstehen Sie? wol­	 len Sie verstehen?	 ”Skål för Amiralitetsgatan – ja väl!” sade Mannerskog och höjde	 sitt glas med en enthusiasm, som grep honom sjelf med ofrivillig	 förvåning. Han var alldeles icke fallen för sådana slags mystiska	 kombinationer, som herr Mesom. Men detta hade länkat sig så eget:	 och han kände sig i tysthet så intagen af känslan för den hjelp han	 kunde behöfva från en högre, en osynlig ledning, att det verkligen	 föreföll honom, som om en skål, af hjertans grund drucken bland så	 goda och ädla menniskor, möjligen icke skulle vara utan god verkan	 för hans egen angelägenhet.	 Friherrinnan, såsom fruntimmer, hade druckit ganska litet; blott	 ett enda glas. Men nu tillät hon sig fylla uti litet vin ur karaffen för	 
	 andra gången. Ehuru hon icke begrep, hvartill det just skulle tjena,	 att dricka en utländsk gatas skål, föreföll henne likväl Mannerskogs	 uppsyn så hög, så varm härvid, att hon icke kunde undvika att vilja	 vara med, stack derföre upp sitt glas, och nickade äfven ”för Admira­	 litets-Strasse’n.” – Mannerskogs ögonkast träffade hennes för första	 gången under hela detta tillfälle; och, utan att tala om försoning,	 flöt nu en harmoni in i de strålar, som möttes. ”Känner Augusta	 någonting om Hamburgs Amiralitetsgata?” frågade han med spänd	 uppmärksamhet.	 Nej; jag vet minsann ingenting! svarade hon och runkade smått	 på sitt lilla hufvud.	 ”Godt!” ropade herr Mesom, ”så vet jag desto mera. Men det var	 icke ämnet vi skulle tala om. Mina vänner! mina bästa vänner! ach –	 elden! den elden. Herre min gode Gud, när jag tänker på mina vack­	 ra, herrliga kyrkor, som nu ligga i grus! Den stora Sanct-Peter reser	 sig icke mera mot molnen! Der i grannskapet konditionerade jag en	 hel tid på Belvedere. Men det är förbi! Alldeles förbi. Belvedere är	 flyttadt, hör jag, till Streits stora hus i sjelfva vinkeln, nära Alsterpa­	 villonen; såsom man säger. Det är underbart att tänka detta! Och	 icke blott den stora Peters-piken – mot hvilken Svenskarnes Riddar­	 holms-pik här i Stockholm är ett intet – icke blott denna gudomliga	 kyrkspets är grusad, herre. Herr Mannerskog borde hafva sett den,	 innan den brann. Ty nu är den intet: ein wahres Nichts, säger jag! O	 mein Gott, wie wundervoll? Nu förtjenar det icke att resa till Ham­	 burg. Ach – och icke allenast Peters! äfven Nigalâi ligger i stoftet! Så	 straffar Gud. Men jag är glad att Krås-Migaêli står! Det var dock den	 herrligaste kyrkan: det är Hamburgs sjelfva domkyrka; och så länge	 den lefver, kan jag säga att Hamburg lefver. Lefve Hamburg ja wohl,	 v i v a t ! ”	 Under dessa högljudda välönskningar skildes man från bordet,	 ätande sist ost och smörgås, såsom en måltid rätteligen bör slutas, så	 fort den till naturen icke skall vara svensk.	 
	 
	 
	 
	 
			 
	 
	 
	 
	 
	 SJUNDE KAPITLET.	 
	 Början till en försoning.	 
	 
	 
	 Skådar man uppåt, har man Telegra­	 fen straxt bakom sig; hvilket är roligt	 att se.	 
	 
	 Man steg upp, glad och vänskapsfull. Förmiddagen sken med sin	 goda sol så behagligt, att det skulle hafva utgjort ett brott mot väder­	 leken, att vidare sitta inne. Man gick således utför den lilla trädtrap­	 pan, kom ned på gården, vände sig till höger, och vandrade fram den	 långa terrass, hvarifrån ögat njuter en af de vidsträcktaste och herr­	 ligaste pleoramas på jorden. När man har trefjerdedelar af Stock­	 holm under sina fötter, hvad har man då öfver sig?	 Himmelen, utspänd i täck azur, satt öfver det hela. Man hade	 utgått alla fyra. Men fru Mesom återvände snart med sin nyckelknip­	 pa, emedan Christine kom springandes med underrättelse, att gäster	 anländt; hvilket var naturligt nog för Mosebacke, då det nu började	 lida fram på dagen. Herr Mesom befann sig således ensam i sällskap	 med sina begge vänner; han gick, såsom dagens konung, höger om	 friherrinnan, hvaremot Mannerskog vandrade till venster. Men snart	 behöfdes det, att värden tog sina trän i skärskådande på öfre terras­	 sen. Han skildes ifrån de andre. Omsider är det också klart, att en	 sådan man hade många affärer att sköta inom hus; så att man, rätt	 som det var, ej såg till honom alls vidare.	 Gustaf Carl hade icke gått ensam mera än ett enda slag framåt	 
	 terrassen vid Augustas sida, då han, vid en blick öfver hamnen och	 landet på andra sidan om vattnet, hastigt stannade och sade: ”det är	 sant – jag måste genast till Djurgården!”	 Är icke här frisk luft? icke himmelskt vackert?	 ”Augusta!” yttrade han afböjande – ”följ mig på en liten färd till	 Djurgården, såvida icke ritningarne här på Mosebacke hasta allt för	 mycket?”	 Ritningarne? Hvem har sagt – hvem har talat derom?	 ”Nå, så förlåt mig då, om jag varit för närgången? Skönare göra	 fins visst icke, än att afmåla utsigterna öfver Stockholm från denna	 punkt. Nå godt – för att säga allt – ty jag vet icke hvarom jag skall tala	 i dag – tankarne stocka sig i mitt bröst, och känslorna i mitt hufvud.	 Det har dock varit annorlunda mellan oss. Hvarföre det nödvändigt	 skall vara så här nu, det vet jag icke –”	 Äfven Augusta hade stannat. Men hon svarade honom ej ett ord.	 En skalkaktig blick ur det svartblå ögat tillkännagaf dock tillräckligt,	 att hon hade förstått hans sista ord.	 Till Djurgården? inföll hon. Hvad är det, som kan vara så angelä­	 get på Djurgården?	 ”Jag bör icke omtala det, Augusta.”	 En hemlighet således? Det tycker jag icke illa om. Det är just	 sådant också jag någongång brukat hafva.	 ”Men din hemlighet – Augusta –”	 Är så god, som någon narciss, någon svärdslilja!	 Mannerskog drog sig snabbt åt sidan vid dessa ord, hvilkas me­	 ning han ganska väl insåg, till följe af deras sista strid. För att komma	 in på det förtroligare ämnet, anslog han det derföre helt djerft och	 tvärt, och sade: ”har du icke fått bref ifrån Amerika, deruti din ford­	 ne man ger sitt fullkomliga bifall till skillsmessan er emellan? Efter	 allt hvad han gjort, tycker jag detta åtminstone vore det minsta.”	 Min fordne man, ja. Friherrinnan strök, efter dessa lakoniska ord,	 med sin venstra hand sakta öfver håret, likasom för att bättre jemna	 det. Luftdraget hade väl icke nu oroat detta täcka hår, eller lagt någ­	 ra af dess naturliga bucklor i oordning; ty det blåste icke alls. Ett så	 
	 stort lugn hade också i sjelfva verket varit det, som gjort, att hon	 tillåtit sig promenera ut i Mosebackes trädgård utan hatt, utan shawl;	 så mycket mer utan kappa. Parasollen var det enda hon bibehållit,	 för solens skull. Den enkla, mörkgrå saxoni-klädning, hon bar, upp­	 höjde gångens och ställningens smärta tycke. En liten treslintig hals­	 duk, af obetydligaste slag, var bröstets enda betäckning. Hvad man	 kanske skulle vilja klandra, var, att denna gestalt begagnade sig af	 svarta strumpor. Det var likväl silkesstrumpor, och af utsökt finaste	 slag. Det är svårt att säga, om i verlden något mera rörande gifves, än	 en liten svart, blank sko af denna sköna form, och försvinnande uti	 ett silke, af samma färg, men som man icke kan säga hvar det slutar.	 När härinnom måste finnas det oskyldigaste af allt, en fot af medice­	 isk skepnad, och som aldrig stigit ett enda ondt steg på jorden – hvad	 har man då mera att tala om?	 Den unge ledsagaren på terrassen gjorde så många betraktelser	 medan han väntade på svaret ifrån hennes mun. Men det kom aldrig.	 ”Godt!” inföll han, ”efter du då icke vill säga mig hvad din man	 skrifvit och svarat ifrån Amerika; ehuru det måste vara hvad jag	 sagt, och hvad alla, som känna dig, tänka; enär han, för sin del, icke	 kan återvända till fäderneslandet; så vill jag vara upprigtigare mot	 dig, Augusta. Jag skall ut till Djurgården för att söka ett par frem­	 mande damer från Hamburg, hvilka jag icke det ringaste känner,	 men dock har i högsta grad angeläget att träffa. Denna dag är him­	 melskt angenäm. Jag kan också säga, att jag tillbragt en underbar	 natt. Ingenting – – Gud förlåte mig, att jag är så öppenhjertig, men	 jag är karl och det får gå! – – ingenting skulle glädja mig mer, än att	 få njuta ditt sällskap – och samtala om mycket nog, hvilket icke bor­	 de vara så obegripligt mera, som det likväl ser ut att hafva blifvit oss	 emellan på en tid. Nog af, Augusta! kom på en liten lustfärd ut till	 Djurgården: vi äro begge fria menniskor, utan att någon har att säga	 hvart vi måste gå eller icke gå. Kom! Du har nekat mig så mycket på	 en tid, att du icke får neka mig detta lilla i dag?”	 Augusta tog plötsligt hans begge händer, och såg på honom med	 klara, och ändå på sitt vis flammande ögon. Min man, sade hon, min	 
	 man har skrifvit ifrån Amerika, att han ger sitt lof åt mig – – att	 han gifver sitt bifall till skillsmessan!	 ”Nåväl? Blott obetydliga formaliteter återstå således för dig. Han	 är icke längre din man, denna baron.”	 Nej! utbrast hon, och hennes ögon tycktes antaga någonting blixt­	 rande. Med detsamma släppte hon Mannerskogs begge händer, och	 tog ett steg, såsom för att promenera vidare på terrassen.	 Han åtföljde henne.	 ”Att du är mycket upprörd,” anmärkte han, ”finner jag högligen	 förklarligt. Har detta bref kommit nyss?”	 För fyra dar sedan.	 ”Således sedan vårt sista samtal?”	 Ja. Men jag anade dess innehåll redan då.	 ”Men kan det vara bättre, än det är, detta svar?”	 Friherrinnan Augusta kastade härvid en stor blick omkring sig,	 full af dager och täck mildhet. Någon egentlig grämelse kunde icke	 spåras deruti. Snarare log hon, med en höghet utan namn; och hon	 anmärkte liksom i förbigående: ”så kan blott en man skrifva. Efter	 allt hvad han handlat, efter allt hvad han tillåtit sig emot mig, är det	 likväl ännu alltid han, som kan skrifva och säga, att han gifver sitt	 tillstånd – han lemnar sitt bifall – han meddelar sitt nådiga lof!	 Hmh.”	 ”Hmh,” sade hon ännu en gång, och slog bort sina tankar. ”Det är	 alldeles sant,” fortfor hon med en förändrad vändning i rösten, ”att	 man knappt kan se en mera himmelsk dag än i dag. Hvarföre icke till	 Djurgården? Hörpå,” utbrast hon och smålog på ett slags bittert sätt:	 ”låt oss fara! Jag lemnar härtill mitt bifall, mitt tillstånd, mitt lof –	 hahaha!”	 Mannerskog kunde omöjligen undvika att äfven låta ett leende	 undfalla sig vid dessa ord, så högtidligt han eljest var stämd till följe	 af det amerikanska brefvet, hvilket ej, tyckte han, borde vara utan all	 betydelse, äfven för honom. ”Det är således sagdt!” utropade han:	 ”vi fara tillsammans öfver till Djurgården?”	 Ja.	 
	 ”Och när du befaller, återledsagar jag dig till dina små rum, din	 lilla våning här i fru Mesoms grannskap; hvilka jag, i parenthes ta­	 ladt, finner dig hafva valt utmärkt väl, för dina sjelftagna arbeten, din	 målning, din ritning.”	 Och medan du på Djurgården uppsöker de der tyska damerna,	 genmälte hon, skall jag spånslå på min favoritplats i bergen venster	 om Rosendal.	 ”Det är sagdt! Det är mycket bra.”	 Saken var således förträffligen afgjord och beramad. Glade, som	 tvenne barn, ehuru de dock begge sett åtminstone hvar sina tjugu år,	 började de marschera på Mosebackes gångar, tills de funno afresans	 stund inne. De marscherade verkligen; vi kunna ej kalla det annat,	 emedan de enkom roade sig med att gå tillsammans med jemna steg	 och alternerande fötter, såsom en trupp i marsch. De kände sig så	 lätta i bröstet, som om någon stor tyngd fallit ifrån hvarderas hjerta,	 ehuru det är obegripligt nog, hvari den nya lättnaden egentligen	 kunde bestå, då Augusta, efter allt hvad vi hört, och oaktadt brefvet	 från sin fordne man, dock derföre icke hade gifvit Mannerskog det	 ringaste bifall, mer än till en Djurgårdsfart, hvilket visst icke var hela	 verlden. Men så nyckfull är ungdomen, att den tar till sig glädje utan	 stort skäl, likasom ofta sorg utan alltför djup anledning.	 Men hvarföre i Guds namn foro de icke genast af, då de nu i alla	 fall skulle till Djurgården?	 Vi kunna icke svara härpå. Kanske, efter det var afgjordt, öfver­	 enskommet, beslutadt, funno de det icke så maktpåliggande; ehuru	 de visst i alla fall icke tänkte försumma eller öfvergifva saken.	 De marscherade med ett stort nöje på Mosebacke; och de sam­	 talade derunder på det lifligaste om så många tusen saker, att det	 skulle kunna fylla en bok, att endast omtala ämnenas titlar.	 Det är visst, att efter en liten stund bestego de tillsammans den	 lilla trappan, som ute i fria luften leder upp till Mosebackes öfre	 terrass. Här har man en ännu herrligare utsigt, i fall man går ända	 fram till utkiket. Men stiger man icke så långt, eger man de lummi­	 gaste träd att sitta under, och ensligare bänkar än der nere. Skådar	 
	 man uppåt, har man Telegrafen straxt bakom sig; hvilket är roligt att	 se.	 ”Jag förstår nog din stora plan,” sade friherrinnan Augusta efter	 en liten stunds samtal. ”Hvad det är, att kunna uppfatta en sådan!	 Och icke blott uttänka den, men hafva hopp om dess verkliga utfö­	 rande!”	 Om verkställigheten måste jag ännu inskränka mig till att hysa ett	 ganska ringa hopp, svarade han. Dertill fordras medel, som en ko­	 nung eller – ännu mer – endast ett helt rike ega att använda. Men	 – huru underligt? – de, som kunna befalla öfver sådana medel, vän­	 da sig icke dermed åt håll, hvarom vi talat.	 ”Den tiden kan komma, Gustaf Carl!”	 Ljuft är under tiden, att tänka –	 Och, var säker – inföll friherrinnan med en snabbhet och en öf­	 vertygelse i uttrycket, som liknade ingifvelse – var säker, att detta	 tänka icke är förgäfves. Så skall det begynna. Så har allting i verl­	 den begynt. Allting, som likväl blifvit så stort utaf, har i sin början	 ofta intet annat utgjort, än planen, än ordet, än blotta tanken i en	 fattig ynglings hufvud. Kanske till och med någon gång – någon	 enda gång – i blott en fattig qvinnas hufvud, – eller hjerta – tillade	 hon sorgset.	 Hennes väsendes uttryck i detta ögonblick var vackert.	 ”Men berätta mig nu,” afbröt Mannerskog helt oförmodadt,	 ”huru kunde du, Augusta, efter allt detta och då vi äro öfverens i så	 många saker, blifva så ond på mig, som du sist blef, när jag kom att	 fälla det der stackars ordet om narcissen och svärdsliljan?”	 Ach, sade hon, skola vi evigt missförstå hvarann i denna punkt?	 ”Har jag således blott missförstått dig? Jag trodde, att jag hade	 förstått dig. Och detta var det, som grämde mig.”	 Grämde? hviskade hon och tog hans hand. Kunde det gräma dig,	 att jag är den jag är, och att jag sade dig det?	 ”Icke, att du sade mig det; men att det är så: att det måste vara så.”	 Hon steg upp från den gröna bänken under träden, der de suttit.	 Hon gick likasom för att aflägsna sig och börja spatsera igen. Men	 
	 hastigt vände hon sig om, med en beslutsamhet utan like, slog sina	 armar om hans hals och kysste honom.	 Hennes hår – som visserligen var blondt – glänste dock nu, under	 trädens skugga, af en mörkare färg: det var ett underbart skimmer	 emellan gult och kastaniebrunt, bortåt täckaste mahogny.	 Mannerskog, betagen af en vänskap, som han minst väntat efter	 sin sista apostrof, omfamnade henne med hänförelse. Han ville be­	 svara hennes kyss med en annan: men han såg på hennes sköna	 mun, och han vågade ej. Försynt, förde han sina läppar till hennes	 hårfäste, och kysste denna hvita, klara milda panna.	 ”I ett ögonblick, som nu, af heligt förtroende, af himmelsk förso­	 ning –” utbrast han – ”kunde du väl säga mig – ”	 Ts! – sade hon afbrytande, och satte sitt lilla pekfinger betydelse­	 fullt för munnen. Fråga mig icke derom! Fråga mig aldrig: det vore	 det allrabästa. Men fråga mig åtminstone icke nu. Ty jag svarar icke.	 ”Svarar du aldrig? Aldrig – ”	 Utan att yttra ett ord, gick hon ett steg. Likväl hviskade hon litet	 derefter:	 Jag gifver dig allt hvad du vill, blott du icke frågar mig detta. Icke	 i dag, Gustaf Carl!	 ”Se här har du mitt löfte –, ” svarade han och tog hennes hand.	 De gingo vidare.	 ........................................................	 Dagen var icke så litet framskriden, då tvenne personer, en herre	 och ett fruntimmer, sågos i roddarbåt fara öfver ifrån Staden till	 Skeppsholmen; arm i arm promenera öfver den, och derifrån på	 andra sidan om denna holme ånyo på båt begifva sig till den Kongl.	 Djurgården.	 Sedan de öfver backen och genom smågatorna här kommit till	 hörnet, der Casino utsträcker sin venstra flygel, förde Mannerskog	 friherrinnan den stora och sköna vägen fram öfver Djurgården, ända	 till Rosendal. Han lemnade henne att på egen hand mäta de vackra	 gångarne kring slottet, medan han sjelf på en liten stund aflägsnade	 sig, för att efterhöra de tyska damerna.	 
	 Han gick således ifrån henne, och trädde till en stor del tillbaka	 samma väg, som han nyss tillryggalagt. Han hade beslutit, att i Wej­	 landts Villa göra efterfrågningar. Han kom snart till detta så väl be­	 lägna hus, beundrade dess ovanligt höga fönster, och steg in på går­	 den, omgifven af det fina, vackra staketet på trenne sidor.	 
	 
	 
	 
	 
			 
	 
	 
	 
	 
	 ÅTTONDE KAPITLET.	 
	 Ett hastigt beslut och ett varmt farväl.	 
	 
	 
	 Frun misstar sig alldeles om mina af­	 sigter med dessa damer! Men i alla	 fall måste det i högsta grad smärta	 mig att höra hvad frun berättar.	 
	 
	 Herrn sjelf, som egentligen bodde vid Nygatan nära Kornhamn och	 hade sina förnämsta göromål i staden, var icke hemma. Han vänta­	 des icke ut på Djurgården förrän till aftonen. Mannerskog hade	 vändt sig på Villans gård till en ung, behaglig gosse med stora, mörk­	 bruna ögon, och klädd i en halmhatt med de ansenligaste brätten.	 Han stod i högra staketgrinden och syntes på väg att genom den	 begifva sig ned i den lilla, angenäma parken eller trädgården, som på	 denna sida om Villan går ned åt sjösidan till, och fram emot Mans.	 Ett större sällskap, af fem bröder och fyra systrar, syntes nere i par­	 ken vänta på gossen. Mannerskog intogs af denna täcka familjetafla,	 och kunde under ett ögonblick säga ingenting. Den artiga ungaherrn	 stannade i grinden, likasom för att inhemta den fremmandes öns­	 kan. Mannerskog bröt således tystnaden, ej utan ett litet skratt åt sig	 sjelf, hvilket gossen på det graciösaste besvarade med ett dylikt.	 Efter några beskrifningar på drägt och utseende, fick Mannerskog	 af sin lilla värd veta, att ett utländskt fruntimmer, i sällskap med ett	 äldre, den föregående aftonen verkligen varit här. Ungaherrn trodde,	 att detta herrskap egentligen blott hade kommit på stället, till följe af	 
	 någon inbjudning från pappa, att jemte annat fremmande intaga ett	 fönster, och derifrån njuta utsigten öfver vägen och alla de promene­	 rande, hvilka ströko fram till fots, till häst eller i vagn, för att besöka	 Djurgårdens inre trakter. Han kunde icke säga hvad de begge frun­	 timmerna hette, och förmodade, att pappa sjelf icke heller kände	 dem stort mera; men hade velat bevisa dem en artighet såsom resan­	 de från utrikes ort.	 På Mannerskogs fråga, om han viste hvarest de utländska damer­	 na logerade i Stockholm, svarade unga herr Wejlandt med en manlig	 bestämdhet, att de bodde på ”Hôtel de Frankfurt.” Han uttalade sina	 ord med en så ledig och god prononciation, att han, ehuru svensk,	 dock icke syntes vara af rätt svensk slägt.	 Hôtel de ... Godt! tänkte Mannerskog; jag har då åtminstone en	 utgångspunkt för mina efterspaningar.	 Då på Villan här ingenting vidare tycktes vara att inhemta, buga­	 de han sig för den täcka gossen, steg ut från gården och aflägsnade	 sig.	 ”Augusta kan icke ännu vänta mig på en timme, eller så,” sade	 han för sig sjelf; ”hon inser lätt, att man icke så genast kan få reda på	 allting. Jag far således ånyo öfver till Staden, för att igenfinna ”Ma­	 dame Elisabeth” och den sköna ”Isabella,” medan friherrinnan be­	 söker de skuggrika bergen i grannskapet af det herrliga Rosendal.	 Det må vara väl eller illa; men jag har intet annat val.”	 Han begaf sig följaktligen åter båtledes till residensets medlersta	 verld.	 Genom en besynnerlig ”association af ideer” hände det sig, att	 han icke stannade förr, än han kom på Stora Nygatan. Mannerskog	 var eljest af naturen för ingen del tankspridd. Men han hade under	 detta dygn upplefvat så ovanliga händelser, och hade för närvarande	 så brådtom, att han tänkte mindre på sakerna, än han borde. Det låg	 för honom, att han skulle besöka ett ”Hôtel,” han hade i tankarne,	 att ett sådant var, dit han gick .... och han gick, utan något vidare	 samt utan att läsa namnet på väggen, rakt in genom porten på Hô­	 tel du Commerce, vid hörnet af Nygatan och Tyska brinken; i	 
	 stället för att stanna på Skeppsbron, der Hôtel de Frankfurt ligger.	 Att han kommit till hela Nygatan, härledde sig måhända af ingen	 annan orsak, än den, att herr Wejlandt, på hvars Villa han varit,	 bodde i staden vid denna gata; och han således sammanblandade	 denna omständighet med det Hôtel, der han borde infinna sig.	 Huru allt detta ock genom en högre ledning af menniskornas	 underbara öden, må hafva tillgått i grunden, så är det emellertid	 alldeles visst, att herr Mannerskog inträdde till fru Kullman på Hôtel	 du Commerce.	 När han här frågade efter tyska resande, fick han genast det be­	 sked, att sådana funnos. Men då han straxt derefter ville hafva reda	 på tyska fruntimmer, runkade fru Kullman på hufvudet.	 ”Men hvarföre det, lilla fru Kullman?” frågade den fremmande	 herrn med en högt bedjande mine, ledsen öfver att bedragas i sin	 väntan.	 Jag har aldrig sett något fruntimmer, som rest ifrån Tyskland och	 hit, svarade hon kort och kärft. Det måste vara en stor sällsynthet.	 ”Men jag har bestämdt hört, att på hôtelet skulle logera ett äldre	 och ett yngre fruntimmer, som hafva för ändamål att resa till Tysk­	 land; och jag måste nödvändigt träffa dem.”	 Fruntimmer, som resa till Tyskland! Ja, det kan väl vara, vidtog	 fru Kullman med en betydelsefull uppsyn; men något sådant bor	 icke här.	 ”Förlåt mig!” invände den andre, ”det är just hvad jag med säker­	 het hört, att det skulle göra. Om för öfrigt härvid någon hemlighet	 eger rum,” tillade han, ”så var fullkomligt öfvertygad om min tystlå­	 tenhet.”	 Fru Kullman fick i hast, af begripliga och moraliska skäl, en gans­	 ka sträng uppsyn på sig; såg först åt sidan, likasom sökte hon ord,	 men riktade derefter ett barskt ögonkast på den ankomne. – Herrn	 misstar sig helt och hållet! utbrast hon. Inga sådana damer logera	 här, och jag kan aldrig tro, att de nånsin bo på hôteler. Åtminstone är	 det fullt säkert, att de aldrig skola komma till Hôtel du Commerce:	 det vill jag vara man för!	 
	 ”Hm,” tänkte Mannerskog, ”det var kuriöst.” Han förstod icke	 hennes mening. Fruntimmer, tänkte han, hafva sina infall; men det	 hindrar ej, att man kan samtala med dem om resande. Så underlig	 frun förekom honom, fäste han sig dock vid hennes sista ord.	 ”Huru?” sade han: ”Hôtel du Commerce? Är detta Hôtel du Com­	 merce?”	 Hôtel du Commerce, ja. Hvad skulle det eljest vara?	 ”Jag ber då om ursäkt. Jag sökte ett helt annat ställe. Låt se –”	 Ett helt annat ställe? ja, jag kan förstå det, anmärkte fru Kullman	 med en förnäm åtbörd, liknande den, som en klädståndsfru har, när	 hon visar en mahogony damastmöbel för en person, hvilken i sin	 ödmjukhet tillstår, att han egentligen blott vill köpa en af furu, klädd	 med simpelt bombasin. Fru Kullman, ehuru i sig sjelf en mycket god	 menniska, hade dock genom mångårig vana fått denna aristokratis­	 ka geste införlifvad med sin person; och den klädde henne denna	 gång så mycket bättre, som den, efter hvad vi förstå, vid detta tillfälle	 stödde sig på moraliska motiver.	 ”Men min bästa fru,” inföll den fremmande, ”var mig då behjelp­	 lig att finna dem jag vill träffa. Det är i högsta grad angeläget för mig,	 och nästan ännu mer för dem sjelfva.”	 Det kan jag alldeles tro – svarade hon hvasst och med en allt	 högre stigande fnurr öfver ansigtet.	 ”Jag har något att återlemna till den ena af dem –”	 Jaja. Men det hade passat bättre, att herrn först aldrig tagit det!	 utbrast frun, nära eldröd i pannan och på kinderna.	 Mannerskog betraktade henne med högsta förundran. Vet hon då	 hvad jag tagit? förebrår hon mig för skrinet? tänkte han. Likväl slog	 han ifrån sig denna tanke, såsom orimlig.	 ”Jag förstår icke hvarmed jag gjort mig skyldig till fru Kullmans	 vrede,” sade Mannerskog, hvilken i sin ordning kände sig en smula	 stött. ”Jag söker ett par utländska damer, som äro millionärer, och	 som under sin resa måste bo på ett hôtel här –”	 Millionärer? – – Ånej, min herre! sådana fruntimmer äro aldrig	 millionärer, tillade fru Kullman med ett par hastigt uppkommande	 
	 och lika hastigt försvinnande små skrynklor öfver näsan, hvilka	 klädde henne obeskrifligt, ehuru skämtet hade varit något grofkor­	 nigt och försmädligt.	 ”Men jag kan säga frun, att jag ganska väl vet hvad jag säger!”	 utbrast den andre häftigt. ”Saken är alldeles icke löjlig, utan snarare	 rätt allvarsam.”	 Sådant blir alltid allvare af till slut, anmärkte frun med en ton,	 som, då hon märkte honom blifva ond, i hast böjde sig till mildhet	 och artighet, såsom fru Kullmans rätta natur alltid var. Hon såg sig	 omkring med en nästan moderlig blick, deri skärpan nu för det mes­	 ta upptinat. Var icke så ond, herr – herr – låt mig bara tänka efter,	 yttrade hon; jag tycker precist, att jag någongång måste hafva sett	 min herre förr?	 ”Det tror jag nog,” svarade han, ännu rätt vred. ”Jag har i mina	 dar både köpt bord och stolar i fruns klädstånd. Men denna gång	 märker jag, att jag gått alldeles galet, då jag stigit in till fru Kullman.	 Jag har aldrig hört på maken! hvad har jag då gjort frun för slag?”	 Mig? Åh min Gud. Men hvar och en har sina begrepp, skall jag	 säga herrn. I alla fall, var nu icke så het, utan säg mig fruntimmernas	 namn, så skall jag söka hjelpa herrn till rätta, det bästa jag förmår;	 ehuru jag förstår ingenting i sådana der ämnen, som bara röra seder­	 na, som man säger.	 ”Är frun befängd – förlåt mig?”	 Nå fort! hvad hette damerna då?	 ”Det är just det värsta, skall jag säga, att jag icke känner mera än	 deras förnamn. Jag har aldrig hört slägt- eller tillnamnen.”	 Det plär så vara, anmärkte frun.	 ”Om jag begriper fru Kullman i dag!”	 Nåh. Och de der förnamnen då, hur läto de?	 ”Elisabeth skulle den äldre heta; Isabella den yngre.”	 Elisabeth? nåja, om den äldre är det väl minsta frågan. Isabella?	 Det är ett hundnamn, liksom Selma. Men damer af det der slaget	 taga sig alltid sådana djurnamn, det ena efter det andra, för att det	 skall låta nytt, och för att dölja sina egna, rätta och ärliga dopnamn.	 
	 Dock skulle ju dessa fruntimmer vara utländskor? Och bo på Hôtel	 du Commerce?	 ”Nej, tvärtom! Jag har gått rasande. Det var icke Hôtel du Com­	 merce; men likväl ett Hôtel du Någonting, som jag i hasten glömt.	 Det är en förbannelse, att stockholmarne ej kunna hafva svenska	 namn på sina hôt – – sina värdsh – – sina – hvad skall jag kalla dessa	 hus, der resande taga in? Jag menar Reshus.”	 Reshus?	 ”Ja, så skulle jag kalla de helv–s hôtelerna, om jag rådde. Reshus	 eller Resarehus, det vore ett förträffligt namn: men det är nästan för	 godt, och blir säkert aldrig antaget. Nåväl, fru Kullman! hjelp mig att	 få reda på andra af fruns kamrater. Fins här något ”hôtel” i grann­	 skapet?”	 Hôtel de Berlin – det vill säga Noachs ark. Men Arken	 är nu flyttad.	 ”Det var väl. Mera!”	 Tyst! de der personerna skulle ju vara tyskar? Och verkliga veri­	 tabla resande?	 ”Ja visst!”	 Då måste de bo på Hôtel de Frankfurt vid Skeppsbron.	 ”Frankfurt! Alldeles rätt, just så var det. Tack, min söta fru. Hvil­	 ket förargligt misstag? Att jag kunde glömma Frankfurt så i häftighe­	 ten? Ursäkta, att jag gjort fru Kullman besvär, och till och med väckt	 förargelse.”	 Skadar inte.	 ”Adjö!”	 Nästa gång, min bäste herre, så läs bara på listan derute hänger i	 farstun, så får herrn genast se namnen på de resande, hvilka bo här,	 utan att gå in och fråga.	 ”Jag tackar. Jag skall icke så snart begå den besynnerligheten, att	 uppsöka Hôtel du Commerce.”	 Hm, anmärkte frun, som erfor en motvilja att på detta sätt skiljas	 ifrån en till utseendet så utmärkt och hygglig kund, hvilken ej borde	 lemna henne i retad sinnesstämning.	 
	 Säg mig, fortfor hon i dörren, med en ton af djup eftertanke: säg	 mig på allvar, om allt hvad herrn berättat mig, icke varit förtäckta	 ord, utan verkligen angått naturliga resande? icke damer, som skola	 resa till Tyskland, utan sannfärdiga tyska fruntimmer, som kommit	 hit, för att sedan ämna sig tillbaka?	 ”Men huru kan fru Kullman tvifla på det?”	 Jag frågar, för att – – jag vill påminna mig något – – och de skulle	 vara mycket rika? Icke förblommeradt taladt, utan – rika på pengar?	 ”Ja visst.”	 Det är skada, att herrn icke har deras tillnamn; ty på hôtelerna	 får man inga förnamn; och herrn kommer ganska säkert icke ur	 fläcken på Hôtel de Frankfurt, mera än här. Huru sågo dessa frun­	 timmer ut?	 ”Jag har blott som hastigast sett den yngre af dem, hvilken skall	 och måste heta Isabella.”	 Här har verkligen för någon tid tillbaka logerat ett tyskt herrskap,	 bestående af tvenne damer, ett äldre och ett yngre, hvilka väckte min	 uppmärksamhet. De voro i sällskap med en sjuklig äldre herre som	 jag tror ämnade dö någonstans. De hade rest till Sverige, för att besö­	 ka Nordens helsobrunnar, efter hvad jag förmodar kanske också	 Nordens apotheker, hvilka skola vara märkvärdiga i sitt slag. De	 lemnade mitt hôtel, för att fara bort åt några landsorter utom Stock­	 holm, jag vet icke hvart.	 ”Men nu måste de åter vara i Stockholm.”	 Det är möjligt att de kommit tillbaka, och för närvarande bo på	 Hôtel de Frankfurt.	 ”I sällskap med en äldre sjuklig herre?” sade Mannerskog för sig	 sjelf. ”Det skulle kunna gå ihop med Lovises berättelse på Blå por­	 ten, då hon talade om den gamle herrn, som fick, hvad han skulle	 hafva, ute i sjelfva vagnen, der han satt; och ej ville eller ej förmådde	 stiga in. – Hvad hette dessa resande, fru Kullman?” utbrast han högt.	 Det kan jag nog få rätt på äldre listor, om jag ser efter, svarade	 hon. Tror herrn då verkligen, att det kan vara desamma?	 ”Det vet jag icke; men det är möjligt.”	 
	 Den unga damen var en riktig skönhet, anmärkte fru Kullman,	 och kastade på sin medtalare en genomforskande blick.	 ”Det är rätt!” svarade han. ”Kan frun för ro skull påminna sig, om	 den yngre damen bar en utmärkt stor och vacker parasolett, gjord på	 det nya sättet med markiser?”	 Nå min Gud! Just vid den har också jag fästat mig. Af blommigt	 sidensarge?	 ”Jag tror nog. Men af hvad färg?”	 Mörkgrön.	 ”Ganska riktigt. Det slår icke felt, att vi äro på vägen till sanning­	 en. Den yngre damen sysselsatte sig mycket med att rita; icke så?”	 Ej just rita. Nej, men skrifva, gjorde hon.	 ”Jag menar det. Hon ritade i synnerhet stil – ej sant?”	 Hon gjorde bokstäfver! Jag har ej sett sådant förr till den grad.	 ”Godt, godt. Det måste vara hon. Söta fru Kullman, gör mig den	 tjensten, att se efter på sina äldre listor hvad slägtnamn de resande	 buro.”	 Mannerskog och frun hade i hast blifvit de bästa vänner. Tillsam­	 mans gingo de in på hôtelets kontor, beläget i den långa farstun på	 botten, första dörren till höger. Fru Kullman, en högst ordentlig fru,	 tog fram sina förteckningar, dem hon aldrig förstörde förrän året gått	 om. Se här! ropade hon; se efter sjelf! Dessa namn måste röra dem,	 som vi tala om.	 Mannerskog läste: ”Herr Everling-Goffin från Hamburg, med	 Svägerska och Brorsdotter.” Detta kan vara rätt bra, fru Kullman	 lilla; men huru skall jag sammanbinda detta med de damer, jag sö­	 ker?”	 Jo se, Herr Everling-Goffin var namnet på den sjuka podager­	 herrn, som tillika egde lama händer, satt skallig och var ett fullkom­	 ligt mehe. De begge fruntimmerna betydde allt, det mins jag. Se här!	 Om icke allt är rasande, skall jag minsann hafva ett par visitkort,	 efter dem, hvilka jag, sedan de rest, fann i deras rum. Se så, hvad nu	 – hvad nu då? yttrade hon samtalande med sina mobilier i byrålå­	 dan, hvilka icke genast ville gifva vika för hennes undersökande	 
	 händer. De gåfvo sig dock; och tvenne små utmärkt täcka, smakfullt	 lithografierade visitkort kommo i dagen. På det ena stod: Elisa­	 beth Everling-Goffin; på det andra: Isabelle Jamiesy	 E v e r l i n g - G o f f i n .	 ”Der hafva vi det!” utropade den fremmande herrn, och besåg	 korten med hänförelse. ”Tack min söta fru! Jag vill icke veta mera.”	 Nå, är herrn nu nöjd och glad? Var icke det galant ändå, att herrn	 kom att titta in på Hôtel du Commerce? Det var icke så rasande till	 sluts, tror jag?	 ”Jag hade minsann annars med mina blotta förnamn kanske haft	 svårt att få reda på mina personer, äfven på Hôtel de Frankfurt. Adjö,	 goda fru Kullman! Nu måste jag oförtöfvadt dit.”	 Hvilken obeskriflig brådska! Tänk om herrn löper galet ännu en	 gång? Låt mig säga herrn ett ord till i förtroende.	 Fru Kullman började intressera sig för den lifliga herrn. Hon fann	 tydligen, att hon bedragit sig i sin först fattade mindre vackra tanke	 om hans efterfrågningar. Hon ville gerna godtgöra sin lilla oginhet.	 Låt mig säga herrn ett ord! yttrade hon, och vinkade Mannerskog	 närmare.	 Han undrade; men kom.	 Det är väl möjligt, vidtog nu fru Kullman halfhviskande, det är till	 och med troligt, att de der resande äro stenrikt folk. De kunna vara	 bottenrika millionärer: ehuru de visst icke utkastade något öfverflö­	 digt hos mig, det skall Gud veta. Men jag håller dem gerna för	 grefvar, baroner, och till och med för furstliga personer. Emellertid	 vill jag förtro herrn, hvad den så kallade Madame Elisabeths kam­	 marjungfru nämde för mig. Ty jag bör säga herrn, att de begge da­	 merna hade en kammarjungfru, hvilken talade både svenska och	 tyska, och som var deras tolk på hôtelet. Hon sade – – – 
	 ”Nåå?”	 Hon berättade mig, att den unga damen, Mademoiselle Isabella,	 tidtals hade en underlighet i sina nerver. Herrn förstår?	 Mannerskog bleknade och såg på fru Kullman med högst förvå­	 nade, nästan stela blickar. Han viste i sjelfva verket icke, om han	 
	 skulle tänka på tic douloureux, eller något annat. ”Hvad menar	 frun?” sade han.	 Ja, det skadar ju icke, att herrn känner detta. Det är så mycket att	 herrn vet. Men nog tror jag, att hon är rik i alla fall. Så, att den, som	 en gång blir den sköna Isabellas man – – Och dessutom kan det gå	 alldeles öfver, sedan hon blifvit gift; för jag mins en dylik händelse	 om min systerdotters svägerska, hvars kusin på morssidan var –	 vensterhändt innan hon blef gift: ja väl ännu värre –	 ”Åh tyst! Frun misstar sig alldeles om mina afsigter med dessa	 damer!” utropade Mannerskog. ”Men i alla fall”, fortfor han, ”måste	 det i högsta grad smärta mig, att höra hvad frun berättar. Och det	 sade kammarjungfrun?”	 Ja; och när anfallet kommer på mademoiselle Isabella – eller rät­	 tare riksgrefvinnan Isabella – ty kammarjungfrun kallade henne	 stundom Hennes Höghet, och menade tro på, att hon skulle vara	 något slags utländsk förnämitet – nå ja – kammarjungfrun påstod, att	 när anfallet så der kommer på mademoiselle, hvilket ej lär vara så	 sällan, så gör hon allting baklänges –	 ”Hvad för slag? Baklänges, säger frun?”	 Hon går baklänges, hon talar orden baklänges, hon skrifver bak­	 länges –	 ”Ah –”	 Verkligen, jag försäkrar. Så sade kammarjungfrun. Och derföre	 gjorde de så många och långa resor, till brunnar, till bad, hafsvikar,	 lerbottnar och de bästa hôteler i verlden. Och icke blott det, att Ma­	 demoiselle Isabella vid dessa tillfällen talar och skrifver baklänges;	 hon äfven sjunger baklänges, hvilket vill säga, att hon börjar med	 sista versen i hvarje visa, och slutar med den första. Och icke nog	 med det: hon sätter sig baklänges på de stolar, der hon skall sitta:	 hon dricker baklänges – hon sofver, hon ligger –	 ”Kammarjungfrun har ljugit, eller också öfverdrifver frun. Men,	 att denna dame, hvarom vi tala, verkligen brukar skrifva baklänges,	 det tror jag mig sjelf hafva sett.”	 Ja. Och emellan dessa händelser, skall hon vara den allra förstån­	 
	 digaste, den sötaste, den vackraste, den mest angenäma. Och äfven i	 de ögonblick, då hon handlar eller uttrycker sig baklänges, utför hon	 det med det största behag, så att man kan bli intagen af att bara se	 och höra derpå, så bra gör hon sin sak. Är icke det hiskeligt? Men det	 kan nog hända, att allt går öfver, bara hon blir – som jag säger. Man	 har mycket exempel på personer, som gjort allting rätt sedan de blif­	 vit gifta, och det just i alldeles sak samma, som de gjort orätt uti	 förut. Nånå. Men jag medger, att jag icke begriper hvad kammar­	 jungfrun menade, när hon sade, att hennes höghet sitter baklänges,	 eller sofver baklänges. Ty det vet jag minsann till sluts icke rätt huru	 det skall gå för sig.	 ”Det är blott ett uselt prat af kammarjungfrun, min fru. Troligen	 har den ifrågavarande personen några fratser, är på sitt sätt måhända	 hvad hon är; jag vill tro det; jag har hört något derom. Men denna	 berättelse är dum, hvilket gör mig ondt. Det rör en intagande varelse.	 Hurudan var Kammarjungfrun till sin karakter? Lögnaktig? Oärlig?	 Tjufaktig? Baktalande? Näsvis? Så att det kunde ligga för henne, att	 med flit utsprida ondt om sitt husbondfolk?”	 Jag vet icke.	 ”Kanhända ... nå godt; det gör mig lika mycket: jag måste genast	 skynda till Hôtel de Frankfurt. Adjö! adjö, fru Kullman!”	 Frun gaf den fremmande herrn en angenäm afskedsnick, och han	 gick.	 Han skyndade Tyska brinken uppföre, trängde midt igenom sta­	 den, och anlände snart till Skeppsbron. Här inträdde han på Hôtel de	 Frankfurt. Såsom han icke i sjelfva den nedra farstun eller portgång­	 en fann på väggen i detta hôtel någon ”Lista på Resande,” begaf han	 sig en trappa upp, der han, efter att hafva sett sig något om i de många	 och långa gångarne, verkligen upptäckte en dylik förteckning, häng­	 ande vid en dörr och prentad med stora frakturbokstäfver, till en del	 anglosaxiska. – Men bland dessa namn stod icke Everling-Goffin.	 ”Jag måste tala med värden,” tänkte han. Han uppsökte således	 sjelfva herr Behr. Han framställde till honom sin fråga om de tyska	 resande, hvilkas namn han uppgaf.	 
	 Mycket rätt! svarade herr Behr. Detta herrskap har bott här och	 nyss farit. Derföre finnes icke nu deras namn på listan derute.	 ”Hafva de rest?” utropade Mannerskog. ”Det är icke möjligt! De	 voro i går på Djurgården.”	 Jaja men. De reste först i dag.	 ”I dag?”	 Som jag säger: i dag på förmiddagen foro de af på Svithiod till	 Lübeck.	 ”Min Gud! Hade jag varit här i morse, så skulle jag hafva träffat	 dem?”	 Utan tvifvel: i förmiddags, ända fram emot middagen; ty ångbåten	 afgick denna gång sent.	 ”Det har jag att tacka de många samtalen på Mosebacke för!”	 sade Mannerskog för sig sjelf. ”Men kan det icke ännu vara möjligt	 att hinna dem – – till exempel vid Dalarö?” tillade han högt.	 Det är förgäfves, svarade herr Behr och såg på sitt ur. Ja! nu är det	 för sent, äfven med de raskaste hästar. För en liten stund sedan hade	 det varit möjligt.	 ”För en liten stund sedan! Det har jag att tacka samtalen hos fru	 Kullman för,” tänkte Mannerskog. ”Men,” utbrast han, ”om jag reser	 till Kalmar? Svithiod lägger ju till vid Kalmar?”	 Herrn kan omöjligen hinna landvägen till Kalmar förrän Svithiod	 afgått derifrån.	 ”Hm.”	 Det finnes ingen annan hjelp, anmärkte den godlynte herr Behr	 småleende, än att resa efter till Hamburg. Ty derifrån voro dessa	 Everling-Goffins, och der stanna de troligen, åtminstone något.	 Mannerskog studsade. Denna tanke förekom honom oemotsäg­	 lig. Ty att skicka de dyrbara paketerna per posto eller med någon	 annan, föreföll honom, om icke ogörligt, dock mycket motbjudande	 och dessutom osäkert. Det är obegripligt nog, tänkte han, att mina	 Hamburgare icke före afresan märkt sin förlust, eller, i fall de märkt	 den, att de rest ifrån så dyrbara saker. Men det är icke tillfälle nu, att	 få denna hemlighet upplyst.	 
	 Han bugade sig för herr Behr och hans begge vackra familjemed­	 lemmar, så väl den blonda som den brunetta, hvilka varit närvaran­	 de under samtalet, och delat hans eget nöje öfver att se den oroliga	 unga herrn.	 Mannerskogs beslut var fattadt. Jag reser till Hamburg tänkte	 han; det finnes ingenting annat!	 Han begaf sig således till Djurgården för att uppsöka friherrinnan	 Augusta, spatserande i de balsamiskt doftande lundarne vid Rosen­	 dal: meddela henne sitt hastiga beslut, och säga henne sitt varma	 farväl för en liten tid.	 
	 
	 
	 
	 
	 
	 
	 
	 
	 
	 
	 
	 SMARAGD-BRUDEN.	 
	 
	 FJERDE BOKEN.	 
	 
	 
	 
	 
	 
	 
		 
	 
	 
	 
	 
	 FÖRSTA KAPITLET.	 
	 En snabb öfverfart.	 
	 
	 
	 Äfven detta lilla lån, sade han för sig	 sjelf, måste den funna kassan för­	 skjuta; ty det är för den obekante	 millionärens räkning jag gör en resa,	 som undandrager de olycklige min	 person.	 
	 
	 En vacker söndagsmorgon rullade en diligens in genom Steinthor	 till Hamburg; och ibland andra resande, som här uppgåfvo sina	 namn för den tjenstgörande embetsmannen, befann sig äfven en	 svensk. Allting gick i sin ordning, och vagnen gjorde sitt intåg. Man	 vek snart af till höger, for förbi St. Georgs stad, passerade den långa	 Alsterbron, och såg framför sig den sköna Esplanaden.	 Mannerskog hade genast på morgonen efter den dag, då vi sist	 sågo honom på Djurgården, begifvit sig på resan från Stockholm.	 Samvetsgrannheten förbjöd honom att vänta längre; och den affärs	 vigt, som så händelsevis kommit i hans händer, sporrade honom	 också med en icke obetydlig håg, att få taga i betraktande det när­	 mare förhållandet med en så stor rikedom. För att icke vänta tills	 nästa reguliera ångbåt afginge från Stockholm till Travemünde och	 Lübeck, hade han i stället genast, första morgonen derpå, rest öfver	 Göteborg och Köpenhamn, hvarifrån en lägenhet oförtöfvadt förde	 honom till Trave. Hans färdighet i tyska språkets talande kom ho­	 
	 nom väl till måtta. Innan han for ifrån Stockholm, hade han också	 besökt herr Mesom, icke blott för att af honom taga kära helsningar	 till Hamburg, utan äfven skaffa sig sjelf notiser, hvilka en resande	 alltid har godt af, i synnerhet då han första gången begifver sig på	 utländsk botten. Nämna torde man böra, att herr Mesom gret, när	 han såg en person för sina ögon, om hvilken han viste, att hans fötter	 innan kort skulle trampa gatorna i hans fädernestad, ja, måhända	 besöka sjelfva Hohenluft, Harvstehude och Bergedorf. Han påminte	 sig härvid så många älskade personer, hvilkas namn Mannerskog	 måste uppskrifva, och hvilket han äfven för den ärlige tyskens skull	 gjorde gerna. Mesom ville, att han i Hamburg skulle begifva sig	 omedelbart till herrar Vohs & Spies, och alldeles icke slå ned sina	 bopålar på annat ställe än i Victoria Hôtel vid Alte Jungfernstieg.	 Mannerskog lofvade göra hvad han kunde, men utfäste sig icke på	 förhand till något bestämdt. Äfven gaf Mesom sin unge vän vissa	 ganska goda förmaningar, hvilka, när de följas, hafva den bästa ver­	 kan. Men fru Mesom afbröt härvid sin man med den anmärkningen,	 att han ej borde tala så till herr Mannerskog, hvilken icke liknade	 Mesom i sin ungdom, utan var en förnuftig karl. De hjertligaste och	 frommaste tårar kommo härvid ånyo i den hederlige tyskens glän­	 sande ögon, och han utbrast: ”ja, herre min Gud! så är det. Hvad det	 är vackert och trösterikt, när en ung person är genomträngd af hela	 en gubbes känslor!” Fru Mesom tog en pris snus vid detta slags	 beröm.	 På aftonen hade han efter löfte ganska riktigt ledsagat friherrin­	 nan Augusta hem till sina smårum vid Catharinæ östra kyrkogata.	 Innan de åtskildes, var försoningen fullkomlig. De uppgjorde, att	 hädanefter skulle dem emellan aldrig vara annat än vänskap. Man­	 nerskog förtrodde Augusta sin dags märkvärdigheter och det fynd	 han gjort. Han bad henne likväl hålla allt detta hemligt, äfven för	 Mesoms; tills han sjelf, återkommen ifrån sin resa, kunde upplysa	 den eller dem, som han fann det angå, om sakens hela förhållande.	 Sjelf hade han nu ingen tid att på lasarettet efterhöra utgången af de	 begge misstänkta herrarnes vänskapsfulla gnabb; men skulle Augus­	 
	 ta genom fru Mesom få höra något derom, så ville hon anteckna	 berättelsen. Det varmaste, som utvexlades emellan de två, utgjordes	 af det sista dem emellan. Mannerskog anförtrodde friherrinnan vår­	 den af de fattiga skyddslingar, som han här och der i staden brukade	 se om, och hvilka nu på några veckor – han viste verkligen ej rätt,	 huru länge – skulle blifva i mistning af hans besök. Äfven detta lilla	 lån, sade han för sig sjelf, måste den funna kassan förskjuta; ty det är	 för den obekante millionärens räkning jag gör en resa, som undan­	 drager de olycklige min person. Han lemnade friherrinnan hundra­	 de riksdaler banko. – Huru litet! – Huru mycket likväl: det var en	 annans penningar!	 När han slutligen, ganska sent, hade hemkommit till sig sjelf vid	 Regeringsgatan, låg på hans nattygsbord ett bref. Hans städerska	 hade otvifvelaktigt mottagit det af ett bud, och inlagt det. Brefvet var	 ifrån ”ungdomsvännen L. A. Rengel,” såsom underskriften lydde;	 och innehöll, jemte qvitto för betalningen af de trehundrade riksda­	 lerna, både varma och i glada ordalag författade lyckönskningar till	 ”den gode brodren Gustaf Carl,” att nu hafva fått sina affärer på en	 så ren fot, att allting så punktligt och raskt kunnat arrangeras. Reng­	 el slöt med den försäkran, att han ganska väl kunnat undvara dessa	 hundrade riksdaler, och visst icke haft något så stort allvar med åter­	 fordrandet; men att det varit för Mannerskogs eget bästa han velat	 säga och göra hvad han sagt och gjort. Ty med uppriktighet måste	 han tillstå, att han fruktade, det Gustaf Carl för ingenting, eller rätta­	 re för något än värre, för chimèrer och luftslott, för pack, slödder och	 uslingar .... förstörde både sin person, sin tid, sin lycka och sina	 sanna tillgångar. Han förnyade, i ett enthusiastiskt postskriptum,	 bjudningen, att dagen derpå i Rengels sällskap försöka den nya vag­	 nen och de nya hästarne på en lustfärd till Agnesberg och Ritorp,	 hvilken ej skulle aflöpa utan en liten anspråkslös, men dock i möjli­	 gaste måtto komfortabel ”tittinn” på Järfva.	 Mannerskog sönderref denna biljett, med en bitter känsla öfver	 menniskors inrotade fördomar, att anse de lumpnaste nöjen för vig­	 tigare och ”reellare,” än uppfyllandet af de första pligter, hvilka väl	 
	 ej stå inskrifna i en juridisk kodex, men desto oeftergifligare borde	 tala och gälla i själens heliga lagbok.	 Så reste han, utan att hinna eller ens vilja påhelsa Rengel.	 
	 
	 
	 
	 
			 
	 
	 
	 
	 
	 ANDRA KAPITLET.	 
	 Bankieren.	 
	 
	 
	 Man tör vara ett ungt snille, som reser	 för att observera menniskorna och vä­	 derleken?	 
	 
	 Ankommen till Hamburg, gaf han sig ingen tid att gå och beundra	 den sköna staden. Han anträdde, genast efter att med lakonisk kort­	 het hafva gjort sin oumbärligaste toilett på Victoria hôtel, der han	 tagit in, sin färd till Admiralitets-Strasse. Han efterfrågade Zuck­	 endorffer & comp., och bekom genast anvisning på ett herrligt	 ”Comptoir,” der han steg in.	 Efter att först hafva blifvit emottagen af en yngre man, säkert bok­	 hållare af lägre rang, anhöll han oförskräckt, att utan omvägar få	 omedelbart samtala med kontorets chef. Denna begäran höll på att	 väcka motstånd. Men såsom Mannerskog icke lät afvisa sig, utan	 tvärtom förklarade sig hafva att meddela en angelägenhet, hvarför	 huset sjelf möjligen skulle komma att stå honom till boks, väckte	 detta så mycken uppmärksamhet, att han infördes i ett af de inre	 rummen.	 Han fann här för sig en åldrig man af vördigt utseende, hvilken	 dock emottog honom med synnerlig köld. Han bevärdigades ej en	 gång med det slags helsning, som en liten lätt bugning med hufvudet	 kan uttrycka. När man sitter framför en handelspulpet är man icke	 ”värd” på stället, man är icke gästfri, man är knappt menniska. Man	 
	 är en Penningfurste, emottagande hvarje inträdande såsom sin Un­	 dersåte.	 Mannerskog, som icke insåg allt detta, kände sig likväl icke be­	 svärad, utan snarare en smula stött. Derföre, utan att heller å sin sida	 göra något tecken, hvilket kunde uttydas som helsning eller en på	 denna ort öfverflödig höflighet, steg han närmare den fruktansvärde	 mannen, chefen. Han verkställde likväl detta framträdande med den	 hållning, takt och korthet i uttrycket, som ofta utgör det utmärkande	 draget hos en svensk.	 ”Jag torde hafva misstagit mig,” sade han, ”men en adress har	 låtit mig förmoda, att jag här skulle bekomma underrättelse om en	 viss familj – Everling-Goffin?”	 Herr Zuckendorffer uppreste plötsligt hufvudet och såg på den	 ankomne.	 Hvad var namnet? yttrade han.	 ”Everling-Goffin.”	 Hvad vill man denna familie?	 ”Min fråga utgår för närvarande blott på att få veta, om vissa med­	 lemmar af denna familj befinna sig i Hamburg, eller ej?”	 Vissa medlemmar –? Hvad vill det betyda?	 Helt förtroligt trädde Mannerskog ännu ett steg närmare och	 sade, likasom han talade om gamla bekanta: ”jag önskade endast	 höra, om Madame Elisabeth och Mademoiselle Isabella Jamiesy	 lyckligen återkommit från deras resa till Sverige? om de nu äro här i	 staden, och huru de befinna sig? Jag har en helsning till dem af	 alldeles eget slag, hvilken, fordrar, att jag måste utbedja mig ett sam­	 tal med dem enskildt.”	 Bankieren steg upp med ett förändradt utseende. Han reste sig till	 sin fulla längd, hvilken var betydlig, blickade på fremlingen, ännu	 visserligen mera nedlåtande än behagligt, men dock med värme och	 artighet, samt gick till en liten dörr vid ändan af rummet, den han	 öppnade med en inbjudande åtbörd. Mannerskog inträdde, och såg	 sig i ett rum af helt andra dimensioner och ett vida skönare möble­	 mang, än det han nyss lemnat.	 
	 Affärs-fursten var här borta, hela den tyska gästvänligheten strå­	 lade ur herr Zuckendorffers anlete; han var i hast förvandlad till en	 god och förekommande värd.	 ”Intag plats!” sade han, i det han räckte sin hand åt den obekan­	 te, anvisade honom sin soffa, och sjelf satte sig deri, men dock på ett	 litet afstånd.	 ”Min herre är ifrån Sverige?”	 Ja.	 ”Jag hörde det på dialekten. Min herre har träffat Goffins under	 deras tur genom den Skandinaviska Norden?”	 Nej.	 ”I sjelfva verket icke? Hvad skulle då saken gälla, om jag får ut­	 bedja mig att fråga?”	 Jag har endast som hastigast sett en af herrskapet Goffin, nemli­	 gen Mademoiselle. Likväl ber jag att få försäkra, det ingen nyfiken­	 het, inga låga bevekelsegrunder fört mig till den önskan, att med	 henne och med Madame erhålla ett enskildt samtal. Jag skulle gerna	 yppa saken helt och hållet, om jag på förhand viste i hvad närmare	 eller fjärmare förhållande herr Zuckendorffer sjelf står till den fa­	 milj, hvarom jag talar. –	 ”En hemlighet således? Icke affärer – utan en hemlighet, en stor	 hemlighet?”	 Beggedera, om jag så skall säga.	 ”Och min herre sjelf är – om jag får utbedja mig?”	 Min person utgör en stor obetydlighet. Likväl håller jag ej på mitt	 namn. Jag heter Mannerskog och är från Stockholm. Jag har någon­	 ting att meddela det herrskap, hvarom jag har äran att yttra mig:	 något, såsom jag tror, af stor vigt för dem, men icke för mig.	 ”Goffins hafva ganska nyss återkommit från deras resa,” svarade	 bankieren. ”Men jag vet icke, om de äro i sinnesstämning att emotta­	 ga besök, dels genom nödvändigheten af hvila efter en öfverfarts	 besvärligheter, dels – om jag skall vara fullt uppriktig – till följe af en	 förtretlighet, som inträffat, och som satt dem –”	 En förtretlighet? De skulle måhända hafva förlorat någonting på	 
	 resan, hvilket smärtar dem? Huru lätt inträffa ej olyckor af detta	 slag!	 Hamburgaren såg genomträngande på Svensken.	 Mannerskog fortfor: ”det är en sanning, att med den gamle Herr	 Everling-Goffin sjelf behöfver jag icke tala. Hans djupa lidande,	 hans podager torde ej tillåta honom att emottaga besök; och jag räk­	 nar ej på lyckan att få aflägga ett sådant hos honom. Den sköna	 Isabelle skall jag icke heller besvära, hvilket kunde synas oförsynt –	 nåväl – det är blott Madame Elisabeth jag önskar se, utan vittnen.”	 Alldeles utan vittnen?	 ”Jag har vändt mig hit först. Men skulle nödiga underrättelser om	 familjen här saknas, så har jag vidare adresser till ett hus vid Gras­	 Keller, och till ett annat vid Grosse Bleichen –”	 Hvad hör jag? Hos Heines sjelf? Men gamle Salomon är icke nu i	 staden. Han vistas mest vid Trave, der han byggt mycket vid de för­	 träffliga baden; och der han ännu är. Jag försäkrar.	 ”Det gör ingenting. Jag får nog i alla fall vid Grosse Bleichen upp­	 gift, om Madame Elisabeth kan taga emot mig; och mera behöfver	 jag icke.”	 Dröj blott ett par ögonblick, min herre. Jag skall skicka ett bud till	 henne, och hon skall oförtöfvadt vara här.	 ”Bor hon då i detta hus?”	 Herr Zuckendorffer, som stigit upp, besvarade ej denna fråga,	 men ringde; och då en betjent genast inkom, gaf han honom med	 några ord en befallning, hvarpå han aflägsnade sig. Värden fortfor:	 ”Herr Man – Mannerkrona – var det icke så?”	 Nej. Blott Mannerskog.	 ”Ja wohl. Mannersko – skog. Man heter i Sverige eljest mycket på	 Krona, Hjelm och Sköld, hvilket vi stackars tyskar tycka vara för	 förnämt. Herr Manner – heter likväl ingenting på Krona? Jag trodde	 det.”	 Nej; ty jag är icke af adel.	 ”Ej af adel? Skönt. Man är då befriad från många fördomar. Men	 – man är desto mera bemedlad? Man har penningar?”	 
	 Icke heller det.	 ”Men man tör vara ett ungt snille, som reser för att observera –	 menniskorna och väderleken? Man är en Homme de Lettres?”	 Nej; minst af allt.	 ”Gut; sehr gut.”	 För att vara fullt uppriktig, är jag rent af ingenting; och det i or­	 dets oinskränktaste bemärkelse. Men såsom den affär, för hvilken	 jag hitkommit, ej på det aflägsnaste angår min person, har jag trott,	 att min titel, likasom mina egenskaper, hvilka samtligen äro inga, ej	 skulle komma i någon fråga. Jag är här för att tjena, icke mig, men	 familjen Everling, och kanske ännu några flere, högre upp, hvilka	 jag ej bör nämna, såvida det möjligen skulle kunna kompromettera	 ”vår nådiga Beherrskarinna.”	 Hvad? min Gud! – Efter detta ofrivilliga utrop fattade sig Herr	 Zuckendorffer dock genast och yttrade vårdslöst: jag förmodar att sa­	 ken rör en resebeskrifning. Herr Mannerskog har troligen haft tillfäl­	 le, att öfver familjen Everling-Goffins färd i norden göra anteckningar	 i modernt tourist-manér, och kommer nu för att erbjuda arbetet – till	 nöje för denna slägts medlemmar? eller för publiken? Har jag gissat	 rätt? Arbetet torde ur flere synpunkter förtjena att tryckas? Har jag	 orätt? Författaren bör kunna påräkna ett godt honorar af dem, hvilkas	 personer han dermed visat en artighet. Låt mig veta summan; jag	 torde kunna uppträda såsom medlare till begge sidornas belåtenhet.	 ”I sanning ett stort misstag! Jag har ju redan haft tillfälle försäkra,	 att jag icke är litteratör. Saken rör tvertom penningar; fast icke mina	 penningar.”	 Så. Och summan?	 ”Cirka fyrahundra millioner mark banko; litet mer eller mindre,	 jag kan ej så noga säga: men så ungefär lyder min beräkning. Likväl	 har jag icke med mig mer än knappt hundratusen mark kurant.”	 Hundratusen mark kurant! Och fyra – fyrahundra millioner – sä­	 ger Herr – Herr – fyrahundrade millioner mark hamburgerbanko?	 ”Ja; närmare räknadt bör det väl gå till femhundra millioner, eller	 något mer. Men jag har velat nämna minimum.”	 
	 Minimum? Minsann – om 400,000,000 utgör det minsta, hvad är	 då sakens maximum?	 ”Maximum kan icke sägas.”	 Kan icke utsägas! Min Gud – jag måste hafva gissat rätt! En sådan	 sak kan icke vara mer än en och densamma! Min bäste herr Manner­	 skog, låtom oss ej längre leka fremmande med hvarann! Madame	 kommer genast. Men stig emellertid in i mitt ringa hus och var såsom	 hemma ibland oss.	 Med dessa ord öppnade bankieren en annan dörr, som ledde in	 till hela den stora prakt-våningen.	 Efter en promenad genom fyra af rummen, kom herr Manner­	 skog, ledsagad af sin värd, till ett, hvarest han för sig fann ett äldre	 fruntimmer i svart siden. Herr Zuckendorffer presenterade den unga	 svensken för henne, och henne för honom; hvarefter värden lemna­	 de dem ensamme.	 
	 
	 
	 
	 
			 
	 
	 
	 
	 
	 TREDJE KAPITLET.	 
	 Hos den nådiga Beherrskarinnan.	 
	 
	 
	 Prinsessan smålog. ”Fortfar!” sade	 hon. ”Kanske fann Olivario edra ord	 mera underbara, än ni ansåg dem	 sjelf.”	 
	 
	 Tvenne dagar derefter befann sig herr Mannerskog på ett helt annat	 ställe. Vi hafva svårt, att med den fullkomlighet, som vi borde, be­	 skrifva rummet. Vi låta således hellre detta vara, öfverlemnande åt	 läsaren, att föreställa sig det mest intagande hans egen inbildning	 förmår att skapa. Vi nöja oss med att blott omtala hvad derinne till­	 drog sig, och hvilka de närvarande voro.	 Kammaren, som till följe af prakten och smakfullheten, kunde	 anses för en prinsessas boudoir, var svagt upplyst. Dagern hade måst	 lämpas efter det kroppstillstånd, hvari den person befann sig, som	 bebodde våningen, och hade sin sängkammare i rummet innanföre;	 men i detta yttre brukade emottaga gäster, när affärer fordrade,	 eller helsan eljest tillät en stunds nöje och förströelse i vänners säll­	 skap.	 Madame Elisabeth satt i en ländstol vid sidan af den med grönt	 damast öfverdragna soffan, hvari våningens ”nådiga beherrskarin­	 na” upptog öfversta hörnet och hvilade sitt bleka, men sköna hufvud	 emot en consolateur. Den unge svensken höll sig på något afstånd,	 och syntes afbida Madame Elisabeths vink att få träda närmare, när	 
	 den sjuka yttrade styrka nog att kunna höra något sig föredragas,	 eller fann behag att sjelf tala.	 Efter en stund höjde prinsessan – vi vilja kalla henne så, enär vi ej	 veta något rättare namn för henne – sitt hufvud ifrån kudden, öpp­	 nade sina ögon, och såg med en mild, klar blick på Madame.	 Hon reste till och med hela sin gestalt till hälften, och nådde der­	 igenom med sin utsträckta arm så långt som till Madame Elisabeths	 hand, hvilken hon oförmärkt grep och hastigt förde till sina läppar.	 Fattad af häpnad och rörelse, föll Madame härvid på knä vid soffan,	 lutade sitt hufvud med kärlek och djup vördnad till sin beherrska­	 rinnas fötter, och kysste med häftighet och värme fållen på hennes	 robe.	 Derefter, vid en liten nick från prinsessan, satte hon sig igen, och	 gaf den unga svensken tecken att sakta nalkas.	 Den sjuka betraktade Mannerskog stilla och innerligt. Hennes	 öga tycktes med stort nöje hvila vid hans anletsdrag. Efter några mi­	 nuter sade hon till Madame: ”äro han och jag bekanta för hvarann?”	 Madame svarade: det är denna man ifrån det sköna landet, om	 hvilken jag talat. Jag har allenast tvenne dagar egt herr Mannerskogs	 bekantskap. Men han har gjort oss den största tjenst i Sverige; och	 tillika genom sin hitresa, i afseende på honom sjelf, den oegennytti­	 gaste. Vår nådiga beherrskarinnas personlighet deremot, kan för	 honom ej annat än vara ganska okänd. Det beror nu på Vår Nåds	 egen vilja, huru mycket må göras honom bekant.	 Prinsessan pekade på en fåtölj i grannskapet och gaf dermed till­	 känna sin önskan, att den fremmande måtte sätta sig. Han gjorde	 det.	 ”Vår vän är således ifrån Sverige?” yttrade hon till Mannerskog	 med en röst, icke af fullt tysk klang, men med den skönaste timbre i	 ljudet.	 ”Jag sjelf står också i ett ganska djupt och innerligt förhållande	 till detta hemlighetsfulla, underbara land,” fortfor hon. ”Jag har per­	 sonligen aldrig varit i Sverige; men mina tankar hafva varit der desto	 mer. Jag skulle kunna säga, att jag härstammar derifrån. Jag bör säga	 
	 det. Ty det är ändock så. Min barndoms vistelseort och mina öden	 höllo mig långt aflägsnad derifrån; och min försvagade helsa har	 gjort mig en resa ditöfver till en omöjlighet nu. Jag dör. Men min	 ande tillhör edert land, Mannerskog! och ännu något mera än min	 ande skall tillhöra det.”	 Hon sänkte sin intagande panna, likasom matt af talandet. Efter	 ett ögonblick fortsatte hon emellertid:	 ”Jag hör af min goda Elisabeth, att vår vän i går i hennes sällskap	 besökt Olivario. Huru fann ni den sjuka gubben?”	 Mannerskog, sjelf dragen af den mystiska känslan hos de perso­	 ner, hvarmed han dessa dagar umgåtts, svarade i den ton, som så	 mycket öfverensstämde med hans själs eget innersta tycke. Jag har	 talat med den visaste och ädlaste man, sade han. Olivario torde, om	 Gud behagar, snart nalkas sitt jordiska slut. Ty det tillhör det jordis­	 ka att förvandlas; hvilket icke betyder, att dessa naturens höljen (lik­	 som något i naturen) äro ett ”intet,” utan allenast att de icke hafva	 beskaffenheten att vara oföränderliga. Hel denne gubbe! Hvad han	 meddelat mig, skall jag aldrig förgäta. Han har lärt mig rikedomar­	 nes rätta bruk.	 ”Han har lärt er, Mannerskog? Men har han icke först frågat	 er?”	 Jo, han har frågat mig!	 ”Mycket?”	 Egentligen blott en enda fråga. Han ville veta, huru jag ansåge	 de jordiska tingen. Jag svarade så, som jag tänkte, att jag skattade	 anden högst, och att jag värderade själens lif framför allt i materien,	 huru rik denna än måtte framstå. Gubbens blick klarnade vid dessa	 ord. – Du anser då materien och de jordiska tingen för intet? –	 Nej, svarade jag. Blott fyra tänkesätt finnas: 1:o att anse de materiella	 varelserna för allt, som finnes i universum, och hålla anden för	 intet; 2:o att anse det materiella för intet och det andliga för allt;	 3:o att erkänna både anden och materien; men anse materien	 för det rådande, gifva den företrädet i universum och lägga	 anden under dess välde; 4:o att erkänna både anden och materien;	 
	 men anse anden för det rådande, gifva den företrädet i uni­	 versum och lägga materien under dess välde. Af dessa fyra tänkesätt	 äro de tre första i grunden falska och bära synd till frukt. Blott det	 fjerde är det sanna, utgör Guds rätta ordning och leder till himmel.	 Vid dessa obetydliga ord, som jag förmodar, att hvarje menniska	 måste tänka, uppklarnade likväl Olivarios ögon med en sådan glans,	 att jag satt förvånad vid hans säng. – Hvem har lagt dessa ord i din	 mun? utbrast han. – Hvilken? svarade jag. De hafva utgjort min före­	 ställning ifrån barndomen, svarade jag, och jag begriper icke, att nå­	 gon kan tänka annorlunda i bottnen af sin själ.	 Prinsessan smålog. ”Fortfar!” sade hon. ”Kanske fann Olivario	 edra ord mera underbara, än ni ansåg dem sjelf?”	 Jag vet icke; och jag kan icke förklara mig det. Men gubben sade:	 det enkla, som du yttrat, finnes i bottnen på hvarje menniskas själ.	 Dock – de fleste, du träffar, – o ve! kanske alla – lefva efter de tre	 första, de tre falska förutsättningarne. Otalige uppföra sig så, som	 vore de materiella tingen allt och anden intet. Men en gång skall	 deras egen innersta mening vakna, hvilken ingen annan är än den	 du sist nämde; och denna mening skall då fördöma hela deras till­	 ryggalagda vandel. Andre vilja handla, såsom vore anden allt och	 materien intet. Sådan är hvarje fanatiker. Men han kommer ingen	 värdt; han bryter sönder sig sjelf och dem, som tro honom, genom	 motsägelser – tills slutligen också hos honom hans innersta mensk­	 liga mening vaknar, hvilken ingen annan är än den der du sist näm­	 de; och den fördömer då hans vandel. Oräkneligast för det tredje,	 äro dock de, hvilka handla med erkännande af både ande och mate­	 rie; men så, som vore den sednare med rätta rådande, hvarföre de	 gifva den företrädet i universum och söka med sina gerningar och tal	 lägga anden under dess välde – tills omsider äfven hos dem den	 innersta menskliga meningen vaknar, hvilken ingen annan är än	 den du sist nämde; och hvilken då fördömer hela deras vandel.	 Olivario slöt: af dessa tre flockar hafva menniskorna bestått och be­	 stå, emedan det innersta, djupaste och sannaste i menskligheten ej	 ännu vaknat, annars än blott hos någre enskilde, fåtalige – de, som	 
	 ”Och ni svarade härpå, Mannerskog? Hvad svarade min vän?”	 Hvad skulle jag svara? Jag berättade oförstäldt och i korthet min	 lefnad för den gamle. Olivario hörde mig med undseende; med gläd­	 je, tror jag. Han famntog mig vid berättelsens slut. Derefter lärde han	 mig grundreglorna för rikedomarnes rätta bruk. Ty detta består uti,	 att huru mycket man än besitter af naturens ting, dock alltid	 lägga dem under andens rena välde och behandla dem derefter. Han	 sade mig många hemligheter härom, dem jag aldrig skall förgäta.	 ”Gaf han er någon skrifven bok?”	 Nej.	 ”Men hvad yttrade Olivario sist?”	 Han gaf mig tillstånd, att i Madame Elisabeths sällskap få aflägga	 besök hos hennes och hans ”nådiga beherrskarinna.”	 ”Denna egna titel skall snart en dag för evigt begrafvas,” utbrast	 prinsessan med en sidoblick på den uppvaktande damen. ”Men – o –	 låtom oss fortfara. Unga svensk! nu kallar jag dig Du. Var tusenfallt	 välkommen hos oss. Det du hittills hört, utgjorde ett prof allenast.	 Men likasom icke vi hade för afsigt att dåra dig genom detta prof, så	 skall icke heller du besvika oss. Genom Elisabeth, för hvilken Oliva­	 rio berättat allt hvad du förtrott honom om din vandel der hemma i	 sköna Sverige, känner jag hvad jag behöfver veta om dig, och hvilket	 din egen försynthet skulle neka att sjelf omtala för mig. Icke blott	 detta ringa, att du återförskaffat oss ett skrin med dyrbara handling­	 ar, hvilken klenod genom en trolös kammarjungfrus förräderi bort­	 stals i Stockholm ifrån mina vänner, utan att de anade förlusten förr­	 än för sent och då de redan öfverkommit på tysk botten – jag kallar	 detta stora dock ett ringa! – men det större, att du ... haft mod att	 
	 vara den du hittills varit ibland dina medmenniskor .... detta kän­	 ner jag. En sådan sökte vi; och du skall nu få höra följderna.”	 Mannerskog förvånades. Han reste sig till hälften, likasom för att	 motsäga prinsessan.	 ”Tro för ingen del, fortsatte hon, att det som skall hända, sker för	 att vara en belöning åt dig. Du behöfver ej något i sådan mening.	 Ingen god behöfver belönas. Men du och hvarje god behöfver insät­	 tas i de lifvets vilkor, att det godas, rättas och ädlas utförande blir en	 allt större möjlighet för honom. Du skall derföre få – för att kunna	 uträtta! Vill du kalla detta en belöning, så är det en. Men ingen	 god efterfrågar att kalla eller känna det så.”	 Om något värf kan uträttas hos eller i mitt fädernesland till deras	 tjenst, som jag här under Guds lyckliga försyn lärt att känna – så är	 jag beredd dertill, utbrast Mannerskog.	 ”Till min tjenst? Nej – min vän! Jag behöfver ingen tjenst, och de	 mina, här, behöfva den än mindre, åtminstone ej den tjenst, hvarom	 jag går att tala.”	 Jag får dock tjena någon? inföll den enthusiastiske svensken med	 ett barns uppsyn.	 ”Oh – du får tjena ditt fädernesland. Du får tjena Europa – hela	 det menskliga lifvet! Förstå mig: du får uträtta hvad jag, eller någre	 andre af de mine, skulle hafva varit skyldige att göra: men den	 kroppsliga förvandlingen, sjukdomen, oförmågan, döden – hafva	 gripit Olivario och mig på halfva vägen. Det var också en lång väg,	 och flere än vi behöfdes att tillryggalägga den. Vi hafva med omsorg	 sökt denna andre: fortsättaren, utföraren. Vi hafva frågat och under­	 sökt. Vi hafva funnit dig. Är du beredd och färdig?”	 Vid Gud – ja. Ifrån en sådan mun kan ingen önskan komma, för	 hvilken jag icke är färdig att gå i döden.	 ”Och i lifvet!”	 
	 
	 
	 
	 
			 
	 
	 
	 
	 
	 FJERDE KAPITLET.	 
	 Elisabeths berättelse börjar.	 
	 
	 
	 Hvad? Nya Sverige? Nu mins jag allt!	 Jag har sett detta namn i den lilla	 historien om Lyckans Seglation.	 
	 
	 Prinsessan sade: ”just emedan du är en man, som af klar grundsatts	 och tillika i din vandel – så långt dina vilkor hittills sträckt sig –	 erkänt både anden och naturen (ordet natur är mångtydigt; men här	 vill jag endast bruka det för att uttrycka: de materiella tingen); och	 derjemte gjort detta så, att du erkänt andens företräde, skall	 du nu bekomma af natur, och jordiska ting mera, än någon hitintills	 haft; och du skall erhålla det, för att efter din starka grundsatts verka	 med kärlek, insigt och makt till materiens läggande under andens	 välde, hvilket är att arbeta för menniskornas väl och för himmelri­	 kets annalkande.	 Vår nya vän från Sverige” – fortfor hon efter en liten stunds uppe­	 håll – ”har dock en rättighet, att närmare känna oss och våra perso­	 ners förhållande till hans fosterland, innan vi kunna begära, att han	 skall gå in på våra förslager. Vet då, att också jag – är – ifrån Sverige!	 Men – och – ej ifrån Gamla Sverige, utan Nya Sverige. Dock icke	 från Nova Svecia, utan ifrån Nya Sverige!”	 Mannerskog förskräcktes för det tillstånd af svindel han i en hast	 såg utbreda sig öfver den talande. Hon lutade sin hjessa tillbaka mot	 consolateuren: händerna, hvita som nattvioler, nedföllo på sidenro­	 
	 ben, och ögonen slöto sig.	 Madame Elisabeth steg upp. Aflägsna er i nästa rum, hviskade	 hon till Mannerskog. Det har ingen fara; men många minnen ifrån	 hemlandet och en för stark känsla för dem bemäktiga sig denna fina	 varelse, då hon kommit att för djupt tänka åt alla dessa håll.	 Mannerskog gick.	 Efter en stund inträdde Madame i samma rum, dit han begifvit	 sig. Vi skola för i dag lemna prinsessans hôtel, sade hon. En mild och	 välgörande slummer har bemäktigat sig hennes väsende. Men åtfölj	 mig till min och Isabelles våning. Jag skall der lemna er de underrät­	 telser, prinsessan syntes vara på väg att vilja gifva sjelf, men icke	 förmått. Hon hvilar nu i sin säng. Läkaren har ankommit och do­	 mestikerna äro uppmärksamme på hvarje vink. Vi kunna aflägsna	 oss på en half dag.	 ”Men hvad är detta för en sjukdom? Kan den icke öfvervinnas?”	 inföll Mannerskog.	 Den har sin grund i den stora förändringen af klimat –	 ”Prinsessan har då ej haft sitt egentliga hem i Hamburg?”	 För ingen del! Hvarken hon eller vi.	 ”Jag skyndar att åtfölja er, min fru. Jag vet icke än till hvilket värf	 man här utsett mig. Men då det gäller mitt fädernesland och säkert	 är godt, drar jag ej i betänkande att emottaga det. Såvida jag förmår	 fullgöra det, vill det säga. Men detta synes man förutsätta om mig.	 Jag är således beredd att höra hvaruti saken består. Och då den mås­	 te hvila på det slags nära sammanhang, hvari prinsessans – och kan­	 ske äfven den gamle Olivarios, kanske ännu fleres personer stå till	 Sverige, så måste det ursäktas mig, om jag ej annat kan, än vara i hög	 grad nyfiken, att få lära känna det.”	 Jag skall berätta er allt, svarade Elisabeth. Ni har stort skäl att	 förundra er öfver ett och annat och kanske till sluts ändå mest öfver	 den åldrige, som ni lärde känna i går. Då ni likväl sjelf sagt mig, att ni	 redan i Stockholm läst några af de papper, dem ni fann i skrinet, och	 af hvilka ni nödgades taga kännedom, för att erhålla kunskap om	 egaren, så har ni genom dessa underrättelser en utgångspunkt för	 
	 det ämne, hvarom vi skola tala.	 ”Berättelsen om Jonas Lambert och den stora rikedom han för	 halftannat sekel sedan samlade i Holland?”	 Just den.	 ”Jag gissade det.”	 Kom lät oss gå!	 ”Hvilka omätliga utsigter!”	 Ni vet ännu ingenting.	 ”Jag är säker, att dessa fyra till femhundra millioner ligga i er	 familjs våld?”	 Min familjs? Icke alldeles så. Men i hennes, som vi kalla vår be­	 herrskarinna.	 ”Och de sydamerikanska plantagerna? De ofantliga egendomar­	 ne emellan Orinoko och Amazonfloderna?”	 Med dem är det en annan sak.	 ”Jag är högst intagen af att få inhemta sammanhanget med allt	 detta.”	 Herr Mannerskog, som förde enkefru Everling-Goffin vid armen,	 hade emellertid hunnit utför trappan.	 Efter ett litet förlopp såg man sig i fru Elisabeths eget sköna hem­	 vist.	 . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 
	 Vet, Mannerskog! – sade hon, sedan de satt sig tillsammans i	 hörnkanapéen i hennes lilla förtroliga samtalsrum – vet, att den	 man, som med namnet Jonas Berntsson Lambert lemnade Sverige i	 slutet af sextonhundratalet, och derefter i Holländsk tjenst upplefde	 så otaliga äfventyr på hafvet, icke hade stort mindre sådana till lands,	 ehuru i ett land, som, genom sin okändhet för er i Europa, bredt en	 duk öfver de fleste af hans händelser. Jag behöfver ej omtala de vilda	 och förfärliga strider på oceanen, hvilka grundlade hans rykte som	 kapare, gjorde honom för Holländska regeringen så kär, och slutli­	 gen inbragte honom sjelf omätliga skatter. Ännu i sina kraftfullaste	 år blef han nybyggare i Södra Amerika, ehuru han icke derföre öf­	 vergaf att emellanåt göra oceanen sina besök. Till belöning för de	 
	 tjenster, han bevisat Holland, bekom han af generalstaterna ett stort	 stycke land i Guyana. Låt mig icke beskrifva detta land, dess herrliga	 luft, dess fruktbarhet utan like, dess skogar, lundar, floder ... Dertill	 skulle fordras en skalds förmåga. Birgit Everling från Wreeden Hoop	 skulle ni hafva hört, eller Christina Glaarfond Goffin från Walthers	 Delight! Men de finnas ej mer: de sjunga och tala nu i dödens ro.	 Dona Clara Jamiesy från Swaanenschulz – hon lefver, hon skulle	 kunna göra det! Men hon hvilar, slumrar och tiger i detta ögonblick.	 Jag skall derföre berätta i hennes ställe, fast orden blifva utan poesi.	 Likväl – Mannerskog! – ni är svensk: ni skall veta att sjelf gjuta en	 skaldisk ånga öfver det torra och okonstlade jag har att förtälja. Jag	 känner icke så mycket af Sverige, som jag önskade, borde och skulle;	 dock har jag sett nog deraf, att förstå, huru ett hjerta från detta land,	 såsom edert, skall kunna omsluta hvad ni hör med poetiska armar,	 och trycka det så till ert bröst.	 ”Swaanenschulz? Wreeden Hoop? Walthers Delight? jag har hört	 eller sett dessa namn förut” – utbrast han.	 De utgöra benämningar på plantager i Jonas Lamberts land. Den­	 na del af Guyana, som nu är en Engelsk besittning, var fordom Hol­	 ländsk. Men invånarne uppåt bergen kalla ännu hela denna stora	 trakt Nya Sverige, allt sedan Jonas Berntssons Lamberts tid, hans,	 som först bebyggde landet utmed Monuga floden, ej långt från	 Demerara och Stabrock, som britterne nu kalla Georgetown.	 ”Hvad? Nya Sverige? Nu mins jag allt! Jag har sett detta	 namn i den lilla historien om Lyckans Seglation.”	 Rätt! sade fru Elisabeth; jag påminner mig, att denna berättelse	 måste stå ibland de papper ni påträffat i skrinet.	 ”Det är således verkligen icke en Saga, allt detta tal, som går om	 Jonas Lambert, den fattige gossen från Umeå, hvilken blef så rik i	 fremmande land?”	 En Saga? långt derifrån. Men man har kanske utsmyckat mycket	 af verkligheten i hans historia.	 ”Han skall hafva burit flere namn?”	 Han gjorde det. Sådant händer många menniskor.	 
	 ”Efter hvad ryktet förmäler, skall han hafva talrika arfvingar i	 Sverige. Hvarföre lemnar man icke dem deras arf?”	 Mannerskog, ni skall få höra härom. Enligt Lamberts eget förord­	 nande disponerades de stora kapitalerne efter hans död på ett sätt,	 som ej kunde komma hans svenska arfvingar till godo. Lambert	 hade full rättighet att göra så, enär han ingenting i Sverige ärft, och	 var sina anhöriga ingenting skyldig. Dessa kapitaler insattes i Hol­	 ländska, Engelska och till en del Franska banker; men äfven i	 Demerara. Rörande de fasta egendomarne, deremot, fans vid hans	 död ingen disposition – med undantag af en, Swaanenschulz, vid	 hvilket ställe en egen händelse fästat ett särdeles tycke: det utgjorde	 ock Lamberts mest älskade vistelse, då han var på fasta landet. Med	 undantag häraf, säger jag, öfverlemnade han vid sin död hela sitt	 land till Svenska kronan såsom souverein, men insatte ingen särskild	 arfvinge; hvarföre hans anhörige i Sverige måste vara de naturliga	 arftagarne till allt detta. Hvad som hittills hindrat dem, att komma i	 åtnjutande af sin rätt, känner jag ej; men förmodar det möjligen en­	 dast bestå i deras okunnighet om saken, hvartill kommer landets	 aflägsenhet, och kanske äfven en medellöshet, som gjort det svårt för	 dem, att börja rättegång med de personer i Amerika, hvilka under	 tiden, utan verklig rätt, lagt åtskilliga af egendomarne under sig. Med	 alla dessa svenska arftagare kunna dock vi ej hafva tvist eller komma	 i delo; emedan vi blott, till följe af det obestridliga förordnandet, gå	 att taga kapitalerna med de upplupna rentorna i besittning.	 ”Men Swaanenschulz?”	 Ja – dermed måste min berättelse begynna.	 
	 
	 
	 
	 
			 
	 
	 
	 
	 
	 FEMTE KAPITLET.	 
	 Den fattiga gossens rika Land.	 
	 
	 
	 De hänga hufvud och armar, och likna	 dufvor, instängda i bur, hvilka af sorg	 sitta med slokade vingar.	 
	 
	 Den förfaslige kaparen Jonas – fortfor Elisabeth – var icke till lands	 alldeles densamme, som till sjös. Utomordentligt verksam, driftig	 och kraftfull, förenade han med sin stränghet tillika en så hög grad	 af rättvisa, att han allmänt aktades och älskades både af hvita, svarta	 och infödingar. Då han på sjön handlat som fiende emot fiender,	 ansåg han sig deremot på landet hafva inga sådane. Tvertom tog han	 här alla som vänner; förföljde ingen, hyste agg mot ingen; och då	 han derjemte var den rikaste man, är det begripligt, att han skulle	 ega så godt som inga ovänner i sin omgifning, med undantag af några	 plantageegare, hvilka afundades honom och fruktade, att han ge­	 nom sitt föredöme skulle undergräfva deras egen makt. Ty den ur­	 sinniga grymhet, hvarmed de hvita herrarne i Guyana behandla sina	 slafvar, var för Lamberts svenska hjerta fremmande. Han fordrade	 visserligen arbete af sina svarta tjenare och mycket, noggrant, väl­	 gjordt arbete: men han uppbrusade aldrig i hårdhet mot dem, var	 aldrig obillig, orättrådig, grym, orimlig. Han älskades derföre så högt	 af sjelfve de svarte, att hans inflytelse och makt kunde kallas obe­	 gränsade. Han var en verklig herrskare i landet, ej blott i anseende	 till den ansenliga landvidd generalstaterna skänkt honom, utan,	 
	 ännu mera, genom sitt sätt att behandla menniskorna.	 Men, Mannerskog, jag talar för er om ett land, som utan tvifvel	 hos er saknar all bild. Dock torde ni hafva läst härom. Känner ni	 något om sträckan emellan Corantin-floden och Cap Nassau? Berbi­	 ce och Demerara? Seramica och Maravina? Men framför allt strän­	 derna af Mazerony och Cayuni-floderna upp till Paraceina-bergen?	 Hela detta land, fortsatte hon, är ett paradis till klimat och frukt­	 barhet, till sina alsters skönhet, kraft och rikedom. Det är ett paradis	 – af naturen. Men inom kolonierna och plantagerna är det på många	 ställen förvandladt till ett helvete genom europeernes utomordentli­	 ga grymhet. Denna har ej sällan gått och går ännu ofta så långt, att	 den öfverstiger all trovärdighet.	 Jonas Lambert gjorde häruti ett stort undantag; och då hans sinne	 härtill föranledde honom, kunde han så mycket lättare följa sin bö­	 jelse för rimlighet, förnuft och rättvisa, som det territorium han be­	 kommit, låg för sig sjelf vid Morugoströmmen gent emot Caribiana.	 Han kunde der styra och ställa huru han behagade, emedan han ej	 behöfde komma i närmare beröring med de Holländska plantage­	 egarne vid Surinam och Paramaribo, än han sjelf ville.	 Ibland de vilda nationerna, till hvilka han mest sällade sig, intogo	 Arauvaccas första rummet: De bo temligen aflägse från hafvet, i de	 trakter, der landet betydligen börjar höja sig upp åt bergen, och der	 luftstrecket är som herrligast. Arauvaccas utgöra ett fridsamt och	 godlynt folk. Stora, starke eller feta äro de icke; men smidiga, rakt	 vuxne, och nästan aldrig sjuka. De bada dagligen tre gånger, och	 både män och qvinnor simma med en färdighet, som liknar fiskens.	 I allmänhet har deras uppsyn ett uttryck af innerlighet, som gränsar	 till svärmiskt vemod: ögonen äro svarta, tänderna utmärkt hvita, an­	 letsdragen angenäma; håret, i synnerhet på de unga flickorna, sam­	 manflätadt öfver hjessan, och ofta midtpå hopfästadt med en silfver­	 nål.	 Till något strängare arbete eller slaftjenst passar detta folk icke.	 Bemötta med vänlighet äro Arauvaccas utmärkt älskvärda och göra	 allt hvad man ber dem. Undantaga måste man dock ett uthållande	 
	 arbete, hvilket de vägra att förrätta. De hafva också dervid ifrån	 barndomen ej den ringaste vana, och landets fruktbarhet gifver dem	 allt hvad de önska och behöfva utan ansträngning. De begripa såle­	 des ej hvartill det tjenar att träla eller arbeta i hård mening. Drifvas	 de med slag och behandlas elakt, så fälla de modet. De hänga hufvud	 och armar, och likna dufvor, instängda i bur, hvilka af sorg sitta med	 slokade vingar. De vilja icke äta, neka att emottaga hvad som helst,	 och föredraga att dö af svält, hellre än att lefva ett sådant lif.	 Emot dessa vildar afsticka Karaiberne, hvilka bo längre åt vester	 vid hafskusten och framåt Orinoko. Likväl är Karaibernes vidt omta­	 lade grymhet på långt när icke så stor, som man inbillat sig. Den	 visar sig mest blott i hämnd emot trolösa Europeer, hvilkas förutgå­	 ende elakhet retat dem; äfvensom i krig; deras egna stammar emel­	 lan, när deras stamfurstar fört dem i strid mot hvarandra och uppeg­	 gat dem till ursinniga handlingar af våldsamhet, oftast för att till­	 fredsställa religionens fordringar. Flere af de så kallade vilda folken	 i dessa trakter, likasom på så många andra orter i Amerika, och and­	 ra delar af verlden, tillbedja ett ondt väsende. De kalla denne gud	 Javahu; och ifrån honom anse de alla vedervärdigheter, olyckor och	 svårigheter härleda sig. Honom dyrka de således endast på det att	 han icke måtte tillskynda dem ondt; och deras religion består för det	 mesta ej i annat, än grymma handlingar, hvilka de begå för att der­	 med förnöja eller försona Javahu, och derigenom förmå honom afstå	 ifrån att skada dem sjelfve. De erkänna också tillvaron af ett godt	 väsende; men, såsom de äro öfvertygade, att denne gud icke tillfogar	 dem något ondt, begå de inga religiösa ohyggligheter eller vanvettiga	 gerningar för att ställa sig in hos honom, hvilket de anse ej behöfves.	 Jag har talat om vildarne. Af Europeer voro på dessa orter de	 Holländske nybyggarne talrikast; men många Engelska, Spanska	 och Portugisiska kolonist-familjer funnos äfven i Guyana.	 Jonas Lambert hade redan tillbringat tvenne år i detta land och	 anlagt trenne plantager, jemte qvarnar och sågverk.	 En vår vistades han några veckor uppe i den sköna nejden hos	 Arauvaccasfolket. Midt ibland dem, i en dal af utmärkt fägring nära	 
	 floden, stod en hydda, dit några Europeer flyttat, för att komma läng­	 re ifrån den sanke, ohelsosamme hafskusten. Den ryktbare svensken	 steg in och gjorde snart bekantskap med denna hyddas invånare. De	 utgjordes af en enka, med sin dotter och en mulattflicka till tjena­	 rinna.	 Enkan, fru Jamiesy, var sjelf spanjorska af ursprungligen hög	 börd; men hade blifvit gift med en engelsman. Efter många vidriga	 öden inom kolonien, nedbragt till nära ingen förmögenhet, hade	 hon dragit sig tillbaka hos de fredliga, godhjertade Arauvaccanerne;	 och lefde här i dalen med sin sköna dotter Clara.	 Sjöhjelten Jonas, då i sina bästa år, såg och älskade Clara Jamiesy.	 När modren dog, förde han Clara till sin sist uppbyggda och vackras­	 te plantage, Swaanenschulz. Hon skänkte honom här en dotter Jo­	 hanna. Ifrån denna stund blef Swaanenschulz hans mest älskade	 boningsort. Clara Jamiesy dog två år efter sedan hon gifvit lifvet åt	 sin dotter. Händelsen af hennes dödsfall har inom slägten bevarats	 såsom den underbaraste anekdot och blifvit besjungen af en bland	 Claras afkomlingar, hvilken bar samma namn, som hon. Ni torde en	 gång få höra derom; men jag förbigår händelsen nu, för att lemna er	 kännedom om annat, som ni hufvudsakligen vill veta. Så mycket	 måste jag likväl säga, att detta dödsfall äfven timade på Swaanen­	 schulz. Jonas Berntsson begrof Clara Jamiesy der med en för hans	 öfriga, tarfliga seder ovanlig och oförväntad prakt. Han upprättade	 öfver henne en grafvård kantad och prydd med infattade smaragder;	 och ifrån denna stund skulle Swaanenschulz aldrig skiljas från Cla­	 ras efterkommande, på det att de till everdliga tider måtte hafva hen­	 nes graf att skåda. Så tänkte denna vilda sjögast! Men hans hjerta var	 ifrån den svärmiska Norden i Europa, hvilken måste vara helt annat	 än södern i denna verldsdel, hvarifrån de grymme kommit till oss.	 Jonas Lambert lemnade det jordiska, då hans dotter Johanna	 ej ännu fyllt mera än sex år. Tvenne af sina bästa och förtrognaste	 vänner, vallonen Emil Goffin och holländaren Peter Everluyn,	 hade han insatt som förvaltare på tvenne af sina andra plantager,	 Walthers Delight och Wreeden Hoop. Före sin död gjorde han ge­	 
	 nom testamentarisk disposition Johanna Jamiesy (hon bar sin mors	 namn, emedan presterlig hand icke förenat hennes föräldrar) till	 universalarfvinge af alla hans i bankerna insatta kapitaler, hvilka	 dock hvarken till hufvudstoden eller rentor på 116 år finge uttagas	 ur bankerna. Jag känner icke orsaken till denna disposition, som på	 så lång tid afstängde hans egna afkomlingar från åtnjutande af både	 kapitaler och rentor. Jag förmodar att han ville samla en jettestor	 förmögenhet inom slägten. Vår nådiga beherrskarinna påstår sig	 också härför känna ett annat högre skäl, som hon dock icke sagt mig,	 men torde yppa en gång. – Derjemte förordnade Lambert att Johan­	 na och hennes efterkommande ständigt skulle bära tillnamnet Ja­	 miesy; samt ega gården Swaanenschulz till oförytterligt stamsäte,	 hvarhelst de eljest under sin lefnad ville bo för öfrigt. Lefva skulle de	 under de hundrasexton åren af de talrika plantagernas årliga afkast­	 ning, hvilken var ofantlig. Men med undantag af denna proveny och	 af sjelfva Swaanenschulz’ gård, yttrade Lambert i sin disposition ing­	 enting om egande rätten till de öfriga fasta egendomarne, hvilka så­	 ledes efter de 116 åren kunde tillfalla någon annan än Johannas	 efterkommande, om han dertill bevisade sig hafva bättre rätt. – Till	 exsekutorer af sitt testamente insatte Lambert sina redligaste och	 bästa vänner, de nyssnämnda begge plantageförvaltarne Everluyn	 och Goffin; hvarjemte han förordnade, att deras afkomlingar skulle	 hafva en viss procent af de fasta egendomarnes proveny, mot vilkor,	 att någon i deras ätter alltid skulle åtaga sig, att med samvetsgran­	 naste råd bistå hvar och en inom familjen Jamiesy, som kunde be­	 höfva det.	 Under tidernas lopp befryndade sig de begge förvaltarnes slägter	 och sammansmälte till en enda, hvilken då antog det förenade nam­	 net Everling-Goffin; ehuru i kortaste samtalsform vanligen	 blott den ena af dem. Detta tilldrog sig på 1760-talet, och det gamla	 Everluynska namnet hade antagit en modernare form i Everling.	 Med familjen Jamiesy, Jonas Lamberts direkta efterkommande,	 tilldrog sig den besynnerligheten, att aldrig flere än en, i hvarje slägt­	 led, lefde inom densamma. Till karakter och lynne voro dessa ensta­	 
	 ka afkomlingar ganska utmärkte: snillrike, men orolige; mera förvå­	 nande för andre, än lycklige för sig sjelfve; tydliga afbilder af stam­	 fadren, sjöhjelten, den fattige gossen från Umeå – den rikaste man	 på sin tid.	 Jag skall snart tala mera om dem; men måste först göra er bekant	 med den sammansmälta dubbelslägten och dess sednaste medlem­	 mar.	 
	 
	 
	 
	 
			 
	 
	 
	 
	 
	 SJETTE KAPITLET.	 
	 De fyra Bröderna.	 
	 
	 
	 Ty naturen hade gjort mig till moder,	 fast jag aldrig bekom något barn.	 
	 
	 Vid slutet af förra århundradet bestod slägten Everling-Goffin af fyra	 bröder, bland hvilka tre redan i ungdomen reste öfver till Europa;	 men den fjerde och yngste stannade i Amerika, der han lefde tills	 döden hann honom.	 De tre äldre bröderne – fortfor fru Elisabeth – nedsatte sig genast	 i Tyskland. Tvenne af dem, Olivario och Josua, förblefvo ogif­	 ta. Den tredje Augustin, reste efter någon tid öfver till Amerika	 igen, och gifte sig der med mig, som tillhörde en i Guyana bosatt	 tysk, med äldre invandrare blandad slägt, hvarföre jag sjelf, ömsom	 ansågs för Creolska och Tyska. Mina egna anhöriga voro samtligen	 afledne. Min man och jag tillbragte åtta år i ett barnlöst äktenskap.	 Efter denna tid inträffade, att min man, Augustin Everling-Goffin,	 förlorade lifvet i Surinam under ett Negerupplopp, af de så kallade	 Seramika-rebellerne, hvilke hade satt eld på plantagen, der min	 man på en resa befann sig, och hvars egare han sökte försvara. Jag	 fick underrättelse om hans död på Swaanenschulz, der jag då bodde	 hos den person, hvilken jag mest af alla här i verlden älskat. Ni skall	 straxt få höra om henne.	 Isabel, den fjerde af bröderne Everling-Goffin, hade ständigt	 förblifvit i Amerika. Han hade tidigt förmält sig med Johanna Jamie­	 
	 sys då lefvande sista ättling, Dona Clara af Swaanenschulz.	 Hennes upphof är följande.	 Lamberts dotter Johanna hade gift sig med en Spansk officer,	 hvilken, rik och mäktig genom denna förening, lemnat holländska	 koloniens tjenst och nedsatt sig med sin maka på det, äfven i en så	 utmärkt verldstrakt som Guyana, undersköna Swaanenschulz. De	 lefde här med kunglig prakt, och deras dotter, Anna, som öfverlef­	 de en i späda barndomen med döden afgången broder, kallades af	 svarta och hvita underhafvande allmänt prinsessan. Såsom Johanna	 sjelf, på mödernet befryndad med det spanska blodet, älskade hög­	 het och pragt, satte hon sig så mycket mindre emot sin mans kärlek	 derför; och dottren benämdes alltid ”Dona” Anna inom föräldrarnes	 hus, likasom hon utom detsamma betraktades föga mindre än som	 en furstinna. Dona Anna förmäldes äfven med en spanjor, och deras	 barn var Felipina, hvilken uppfostrades lika rikt: blef gift och,	 jemte söner som dogo, fick en dotter, ånyo med namnet Anna.	 Denna Dona Anna blef förmäld med en svensk plantage-egare, Herr	 Dahlberg: son till den man af samma namn, hvilken mot slutet af	 1760-talet ankommit till Guyana, och var så bekant med den ryktba­	 re Skottska kaptenen Johan Stedman. Alltsedan Jonas Lamberts tid	 hade svenska namnet stått högt i denna det af landet, som sjelf kalla­	 des Nya Sverige. Dahlberg var också personligen en rik man: han	 bekom alltså af sammanlagde skäl Dona Annas hand utan svårighet.	 Deras dotter blef denna Dona Clara Jamiesy af Swaanen­	 schulz, hvarom jag talat såsom om den jag mest älskat af alla i verl­	 den. Hon bar samma förnamn, som sjelfva Johannas mor, Lamberts	 maka, hvilken dött på denna sköna gård. Tillnamnet Jamiesy förde	 hon, i likhet med alla sina föregångerskor, oaktadt fadren var den	 svenske Dahlberg; men detta skedde efter den Lambertska disposi­	 tionens lydelse, enligt hvilken namnet Jamiesy alltid skulle vidfästas	 ättlingarne. Dona Clara Jamiesy af Swaanenschulz var skald och	 sjelf sångerska: hon var den utmärktaste emellan Maranhon och	 Orinoko. Men hon hade likväl derjemte genom sin far inhemtat en	 kunskap och kärlek för det obekanta landet i den Europeiska Nor­	 
	 den, som måste blifva henne desto dyrbarare, då hon äfven på mö­	 dernet viste sig härstamma derifrån genom Johanna, Lamberts dot­	 ter.	 Denna Dona Clara var det nu, som förmäldes med den fjerde och	 yngste af bröderne Everling-Goffin, Isabel, hvilken aldrig lemnat	 Amerika. Vid den tidpunkt jag omtalar, hade han aflidit på Swaa­	 nenschulz hos sin gemål, en kort tid innan min egen man, Augustin,	 föll ett offer för Seramika-negrernes hämnd emot sina blodtörstiga	 tyranner i Paramaribo.	 Således förvandlades vi begge, då underrättelsen ankom om den­	 na sista olycka, till tvenne enkor. Min förnäma och rika svägerska,	 Dona Clara Jamiesy, egde en dotter, Isabella, uppkallad efter sin	 far, Isabel Goffin. Det utgjorde vår högsta glädje att se henne, vårt	 gemensamma nöje att uppfostra henne. Jag kan likväl säga, att det	 sednare mest föll på min lott, till följe af mitt sinne derför; ty naturen	 hade gjort mig till moder, fast jag aldrig bekom något barn: och jag	 hade en så stor kärlek för uppfostran, att jag fruktar, det knappt nå­	 gon haft det mera. Vår nådiga beherrskarinna på Swaanenschulz –	 såsom min svåger Isabels enka af folket i Nya Sverige allmänt kalla­	 des, och med hvilken titel vi, af vana och kärlek till henne, fortfarit –	 älskade visst ömt sin dotter; men hon egnade sig mindre åt hennes	 uppfostran, än hon önskade den. Hennes tankar drogos mycket till	 Europa, och isynnerhet upprymdes hennes fantasi nästan uteslutan­	 de af hennes fars fosterland, detta Sverige i Europa, som hon aldrig	 sett, men hvarom hon likväl inhemtat många underrättelser ur	 böcker i sin fars efterlemnade bibliothek. Plantagefursten Dahlbergs	 boksamling hade icke varit stor, men i sitt slag utvald. Hans dotter,	 min högt värderade och älskade nådiga svägerska, öste derur en	 skatt af kunskaper både om detta hemlighetsfulla land, och om dess	 folk sedan gamla tider. Genom Isabels död hade Amerika börjat blif­	 va henne förhatligt. När också min man, Augustin, lemnade oss,	 kände vi oss begge ganska värnlösa, utan män, utan försvarare. Dona	 Claras egentliga skatt, de stora Lambertska kapitalerne, stodo i Eu­	 ropeiska banker; och tiden nalkades, då de, jemte de upplupna	 
	 rentorna skulle få lyftas. Våra begge ännu lefvande svågrar, bröderna	 Olivario och Josua, våra naturliga försvarare, bodde i Europa. Dessa	 skäl tillsammans måste starkt verka hos oss beslutet att resa öfver	 oceanen, till en verldsdel, hvilken hädanefter tycktes mera angå oss,	 än den, hvari vi blifvit födda. Andra orsaker hade äfven tillkommit,	 att göra vistelsen i Guyana svår och obehaglig för Dona Clara och	 mig. Hon hade genom den Lambertska dispositionen en gifven rätt	 till afkastningen af plantagerne före de 116 årens utgång; men	 efter dessa års förlopp, hvilket förestod, kunde henne och hennes	 barn nekas till och med denna proveny, så mycket mer egendomar­	 ne sjelfve, hvilka aldrig, äfven under de 116 åren vore hennes ätts	 tillhörighet. Ingenting, i ord affattadt, gjorde nemligen slägten Ja­	 miesy till egare af de Lambertska plantagerna, utom Swaanen­	 schulz allenast, som blifvit nämdt och utsatt till ättens stamsäte. De	 öfrige stora godsen, i synnerhet Blyendal, Amsterdam, Noolgedagh,	 Zaagmolen och Prouvesie, hade derföre tid efter annan kommit i	 händerna på fremmande personer, hvilka anländt ifrån Holland, och	 insatt sig sjelfve till ett slags herrar derpå, jag kan icke säga med	 hvad rätt. Hade någon af Everling-Goffins nu varit i Guyana, så skul­	 le väl de hafva vetat att afstyra ett så besynnerligt ofog, en så sjelfta­	 gen myndighet. Men ingen af dem fanns mera der.	 Dessa fremlingar från Europa voro till en del ganska råe och	 högst egennyttige. De införde småningom helt andra seder på dessa	 orter än dem vi älskade; de utsögo plantagerna och gjorde dess arbe­	 tare nästan lika olyckliga, som i det öfriga Guyana. Vi blefvo ej sällan	 vittnen till de grymmaste uppträden, de mest upprörande afstraff­	 ningar för de minsta förseelser. Förgäfves vände sig de misshandlade	 slafvarne och infödingarne till Dona Clara, som de traditionellt be­	 traktade som sin nådiga fru. Hon egde ingen effektiv makt öfver	 dessa plantager. Hon skulle med folkets tillhjelp hafva kunnat taga	 sig en sådan ändå, till afböjande af orättvisor och våld. Men hon var	 fruntimmer, ett fint, vid utsökt och ädelt lefnadssätt från barndomen	 vandt fruntimmer: huru skulle hon, utan beskydd och råd af någon	 man, kunna sätta sig emot dessa oförskämde, djerfve och listige	 
	 fremlingar, hvilke försedde med Holländska fullmakter – Gud vet på	 hvad grund – ankommit från Gamla verlden och underlagt sig de	 Lambertska fasta egendomarna. När på detta sätt år ifrån år vårt	 fosterland blef oss allt mera bedröfligt; när vårt lynne dagligen för­	 tyngdes, när vårt fordna paradis blifvit oss lika ödsligt som Eden efter	 syndafallet, när blod och lågor omgåfvo oss på alla håll, måste det	 synas förlåtligt, om vi slutligen togo vårt afgörande beslut, att för	 alltid lemna det land, som sett oss födas, och begifva oss till den del	 af Europeiska kontinenten, der vi hoppades något bättre, der vi hade	 våra närmaste slägtingar på manssidan, och der våra kapitaler fun­	 nos.	 ”Ursäkta en fråga,” afbröt Mannerskog. ”Hvilka voro de från Hol­	 land ankomna fremlingarna, hvarom fru Everling säger att de lade	 händerna på de Lambertska plantagerna? Måhända utgjordes de af	 Lambertska arfvingar från Sverige, hvilka följaktligen lagligen kun­	 de vara utrustade med fullmakter att taga dessa gods i besittning?”	 Det kan vara möjligt, svarade hon med en suck. Vi sågo aldrig	 deras fullmakter. En af dessa ankomne, hvilken börjat uppträda i	 Guyana för ganska länge sedan, redan före min tid, och i begynnel­	 sen inskränkte sig till att utföra sina planer på blott en enda, den	 aflägsnaste plantagen, men mot slutet af 1790-talet genom ränker	 och våld lagt under sig flere, ehuru han af försigtighet eller undseen­	 de fortfor att betala en del af provenyen till oss, hette Aquinuzzio;	 och han fick snart en medhjelpare, äfven hitkommen öfver oceanen,	 vid namn Filenio. Jag såg aldrig dessa män, hvilka än i denna stund	 stå i vedervärdigaste minne för min själ. Men jag hörde dem ofta	 nämnas af underhafvande på de Lambertska plantagerna, alltsom de	 utsträckte sitt välde närmare och närmare oss på Swaanenschulz.	 För att dömma af sjelfva namnen, synas dessa förhatliga personer	 hafva varit ett par italienare, industririddare, infama, egennyttiga	 och grymma karlar.	 ”Ännu en gång – hvad hette de?” frågade Mannerskog.	 Den först anlände kallades allmänt Erico Aquinuzzio, och den	 sednare Filenio.	 
	 ”Men min Gud – Erico Aquinuzzio? Det förekommer mig,	 att vara ingen annan än den Erik Haqvin Huss, som jag hört	 nämnas både i allmänna blad och i enskilda samtal, då frågan i	 Sverige varit om de Lambertska arfvingarnes sak. Denne Huss skul­	 le, om jag minnes rätt, redan 1772 eller 1774 hafva rest öfver till	 Guyana. Och signor Filenio måste lika litet hafva varit någon Italie­	 nare. Det är Filéen – ett i mitt hemlands arfshistoria ganska bekant	 namn.”	 Hvad hör jag? utbrast fru Elisabeth. Dessa begge män skulle haf­	 va varit svenskar? Jag nödgas bekänna, att denna upptäckt ganska	 mycket nedsätter min tanke om det land och det folk hvilka utgöra	 det käraste ämnet för vår nådiga beherrskarinnas fantasi.	 ”Skulle väl” – utropade Mannerskog, å sin sida förvånad – ”skul­	 le då den Dona Clara Jamiesy från Swaanenschulz, hvarom ni talat,	 hon, som är enkan efter er svåger Isabel, och som ni gifver det sköna	 namnet af er beherrskarinna – skulle hon tillika vara den dame,	 hvars bekantskap jag i dag fått göra?”	 Utan tvifvel! Hon är denna prinsessa från Guyana eller rättare	 från Nya Sverige i Sydamerika, som lemnade sitt fosterland i mitt	 sällskap och begaf sig hit till Europa af alla de skäl jag nämnt; och	 kanske ännu mer af ett till, hvilket jag ännu icke omtalat.	 ”Blott ett ord ber jag att få slå emellan er berättelse, min fru. Låt	 icke tanken på dessa begge män, Huss och Filéen – såvida de verk­	 ligen skulle vara de Aquinuzzio och Felenio, hvarom ni yttrat er –	 fördunkla den föreställning ni och er goda beherrskarinna gjort er	 om mitt fosterland! De kunna hafva varit råe, elake, orättvisa perso­	 ner: jag tror det så mycket snarare, som jag i Sverige hört berättas, att	 de aldrig för de Lambertska arfvingarne gjort reda för plantagerna,	 såsom dem ålegat. Men döm icke mitt land, eller mina landsmän i	 allmänhet, efter dem.”	 Fru Everling-Goffin såg på den liflige ynglingen med ett varmt	 ögonkast. Nej, det skall jag icke! hviskade hon. Men månne jag ej	 skulle handla lika orätt, om jag dömde alla edra landsmän och hela	 ert lands natur blott efter er?	 
	 Mannerskog nedslog sina ögon och rodnade hastigt vid dessa ord,	 som säkert voro ämnade till ett stort beröm för honom, men icke	 utan på svenskarnes och Sveriges allmänna bekostnad.	 Elisabeth afböjde hans bryderi genom att fortsätta sin berättelse,	 hvilken ej kan kallas en historia om kolonisatörer, som flyttat ifrån	 Europa till Amerika; utan om emigranter från Amerika till Europa;	 hvilket utgör någonting i sitt slag baklänges emot hvad hittills bru­	 kats i verldsrörelsen.	 
	 
	 
	 
	 
			 
	 
	 
	 
	 
	 SJUNDE KAPITLET.	 
	 Afbrottet.	 
	 
	 
	 Förstår han sig på metaller? kan han	 utröna hvarest de ligga förborgade i	 jorden? Begriper han ädelstenar, dia­	 manter, rubiner, smaragder? Vet han	 allt detta .... och ännu mycket mer?	 
	 
	 Fru Elisabeth fortfor: ni har hört skälen, hvarföre Clara Jamiesy och	 jag måste begifva oss från vårt olyckliga fädernesland, som i våra	 ögon alldeles förändrat utseende, och begifva oss till denna verlds­	 del. Men en af de mest bevekande orsakerna har jag ej nämnt.	 ”Jag är ganska nyfiken att höra den.”	 Hvilken framtid skulle det väl hafva erbjudit min mans brorsdotter,	 min Claras enda barn, att efter vårt frånfälle, utan slägtingar och skydd	 vistas i Guyana, sedan orten, sedan detta Nya Sverige, ifrån ett fridens	 och skönhetens land, blifvit omvandladt till ett slafveriets och girig­	 hetens ohyggliga hemvist, föga olikt det öfriga i Demerara och sjelfva	 Surinam? Denna kust, numera under engelskt öfverherrskap, med	 dess lagar och med namn af Brittish Guyana, hettes väl vara något	 bättre försäkradt emot omensklighet och enskildes onda framfart;	 men i verkligheten var det icke så. Och vårt hem enskildt, de Lamber­	 tinska plantagerna, kommo efter den snåle Filenios död under engels­	 män från Liverpool, i synnerhet en viss Sir Butt, som fullkomligt lik­	 nade sina förträdare. Vi ryste vid tanken att se vår Isabella i detta land!	 
	 ”Isabella? Hon var då utan tvifvel sjelfva det sköna fruntimmer,	 som åtföljde er på resan till Sverige, och hvaraf jag fick njuta en enda	 skymt i Stockholm, men här i Hamburg ännu ingen? Och hon skulle	 således vara dotter till er beherrskarinna?”	 Ja – hon är så. Mannerskog har icke sett henne i Hamburg ännu?	 I sanning – vistelsen här har också hittills varit ganska kort. Isabella	 bor i mitt logis, och skall nog visa sig.	 ”Hon har då ej sitt hem hos sin höga mor?”	 Hon är hos oss begge. Om nätterna vistas hon i hôtelet hos sin	 goda, sjuka mor, min nådiga svägerska. Hon hvilar då der, eller står	 i spetsen för betjeningens vaksamhet, i fall något behöfves till prin­	 sessans tjenst. Om dagarne, såvida jag icke sjelf är hos Dona Clara,	 begifver hon sig den korta vägen hitöfver till mitt logis. Vi hafva	 arbeten tillsammans.	 ”Ljufva tanke? att hon – att Isabella är dotter till Dona Clara Ja­	 miesy från Swaanenschulz! barn af henne, som bär ett så varmt hjer­	 ta för Sverige! Men ach – hm –”	 Här var en uppriktig fråga på vägen att begifva sig ifrån herr Man­	 nerskogs läppar, alstrad af det förlåtliga begäret att vinna en upplös­	 ning på den gåtlika anekdot fru Kullman i Stockholm framkastat om	 Mademoiselle Isabelles egenskap, att ..... Men denna fråga före­	 kom honom sjelf alltför baklänges att göra här, åtminstone nu; och	 han teg.	 ”Jag har ännu mycket att begära veta,” sade han, undvikande	 hvad han egentligen tänkt fråga. ”Jag har hittills ingenting fått in­	 hemta om de båda äldsta herrarne Everling-Goffin: Olivario och Jo­	 sua. Desse män, begge ogifta, hafva ju tillbragt hela sin återstående	 lefnad i Europa och kanske vistats mest alltid i Hamburg?”	 I Hamburg? Nej, icke alltid – svarade fru Elisabeth, med en has­	 tigt flyende, liksom ofrivillig suck öfver någonting, hvarom hon icke	 yttrat sig; men som troligen angick hennes mans goda brorsdotter,	 om hvilken de sist samtalat. Åtminstone tog Mannerskog, enligt sitt	 eget medvetande om den der anekdoten, saken så; och, för att göra	 brytningen fullkomlig ifrån ett ämne, som utan tvifvel måste vara	 
	 sorgligt för hans medtalarinna, föresatte han sig att fortfara om de	 återstående begge herrarne i dubbelslägten.	 ”Om Olivario, den gamle vise, känner jag redan något,” sade han.	 ”Men hvem är Josua?”	 Josua Goffin är minst att orda om, svarade Elisabeth, – ännu, som	 det tycktes, litet tankspridd. Josua, han har dock alltid varit en ut­	 märkt hederlig och slägtkär man. Hans yrke bestod uti penningrö­	 relse. Han var bankier i Hamburg. Men hans sjuklighet på de sedna­	 re åren, hans svåra gikt – – han kan knappt stiga upp, sedan han en	 gång väl satt sig –	 ”Aha – kanske podager öfver hela kroppen, i fall detta låter sig	 göra?” – utbrast Mannerskog, som påminte sig hvad Lovise på Blå	 porten berättat om den herrn, som aldrig lemnade vagnen, oaktadt	 fruntimmerna stego in. ”Förlåt mig!” sade han och hejdade sig: ”jag	 är ytterst ohöflig. Men jag har hört någonting, som jag nu måste rim­	 ma tillsammans. Denne herr Goffin är utan tvifvel mycket skallig?”	 Fullkomligt utan hår, min herre. Orsaken till all den sjuklighet,	 som hemsökt så många af vår slägt och sjelfva vår ädla beherrskarin­	 na, sedan ankomsten till Europa, förklarar jag ganska lätt genom	 ombytet af luft, från Guyanas ständigt leende himmel och varma sol,	 till dessa töckniga, kalla dagar, hvilkas för oss skadliga temperatur	 måste djupt inverka och döda oss.	 ”Denna herr Josua måste hafva åtföljt er på resan till Sverige;	 icke så? Egentligen steg han sällan ur sin vagn, tror jag?”	 Visserligen. Sedan han satt sin bankier-rörelse i händerna på sin	 förre associé, herr Zuckendorffer, lemnade han med lättadt hjerta	 Hamburg, för att genom resor söka sköta sin kropp, om ej återeröfra	 sin helsa. Han var chefen under vår resa till Norden. Jag följde med	 såsom hans svägerska; och Isabella, såsom hans brorsdotter. Icke	 destomindre kan jag säga, att utfärden hufvudsakligen företogs för	 vår skull. Eller, ändå rättare, för det stora ändamål, som Olivario,	 sjelf nu oförmögen att göra resan, gaf oss i uppdrag att fullborda efter	 hans plan och för tillfredsställande af vår beherrskarinnas önskan.	 ”Hvilket skulle väl detta stora ändamål hafva varit?”	 
	 Vi hafva vunnit det nu – svarade fru Elisabeth med en vacker	 blick på Mannerskog.	 ”Men jag förstår er icke. Skulle jag, skulle min obetydliga person,	 utan min förskyllan, och utan att hvarken jag eller ni påräknat det,	 kunna utföra en så vigtig rôle i ert drama? Förklara er, för Guds	 skull!”	 Så undransvärdt händer det ibland, att när man söker, finner man	 icke; men när man icke längre letar derefter, bekommer man det	 man önskar. Vi ville i Norden träffa en man af den karakter, af den	 hufvudegenskap, som vår beherrskarinna och den vise gubben verk­	 ligen sedan hos Er upptäckt. Vi, på vår resa, kunde icke finna en	 sådan man; men Gud har tillsändt oss Er, sedan vi hemkommit.	 ”Måtte det då ske, efter Gud så fogat; och måtte ni icke bedraga	 eder sjelfve! Jag får väl af beherrskarinnans egen mun veta hvaruti	 den önskan består, som jag skall uppfylla. Men den fjerde och äldste	 af bröderne Everling-Goffin, denne klarögde, vackra gubbe, Oliva­	 rio, på hvilken jag i går aldrig kunde se mig mätt, oaktadt min upp­	 märksamhet togs i ännu högre anspråk af hvad han sade mig – den­	 na man måste utgöra en af kärnpunkterna här. Hans tankar måste	 otvifvelaktigt hafva betydligt medverkat till bildande af de planer	 och önskningar ni sjelfve utkastat. Säg mig öppenhjertigt: har denne	 Olivario aldrig varit i Sverige?”	 Utan tvifvel. Han har, före oss och sedan lång tid tillbaka, rest	 omkring ganska mycket i Norden, och nästan öfverallt i Sverige.	 ”Ah –!” utropade Mannerskog. En föreställning tycktes på väg att	 vakna hos honom. ”Hvilken man är då han, denne Olivario?” fråga­	 de han. ”Är han kemiker? bergsman? Jag vill icke säga trollkarl, ty	 sådant brukas ej mera. Med ett ord: förstår han sig på metaller? Kan	 han utröna hvarest de ligga förborgade i jorden? begriper han ädel­	 stenar, diamanter, rubiner, smaragder? Vet han allt detta .... och	 ännu mycket mer?”	 Så är förhållandet, svarade fru Elisabeth anspråkslöst och godt.	 ”Det slår icke felt!” – utropade Mannerskog för sig sjelf, och det	 klack till i bröstet på honom – ”det slår omöjligen felt, att jag icke	 
	 funnit min herr Mesoms principal! Det är den intressante Silfver­	 gubben, sjelfva ”der Silbergreis,” han som – som – som – o min Gud,	 som stod omtalad i dokumenterna! – Jag hör er med yttersta upp­	 märksamhet, fru Everling-Goffin,” sade Mannerskog högt; och, fri­	 gjord från all konvenansens fruktan genom det stora ämne, som el­	 dade dem begge, vågade han hastigt skrida ett godt stycke närmare	 henne i soffan, för att ej blott med den giriga hörseln, utan med	 sjelfva andedrägten insupa de ord, han hoppades få höra.	 Han skulle också hafva fått höra dem, om icke en dörr öppnats.	 
	 
	 
	 
	 
	 
	 
	 
	 
	 
	 
	 
	 
	 
	 
	 
	 
	 
	 SMARAGD-BRUDEN.	 
	 
	 FEMTE BOKEN.	 
	 
	 
	 
	 
	 
	 
		 
	 
	 
	 
	 
	 FÖRSTA KAPITLET.	 
	 Olivario.	 
	 
	 
	 Han hade icke timmar af andakt, men	 han hade år deraf. Och hvarje hans	 sekund var en sådan.	 
	 
	 Fru Elisabeth var i begrepp att anträda berättelsen om den fjerde	 och äldsta af herrarne Everling-Goffin, oaktadt det började blifva	 ganska skumt och underligt i rummet, der de begge suto ensamne,	 då dörren sakta, men likväl hörbart, öppnades.	 En af hôtelets tjenande fruntimmer inträdde och frågade i de	 vördsammaste ordalag, om något befalldes.	 ”Har jag ringt?” frågade Madame Everling-Goffin.	 Ja.	 ”Det är omöjligt!”	 Jag har tydligen hört klockans ljud.	 ”Det är, ännu en gång sagdt, otänkbart. Jag har icke rört mig ur	 stället.”	 Men se här, anmärkte den vördsamma hamburgska domestiken	 och de breda vingarne på hennes hufva flaxade uppåt, i det hon	 stack hufvudet ned emot soffan: se här sitter ju min herre på sjelfva	 klocksträngens ända? Ej under då, att klockan ljudit, i fall min herre	 gjort den minsta, den ringaste, den allra outsägbaraste rörelse i ka­	 napeen?	 ”Är det möjligt!” utbrast Mannerskog, som insåg, huru han ge­	 
	 nom sin för starka önskan att hastigt komma till berättelsens mål,	 sjelf afbrutit den.	 Tänd då verkligen ljusen här, efter du i en så lycklig stund an­	 ländt, mitt barn! sade Madame.	 Emellertid hade den ankomna lemnat dörren efter sig på glänt,	 och ifrån ett af rummen innanföre hördes slag på en harpa. Manner­	 skog lyssnade.	 En angenäm blick ifrån fru Elisabeth sade honom, att det var	 Isabella han hörde.	 Under tiden tändes ljuskronan i det höga taket, och det slags	 sken, hon spred kring rummet, ökade stundens förtrollning. Harpan	 fortfor.	 ”Det är heliga, täcka tankar från Swaanenschulz!” sade fru Elisa­	 beth, steg upp och gjorde några tysta slag öfver golfvet, medan	 strängarnes toner nalkades klarare och allt starkare.	 Litet derefter satte hon sig åter bredvid Mannerskog. Tonerna	 från de inre rummen hade aftagit, men hördes ännu – svagt, oefter­	 härmligt – i accorder, hvilka ej kunde öfversättas i ord, icke åtföljas	 af någon visas verser. Elisabeth började då ånyo förtälja, i fortsätt­	 ning af sitt började ämne. Hvad hon sade, hindrade icke harpan att	 höras; och harpans strängar klingade ofta in med sina ljud i det Eli­	 sabeth talade.	 . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 
	 Olivarios lif är detta. Han hade försänkt sig i forskningar öfver	 jordens sanna innehåll. Han blef geolog och chemiker. Redan som	 barn, vandrande i Guyanas rika berg och djupa skogar, hade han på	 egen hand vaknat till insigt af många under, som ligga obegripne	 framför de flesta af oss. Tidigt skickades han af sin fader öfver till	 Europa, att stadga och vidga sina kunskaper. Han tycktes vandra på	 samma bana, som öppnats af Werner i ett fall, men sedermera åt ett	 annat håll utsträckts af Alexander von Humboldt, Berzelius och	 Davy. Humboldt fördes från Europa till Amerika att bekräfta sina	 tankar och utvidga dem ännu mer; af samma ande bragtes den man,	 hvarom jag nu talar, från Amerika till Europa, för att utforska berg	 
	 och länder, hvilka ni i denna er verldstrakt, genom vanligheten att se	 dem för edra ögon, hålla för mindre innehållsrika, oaktadt de bära	 massor af skatter i sitt sköte.	 Det var icke för massornas, ej för rikedomarnes skull Olivario	 forskade! fortfor fru Elisabeth. Själen i allt utgjorde redan då, såsom	 sedan, hans hufvudsak: han ville upptäcka och afslöja jordens in­	 nandömen, för att vinna krafter och makt till ett ännu större andens	 välde öfver tingen. Också ville han se och glädjas åt lifvets uttryck i	 skapelsens jordiska verk: själarnes motstycken och underlag.	 Gången af hans studier kunna icke vara bekanta för mig, en olärd	 qvinna. På hvilka sätt han vann sina kunskaper, vet jag ej heller; om	 ur böcker, ur andres undervisningar, eller genom sitt eget snilles	 blick. Kanske helst genom alla tre?	 På de sista tiderna, då Olivario af ålder och den klimatets åver­	 kan, hvarom jag förut nämnt ett ord, kände sig svag, hölls i sitt rum	 och oftast, som nu, vid sängen, samtalade han mycket med mig; och	 han meddelade mig många af sina händelser, fast inga af sina kun­	 skaper, dem jag ej skulle hafva fattat.	 Han omtalade, att han vunnit förmågan af metallers, vissa jord­	 slags, ädelstenars och marmorarters upptäckt på tusentals ställen i	 jordens sköte, der ingen förut viste, att sådana ens funnes till. Om	 detta skedde genom slagruta eller hvilket annat medel, är mig obe­	 kant. Han tycktes mig luta till den öfvertygelsen, att jordens djupare	 schakter i sjelfva verket innehålla många millioner gånger mera af	 dessa ämnen, hvilka vi, genom det bruk vi göra af dem, anse, kalla	 och begagna såsom ”skatter,” än ytan gifver anledning till; men att	 denna yta blifvit så gles på rika alster till följe af ”den sista stora	 jordhändelsen,” då hafven bortsköljde allt och lemnade föga annat	 än sand efter sig på den mark, hvarifrån vattnet afrann. Jag vet icke	 huru härmed kan förhålla sig.	 Olivario är och har alltid varit ytterst religiös. Fri genom lifvets	 ödmjukhet och i erkänslan af sitt eget stoft, stod han i sanningens	 umgängelse med varelsernas upphofsman: satt vid hans fötter och	 under hans hjerta i hvarje ögonblick. Han gjorde det i de tankar,	 
	 med de arbeten, genom de forskningar, hvilka oupphörligt sysselsat­	 te honom. När de fleste af oss andre dyrka Gud blott den sjunde	 dagen, dyrkade han himmelens och jordens Herre sex dagar, och	 äfven den sjunde. Han hade icke timmar af andakt, men han hade år	 deraf. Och hvarje hans sekund var en sådan.	 Af alla länder i Europa har han genomrest Sverige mest. Jag kän­	 ner icke den egentliga orsaken till denna förkärlek. Grundade den	 sig på en särskild kännedom om den Europeiska Nordens betyden­	 het i fysiografiskt och chemiskt afseende; så måste ert fosterland	 vara rikare på herrliga alster, än ni, min vän, ännu vet. Men härflöt	 detta tycke af samma skäl, som Clara Jamiesys, så var det för de	 svenska ättlingars skull, dem Olivario Everling och hans fäder lärt	 känna och älska i Amerika sedan Jonas Lamberts tid. Jag tror det	 förra mest; ehuru det sednare mäktigt kunde öka hans håg att besö­	 ka Sverige.	 Jag hörde af ert samtal med Isabellas mor, att Olivario icke ännu	 lemnat er en viss bok, som han har – sade Elisabeth och afbröt plöts­	 ligt, med en blick på Mannerskog.	 ”En bok? af honom sjelf?”	 Ja. En samling af anteckningar under Nordiska resor.	 ”Jag har icke sett eller fått något sådant af honom,” svarade	 svensken.	 Han skall säkert lemna er denna samling.	 ”Hvad innehåller boken?”	 En uppgift på talrika punkter i den Skandinaviska Norden, der	 silfver, guld, koppar och jern af finaste och starkaste slag; der mar­	 mor af sex till åtta särskilda färger och arter; der rubiner, diamanter,	 safirer, men framför allt smaragder; der dessutom botaniska alst­	 ringsämnen, jordarter, hvilkas krafter jag icke känner, stå att träffa:	 och det på vissa i anteckningarne utsatta djup nere i jorden.	 ”Talar ni allvar, min fru? Har ni sjelf läst denna bok? är det en	 fortsättning af Theophrasti Paracelsi von Hohenheims griller – eller,	 hvad vill ni jag skall tro? Dessa rikhaltiga punkter i Skandinavien	 skulle verkligen vara till?”	 
	 Jag har icke läst allt eller ens mycket i Olivarios bok, helst jag icke	 känner Sveriges geografi, som först kunde göra mig bekant med de	 orter anteckningarne omtala. Men jag har sett uti den, och kan för­	 säkra er, att intet ord vätter åt Paracelsi håll. Saken består allenast	 uti – såsom mig syntes – ganska torra och fåordiga, men icke derföre	 mindre pålitliga uppgifter, grundade på de undersökningar och upp­	 täckter författaren sjelf gjort i landet under sina resor.	 ”Jag häpnar. Dylika ställen skulle i Sverige vara, icke allenast	 många, men ganska många? Hvarföre har icke den kunskapsrike	 mannen gifvit Svenskarne en sådan upplysning förut?”	 Ni känner orsaken. Han, lika litet som vår goda beherrskarinna,	 ville lemna något sådant, som detta, i händerna på annat än en man,	 hvars hufvudegenskaper öfverensstämde med hvad de fordrade. De	 tro sig med tillförsigt hafva träffat en sådan i er: och det är ni, som	 deraf i Sverige skall göra det bruk, som .... men de måste sjelfva	 tala med er derom.	 ”Jag skall blifva glad deråt.”	 Det är icke för att frossa stoft, som menniskorna, edra landsmän	 eller andre, böra göras delaktige af rika skatter; men för att lägga	 både sig och jorden, med allt hvad den eger, alltmer under andens	 makt. Detta innefattar utbredande af helgedomens välde, såväl i det	 rika som i det fattiga.	 Tyst! ts! fortfor fru Elisabeth och såg upp. Jag har icke hört har­	 pan på en stund: har den slutat? eller bedrager jag mig? Hvad ser	 jag i dörren? Oh – – nalkas, nalkas, min Isabella! Här äro blott be­	 kanta –	 Men gestalten stod stilla i dörren, vinkade åt fru Everling-Goffin,	 och drog sig straxt derefter baklänges tillbaka, i stället för att nalkas	 dem, som sutto i yttre förmaket.	 
	 
	 
	 
	 
			 
	 
	 
	 
	 
	 ANDRA KAPITLET.	 
	 Två, som blifva bekanta.	 
	 
	 
	 Jag menar väl ej så fullkomligen intet,	 att vi icke skulle ega i våra händer en	 half eller en fjerdedels million; men	 hvad betyder det, min vän?	 
	 
	 Madame Everling-Goffin steg upp på Isabellas vink, för att beträda	 de inre rummen, dit utan tvifvel någon angelägenhet kallade henne.	 Men hon gaf med detsamma ”sin svenska vän” ett tecken att följa	 sig, på det han icke måtte lemnas i ensamhetens ohöfliga armar.	 Hon ansåg honom redan som ett slags medlem af familjen, enligt	 denna sydländska ädla sed, att, så fort en person på giltiga grunder	 en gång funnits värdig husets förtroende och slägtens vänskap, se­	 dermera gifva honom allt detta odeladt, så mycket som nånsin en	 son kan få, en bror, eller, om det behöfves, ännu mera.	 Mannerskog steg upp och följde med till dörren. Han gjorde vid	 fru Elisabeths sida till och med ett steg i det inre rummet.	 Du känner ju vår vän från Sverige, Isabella? yttrade Madame till	 henne derinne, med en ton, som liknade ett slags ömsesidig presen­	 tation.	 ”Jag har sett – – en gång –,” halfhviskade den andra till svars,	 med en röst, likväl alls icke försagd eller melankolisk, utan snarare	 på ett språk, som artade sig till att vara en temligen dålig tyska, hvil­	 ket i hennes mun lät både godt och naivt.	 
	 Mannerskog var så elak, att han gladdes åt denna början, eme­	 dan, då han sjelf nog kunde sin tyska i bok så godt som svenskar	 bruka, men visserligen dock ej alltid utsade orden så, som en riktigt	 skön tyska fordrade, fann han sig nu ej behöfva skämmas härför; och	 han beslöt att icke blygas för något alls förrän han märkte sin medta­	 larinna blygas.	 ”Var således bekanta, efter ni redan är det!” yttrade fru Elisabeth	 med en vacker och okonstlad blick på dem begge.	 Derefter vände hon sig till domestiken, som stod i rummet litet	 längre fram, och hvilken bad henne om svar till ett bud, hvilket	 ankommit och medfört några saker. Elisabeth följde ut med servan­	 ten.	 När herr Mannerskog såg sig ensam med den vackra fremlingen,	 hvilken var lika mycket tysk, som han sjelf, greps han emellertid	 genast af den hvarje svensk ohjelpligen medfödda ingress-anden,	 och han sade:	 ”Jag har ju den äran att befinna mig – – jag har ju den äran att se	 Madem – – Isabelle Jamiesy Everling-Goffin?”	 Hon smålog ungefär som ett ja. Men när den unga svensken –	 också efter svenskt sätt, när det skall vara innerligt och rätt förträff­	 ligt – utsträckte sin hand, för att helsa genom ett godt, välment och	 varmt handtag, steg hon å sin sida ett par små steg tillbaka, utan att	 likväl se på minsta sätt stött eller ledsen ut öfver att han velat taga	 hennes hand.	 Mannerskog, som tyckte sig märka detta, gick således oförskräckt	 efter.	 Men då drog hon sig ånyo ett par nätta steg baklänges.	 Så? – tänkte han, för hvars minne i hast fru Kullmans ord fram­	 ställde sig. ”På sätt och vis hade kammarjungfrun väl ändå rätt i sin	 berättelse om den sköna Guyanskan” – fortsatte han i sina tankar –	 ”men, ingenting är likväl vissare och bättre, än att, om hon skrider	 tillbaka, så stiger jag efter.”	 Rummet, hvaruti de begge befunno sig, hade, utom den dörr,	 hvarigenom den unga svensken med fru Elisabeth inkommit, samt	 
	 den andra, genom hvilken den sednare utgått med servanten, tillika	 en tredje, som stod öppen och vätte åt ett ännu inrare litet rum, der	 en harpa syntes framskymta med sin stora krokiga hals af mörk aca­	 jou. Det var åt detta håll Isabella hade dragit sig.	 Svensken hade gått efter, med steg, som visserligen voro försynta,	 men dock fulla af tillförsigt och nöje.	 När de voro helt och hållet inne i kammaren, och Mannerskog af	 ursäktligt tycke för musik ämnade bedja henne fortsätta på den ut­	 märkt intagande harpan, i synnerhet som härunder ännu bättre an­	 ledningar till samtal – hvilka ej tycktes vilja gå – kunde yppa sig: så	 gjorde Isabella oförmärkt en vändning till venster, gick om honom,	 nalkades dörren igen, och läste till den.	 Derefter nalkades hon honom med en glad uppsyn af den öpp­	 naste färg, och sade: vi äro således bekanta och vänner?	 Jag kan ju då få yttra ett ord af tillförsigt och hopp – fortfor hon,	 när svensken af förvåning ännu ingenting svarade. Kan jag det?	 Tänk endast på min mor: men jag har någonting att säga.	 ”På Dona Clara Jamiesy? – Jag är färdig att uppfylla alla hennes	 befallningar!” inföll Mannerskog med hänförelse.	 Jag vet icke, anmärkte Isabella, om det jag har att nämna, skulle	 passa rätt väl i Sverige – eller till och med i Tyskland – då vi äro	 tvenne, som aldrig talat med hvarandra förr? Men det har sin vigt,	 och skall ursäktas mig, som jag hoppas?	 ”Jag hör med hjertats uppmärksamhet på hvarje ord!” svarade	 han. Detta uttryck innefattade mera än en vanlig artighet. Isabella	 förekom honom helt annorlunda än han väntat. Det intagande, som	 man upptäcker hos en ung, älskvärd, täck flicka från en annan	 verldsdel, består oftast i någonting, så långt skildt ifrån vårt vanliga	 och egna sätt, att det synes oss underbart af ett feelikt slag, snarsagdt	 trollskt. Men hos Isabella märkte han icke alls detta. Om hon afstack	 ifrån det Europeiska sättet, så var det endast genom en större grad af	 enkel frimodighet, än som bildade fruntimmer hos oss bruka förete.	 Ehuru hon likasom väntade på Mannerskogs ytterligare svar och	 derföre ej sjelf vidare sade något, höjde hon dock sin hand, såsom	 
	 om hon nu ville gifva honom den till ett slags helsning: samma hand,	 som hon förut derute dragit litet tillbaka.	 Han tog den sakta, och förde flickan till den lilla soffan i kamma­	 ren. ”Isabella!” sade han nu, sedan de satt sig, och han sjelf, fattad af	 hennes förtroende till honom, icke längre höll på någon af sina tan­	 kar, ej vägde sina uttryck till henne. ”Isabella! hvad har du att säga	 mig? Ifrån den första stund, jag såg en skymt af denna täcka uppen­	 barelse, har en längtan omsväfvat mig, att – jag kan och vill ej neka	 det – erhålla en närmare upplösning på gåtan af er resa till Sverige,	 er ditförda skatt, som genom en händelse föll i mina händer, och	 slutligen af mitt mottagande här, som innebär en högre godhet än	 jag kan begripa –”	 Du skall få veta allt och icke undra på något! svarade hon. Fast –	 fortfor hon – på ett, åtminstone på ett måste du undra ändå; och	 dermed ärnade jag just börja.	 ”Nåväl! frukta intet af mig eller för mig. Utgör hvad du vill säga,	 en dyrbar hemlighet, så skall den evigt ligga begrafven hos mig i det	 trognaste och tystlåtnaste minne.”	 Du har varit hos Dona Clara Jamiesy, inföll hon, du känner också	 Madame Elisabeth, och min faders broder, den gamle Olivario. Du	 vet något om dem alla?	 ”Jag tror det; men huru mycket?”	 De hysa alla en stor, en nästan omätlig förhoppning på dig –	 ”Jag har hört en vink härom; men jag inser icke hvad som rättfär­	 digar deras goda tankar om mig.”	 Jo, väl vet både du och jag detta – anmärkte hon med en ljuf	 sänkning på rösten. Både Olivario och min mor hafva utforskat din	 sinnesstämning, dina tänkesätt i höga ämnen och emot menniskor.	 Ditt nit, att så oegennyttigt och med så mycken möda återförskaffa	 oss det förlorade, hvilket blifvit oss beröfvadt genom en tjenarinnas	 falskhet – till förmån för en, eller någre, som måhända inbillade sig	 vara berättigade – – och som troligen genom denna vår kammar­	 jungfru fått veta – – men, vi må ej tala om detta nu: det skulle föra	 oss afsides ifrån det egentliga ämnet.	 
	 Mannerskog häpnade litet för den ofrivilliga underrättelse, han	 sålunda på sidan erhöll om något, som han ej förr än nu betänkt. De	 der herrarne i Stockholm voro möjligtvis en gren af svenska släg­	 tingar och Lambertska arfvingar? Men han ville ej för ögonblicket	 fästa sig vidare vid tanken på Catharinæ kyrkogård och hela denna	 punkt. – ”Fortfar om det egentliga ämnet, Isabella!” utbrast han:	 ”det är mig högligen angeläget, att lära känna det.”	 Jag vet ej, svarade hon, om min mor skulle tycka fullkomligen om	 det steg jag nu tar, då jag talar om något, som hon kanske endast sjelf	 hade bort nämna. Men då jag förmärkt, att hvarken hon eller min	 faster, fru Elisabeth, sagt något derom, så bör du likväl –	 ”Skulle det innefatta en farlig hemlighet?”	 Nej – icke farlig! hviskade hon med ett fint leende. Det rör någon­	 ting inom vår slägt, som förskrifver sig ända ifrån vår stamfader på	 mödernet, den store sjömannen, grundläggaren af det sköna Swaa­	 nenschulz och hela Nya Sverige.	 ”Jag känner berättelsen om honom. Han var tillika grundlägga­	 ren af hela er stora rikedom.”	 Ja, vi äro rika: mycket rika, om du så vill. Men egentligen hafva vi	 ingenting.	 ”Ingenting? hvad vill det säga? Intet?”	 Ja, intet. Jag menar väl ej så fullkomligen intet, att vi icke ega i	 våra händer en half eller en fjerdedels million. Men hvad betyder	 det, min vän?	 ”Men jag har hört fru Elisabeth tala om helt annat. Hon har nämt,	 att genom beskaffenheten af Jonas Lamberts gjorda disposition, de	 stora plantagerna i Guyana ej skulle vara er tillförsäkrade, hvarföre	 andre kunnat komma och lägga hand på dem, äfven som äldre	 svenska slägtingar, härstammande från Lamberts syskon, på dem	 skulle kunna göra grundade anspråk. Deremot vore ju de ofantliga, i	 flere Europeiska banker insatta kapitalerna, genom de upplupna	 rentorna uppgående till fyra eller femhundrade millioner, tydligen	 edra? Och har icke er utflyttning hit till Europa skett för den orsa­	 ken, att edra rikedomar befunne sig i denna verldsdel?”	 
	 Allt detta är verkligen så, svarade hon.	 ”Hvad återstår?” utbrast han.	 Det återstår, att utbekomma dessa kapitaler ur den General­	 bankiers hand, på hvilkens ordres det beror, om de särskilda	 nio eller tio husen, hvaruti summorna blifvit insatta, skola utlemna	 dem.	 ”Hvad hinder kan då han göra? Hvar finnes denna man? Är han	 en skurk?” utropade Mannerskog och var på vägen att springa	 upp.	 För ingen del, återtog hon med mycken bestämdhet, och qvarhöll	 honom. Frukta intet sådant: intet åt det hållet. Här är icke frågan om	 att strida emot nidingars kabaler, utan att uppfylla ett utstakadt vil­	 kor. Den man, hvarom jag talar, bor i Hamburg: åtminstone befinner	 han sig här nu. Jag har gifvit honom benämning af Generalbankier;	 icke för att han bär denna titel, men för att jag ingen bättre kunde	 upptäcka för en man, på hvars ord så många millioner bero i flera	 särskilda banker.	 ”Han är således en hederlig man? Gudskelof.”	 Häruti ligger alltså ej faran och svårigheten.	 ”Men om hvilket vilkor talar du?” utbrast han lifligt, och fäste	 blicken ännu varmare på sin medtalarinna.	 Isabella mötte hans blickar utan att slå ned sina ögon, hvilka i	 denna stund strålade på ett sätt, som tillkännagaf glädje och ändå	 tvekan tillika. Hon sade:	 Vilkoret skall du få höra. Det förekommer i början förvånande,	 och sådant, som genom sin egna besynnerlighet blott skulle kunna	 uppgöras af en i högre, bildade och vanliga sällskapskretsar föga	 hemmastadd man. Jag menar vår moderliga förfader. Ty en sådan	 hjelte Lambert än var på hafven och så dristig derjemte som planta­	 geanläggare, måste dock hvar och en af oss veta, att den späde, fatti­	 ge, från edert nordiska land ut i verlden kastade gossen ingen upp­	 fostran eller lärdom bekommit, af det slaget, som ni i Europa med	 skäl mena med dessa ord. Och likväl, när man ser närmare på hans	 vilkor, och tänker på ett visst slags förklaring deraf, hvilken inom	 
	 slägten led efter led bibehållit sig, så förekommer det icke så under­	 ligt.	 ”Jag tillstår, att jag är nyfiken, att lära känna detta vilkor.”	 
	 
	 
	 
	 
			 
	 
	 
	 
	 
	 TREDJE KAPITLET.	 
	 Smaragden.	 
	 
	 
	 Just denna fråga har utgjort den gåta	 mina anhörige haft att lösa.	 
	 
	 Isabella svarade med följande berättelse. När det hade börjat lida	 fram emot den tiden, då, enligt Lambertska förordnandet, de stora	 kapitalerne till oss skulle utlemnas, hade vi låtit i Europa efterfråga,	 till hvilken person vi egentligen hade att vända oss för ett sådant	 ändamål. Detta skedde redan för flera år tillbaka, medan min mor,	 fru Elisabeth och jag ännu voro qvar i Guyana. Min fars broder,	 Olivario Everling-Goffin verkställde efterfrågningarne, och erfor, att	 en viss Gasbaria Zuilo, bankier och chef för portugisiska affärer, vis­	 tande i Hamburg, utgjorde den man vi sökte.	 Då min farbroder anmälde sig hos herr Zuilo, var han långt ifrån	 att neka förhållandet. Med största beredvillighet uppgaf han ej blott	 summornas storlek, utan äfven alla de särskilda ställen, mest i Hol­	 land och England, der de vore att lyfta, när tiden kom. Han sade	 också, att denna lyftning helt och hållet berodde på hans ordres till	 de särskilda bankiererne, enligt förordnanden, som, man efter man,	 gått ända ifrån Lamberts tid och slutligen kommit till honom.	 ”Men Dona Jamiesy och hennes slägt känna utan tvifvel den före­	 skrift, som herr Jonas Lambert utsatt att ovilkorligen böra iakttagas	 vid kapitalernas lyftning?” frågade herr Zuilo min farbroder. Då	 denne teg, fortfor han: ”en viss smaragd måste uppvisas för mig,	 
	 eller, ifall jag före den tiden skulle aflida, till den, som jag efter mig	 förordnar. Utan detta tecken får hvarken jag eller min efterföljare	 skrida till utlemnande af penningarne.”	 Hvilken smaragd? inföll Mannerskog. Förmodligen en signetring	 eller halsprydnad?	 ”Ingendera” fortfor Isabella. ”Smaragden, utom att vara af full­	 komligt godt ämne, måste ega en längd af minst två alnar, men kun­	 de understiga tre. På vidden åt sidorna lades ingen vigt, blott läng­	 den var den utsatta.”	 Hvad vill det säga? En smaragd af hela tvenne alnars storlek? Det	 innefattar ju någonting utomordentligt, och sådant, som ingenstädes	 finnes; ej en gång, såsom jag tror, i ädelstenarnes hemland, Brasilien?	 ”Och likväl lät det oeftergifliga vilkoret så. Lamberts ord i förord­	 nandet voro tydliga. Exsekutorn – hvilken nu var herr Gasbaria Zui­	 lo – sade sig aldrig kunna komma att gifva ordres till kapitalernas	 uttagande eller disponerande, förrän slägten Jamiesy för honom	 uppvisade denna obeskrifliga smaragd.”	 Så har då en sådan skatt otvifvelaktigt legat i din ätts förvar ända	 sedan Jonas Lamberts tid, och det kanske på Swaanenschulz, led	 efter led? Lambert kunde ej hafva utstakat vilkoret, derest han ej	 redan sjelf haft detta förundransvärda klenodium, och lemnat det	 efter sig i sin dotters ego, för att noga bevaras och slutligen utgöra det	 slags kännetecken för slägten Jamiesy, han dermed åsyftade, på det	 att ingen orätt person måtte komma och anmäla sig till edra skatter.	 ”Det synes så,” svarade Isabella.	 Nåväl! hvar är då denna smaragd?	 ”Vi hafva aldrig sett en sådan.”	 Huru?	 ”När Olivario lemnade herr Zuilo, efter den underrättelse han	 bekommit, skref han genast till Guyana och meddelade uppgiften åt	 min mor. Hon, jemte min fader och öfriga amerikanska slägtingar,	 som den tiden ännu lefde, förvånades högligen häröfver. Sjelfve	 egde de ibland alla sina skatter ingen smaragd af så ovanlig storlek.	 De efterforskade bland äldre öfverlemningar, och frågade gamla	 
	 personer; men ingen hade hört, att en dylik ädelsten funnits hos	 Jamiesys. Ingen hade heller försport, att en så stor smaragd någonsin	 varit till i hela verlden. Har du sett en sådan?” – slöt Isabella bekym­	 mersamt frågande. Hennes blick sköt härvid pröfvande och mycket	 klokt fram på honom, vid hennes sida. Den kom ur ögon, blott till	 hälften öppnade, men till hälften skymda genom de finaste ögonhår,	 beskuggande uttrycket på ett oförklarligt sätt.	 Om jag har sett en sådan smaragd? Vid Gud nej! utbrast Manner­	 skog. Jag skulle kunna tillägga, att det snarast tycks, som om din	 stamfader genom detta förvånande vilkor haft för afsigt, att de stora	 kapitalerna aldrig skulle kunna komma i edra händer. Men detta	 finner jag icke heller troligt, då hans mening väl ej kunde vara, att de	 skulle ligga för evigt orörda och oanvända i bankerne; samt han ock­	 så icke förordnat dem åt några andre.	 ”Ja visst;” sade hon, med en liflig nick. ”Lambert åsyftade säkert,	 att vi en gång skulle få hvad vi skulle erhålla. Dertill hafva vi de	 största anledningar: nästan afgörande bevis.”	 Hvad menade han då med det otroliga vilkoret?	 ”Just denna fråga har utgjort den gåta, mina anhörige haft att	 lösa. Icke af begär till dessa skatter, åtminstone ej egentligen, eller	 för oss, ville vi ega dem. Vi hafva något för vår lefnad ändock: ej	 såsom furstliga personer, men som enskilde likväl. Vi hafva vårt nöje	 vändt åt annat; vi kunna nog inskränka vårt jordiska. För oss – blott	 – vore den väl då nog, denna halfva million, eller hvartill det lilla	 kan stiga, som vi ega öfver af strödda småsaker, i penningar och	 juveler, från Amerika. För oss – ännu en gång – behöfde vi icke lösa	 gåtan. Men min mor och de mina hade stora tankar, fästade på	 Sverige, detta deras stamfaders land; och de hyste afsigter, hvilkas	 utförande fordrade besittningstagandet af dessa summor! Har icke	 Dona Jamiesy redan talat med dig om något?”	 Jag har hört vinkar; men hvilka ej ännu blifvit lagda i tydlig dager.	 ”Hon skall yttra mera derom. För dessa stora saker önskade hon	 med högsta ifver, att erhålla hvad henne tillkom. Utom de ingifvel­	 ser, hon fått genom sin egen far, som var svensk, och som oftast	 
	 talade med sin dotter om sitt goda fosterland, fann hon äfven de	 största uppmaningar härtill i några papper från Lamberts egen hand,	 deruti vår stamfader, på äldre dagar återkommen till älskade barna­	 minnen, uttryckte sina önskningar för Sverige. Dessa små uppsattser	 voro korta i uttrycken, kraftiga, tvärhuggna. Den bistre sjömannen	 och krigaren afspeglade sitt lynne i dem; och likväl såg man der,	 under en så skarp yta, det känslofulla sinnet hos ett barn från landet	 i den hemlighetsfulla norden.”	 Jag förvånas! utbrast Mannerskog. Kanske ville Jonas Lambert	 hafva dessa millioner hopade i sin slägt, för att en gång, när det daga­	 des, uträtta något – hvad skall jag kalla det? – något jettestort för	 Sverige?	 ”Just så” – svarade Isabella. ”Men det är du, min vän, som skall	 utföra dessa höga tankar. Förstår du?”	 Jag?	 ”Och ändå skola hvarken du eller vi uträtta något, om ej den	 smaragd hittas, förutan hvilken vi inga millioner erhålla.”	 Men hvarföre fäste Jonas Lambert detta olyckliga beting vid arfvet?	 ”Min förfader var en man, sådan han var,” svarade hon. ”Förstår	 jag honom? Jag vet icke säkert. Du borde lättare begripa honom, du,	 som sjelf är ifrån samma land. Jag har en gång, på denna resa, som	 jag aldrig glömmer, satt foten på min förfaders mark; och jag såg då	 ingenting just så märkvärdigt. Men det mest gåtlika är utan tvifvel	 det, som icke synes så, och ändock är. Jonas Lambert var icke blott	 ifrån Sverige, utan ifrån sjelfva den värsta delen deraf: ifrån norden i	 Norden. Så har han i sina efterlemnade bref betecknat sin hembygd:	 Vesterbotten, Umeålandet – säger jag rätt? – Detta land har ingen­	 ting alls öfver sig på hela jorden, mer än blott Lappland – säger jag	 rätt? – hvilket skall ligga ännu högre upp och vara ännu värre: vara	 det allravärsta: utgöra sjelfva trollhemmet. Och jag tror det nog. Jag	 har läst flere af min stamfaders papper, små, gammalmodigt skrifna,	 till stilen sämre än något matros-bref i vår tid – det hafva trovärdige	 kännare försäkrat, som sett dem och förstå ämnet. På plantagerna,	 då han några aftnar satt i ro på sitt älskade Swaanenschulz, gjorde	 
	 han väl dessa uppsatser, hvilka bära vittne om hans kärlek till Ves­	 terbottnien och till hela Svezien –”	 Så heter det icke! afbröt den unga svensken eldigt, och lindade	 till hälften sin arm om berättarinnan, vid sin sida.	 ”Nej, jag förstår!” svarade hon sorgset. ”Sweeden, så heter det!	 Nej, nej, Sverge – Sverige – så skall det vara – är det icke nu rätt?”	 Nu är det rätt! utbrast han, nära att trycka henne till sitt hjerta.	 ”Häraf kommer”, fortfor hon, ”att alla Jamiesys, men i synnerhet	 vi, som läst med innersta rörelse på vår stamfaders skrifvelser, hyst	 så mycket tycke för det Sverige. Hafva vi gjort illa, vi, som äro födde	 i Nya Sverige, att med så lågande tankar omfatta Gamla Sverige? säg	 oss det, du, som är derifrån?”	 I sjelfva det Gamla Sverige upplefver nu ett Nya Sverige! svarade	 han.	 ”Är det möjligt!” utbrast hon och vände sig hastigt åt sidan, run­	 kande smått på hufvudet.	 Han hörde henne med glädje och beundran. Men hon fortfor om	 sin stamfader och tänkte ej på annat.	 ”Jonas Lambert,” sade hon, ”måste väl icke hafva börjat lära sig	 skrifva förr än han kom om bord på fartyg, och mest fått sin stil till	 sjös. Ty den bär vittne om sjögång. Han har tydligen, af vågornas	 rörelse och af behofvet att fasthålla sitt papper vid bordet och sin	 penna vid det, under det han skref, förmåtts att aldrig upplyfta han­	 den ifrån det han skref. Så förklarar jag hans egenhet, att låta rader­	 na fortfara oafbrutet, så, att när han slutat en rad ifrån venster till	 höger och papperet ej räckte längre, han då icke lyfte upp handen	 för att ånyo börja från venster och gå till höger igen, utan skref andra	 raden ifrån höger till venster: alltså utgick ifrån der han slutade den	 förra raden. Således skref han den andra baklänges emot den förra,	 med ord och allt. Begriper du det?”	 Jag begynner förstå! utropade han.	 ”Hvarannan rad går alltid baklänges i min stamfaders skrifvelser.	 Men kan man icke lika väl säga, att de, som gå rätt, gå baklänges	 emot dem, som gå baklänges?”	 
	 Jo, det kan man.	 ”Och det har alltid förekommit mig, ända ifrån min barndom, då	 jag först började läsa och älska min stamfaders papper – det har	 alltid – men du blir ond på mig?”	 Nej – nej – fortsätt – – 
	 ”Det har förekommit mig, att allting i verlden kan kallas bakläng­	 es emot det rätta: och att, när härtill lägges, att allt det rätta är bak­	 länges emot det andra, så är ju allt – allt i verlden – baklänges! Men	 hvad skadar det? Ty det vill ju då säga, att allt – allt – allt – är rätt?	 Det är nemligen baklänges emot det rätta, hvilket vi nyss funno allt­	 sammans vara baklänges: och således är också det i sitt slag rätt. Och	 just detsamma kan man säga om allt det andra. Har jag orätt?”	 En liten blekhet var på väg att hastigt öfverfara Mannerskogs an­	 sigte. Han påminte sig åter fru Kullman. Men han höll sig tillbaka,	 teg och lyssnade blott på henne med spändaste uppmärksamhet.	 Hon fortfor. ”Innehållet i min stamfaders papper var af många	 slag. En mängd bestod i berättelser om sjöäfventyr. Dessa voro ej	 sällan rysliga, men alltid intagande att läsa; och jag preglade dem i	 minnet, under det jag skref af dem till öfvande af min egen skrif­	 konst. Jag gjorde då alltid mina rader på samma sätt, som Jonas	 Lambert sjelf: jag blef så snäll häruti, att jag ännu tecknar stil lika	 lätt baklänges som rätt, och jag håller nästan det förra för angenä­	 mast och lättast, emedan det påminner mig om honom, när han var	 på den skummande Oceanen. Om icke hafsvågorna sjelfva lärt ho­	 nom denna konst genom tvånget att behöfva hålla sitt papper fast –	 hvilket jag tror – så hade han då åtminstone lärt den i Umialandet	 och haft den med sig från Lappaunien – hvad heter det nu –”	 Från Lappland kanske! store Gud? Nej – Isabella – låtom oss icke	 tro det! utbrast Mannerskog bedjande och till hälften förskräckt.	 Men lemna talet om hans stil, som jag bekänner, att jag icke tycker	 rätt om, emedan –	 ”Emedan du icke är van att se på sådant!” hviskade hon med en	 blick, full af ett barnsligt skimrande behag. ”Jag förstår nog. Men var	 icke rädd. Om du rätt tänkte efter, så skulle du finna, att på detta sätt	 
	 blifva alla raderna på det fullkomligaste hopbundne, då hvarann	 börjar der hvarann slutar, och det hela går således oafbrutet i ett.	 Och ville du tänka ännu mera efter, så skulle du finna, att just så är	 allting i hela verlden sammanbundet och blir ett, derigenom, att	 hvartannat, som man gör, är rätt, och hvartannat orätt – eller hur?	 Skulle allt, som man gör, gå åt samma håll, åt ett och samma håll –	 så, som eder stil, när ni vill skrifva riktigt – då blef allt i verlden	 ständigt afbrutet och afhugget – nemligen vid ändan af hvarje rad;	 det vill säga: vid slutet af hvarje gerning. Men – du förstår mig visst	 icke, och jag vill återkomma till min stamfader.”	 Den unge svensken hade under hennes sista framställning, som	 förekom honom upprifva all moral, ehuru han för ögonblicket ej	 viste huru han bäst skulle vederlägga henne, med en skymt af be­	 störtning dragit sig undan från sin medtalarinna.	 ”Se der! Drar icke du dig baklänges nu? Var icke det orätt? hvad?	 men så måste man göra hvarannan gång –” tillade hon och skrattade	 med den oskuldfullaste uppsyn. ”Nu kan du väl nalkas och sätta dig	 bredvid mig igen?”	 Mannerskog måste sjelf le åt de dystra tankar, som uppstått hos	 honom. Han insåg, att om också hennes egna skildring af rätt och	 orätt skulle hafva varit ganska farlig, såsom möjligen förblandande	 begge, derest den blifvit gjord af en lärd, hvilken lade logisk vigt i	 sina ord, så hade åtminstone hans sällskap här visst inga sådana	 meningar med uttrycken.	 ”Jag förstår nog!” yttrade Isabella ånyo med en nick, då hon tyck­	 te, att han satt och tänkte för länge. ”Jag begriper väl, att du skall	 hafva ganska mycket emot hvad jag säger, och jag ber dig icke skrif­	 va så, som jag stundom brukar. Jag vet nog, att hvar och en, som icke	 är van, har svårt att läsa det bakfram skrifna. Men huru gör man då?	 Man sätter blott en spegel framföre, så ser man det genast rätt. Och	 allting i hela verlden blir ju lika rätt för våra ögon, allenast vi sätta	 speglar framför det. Har jag osant?”	 Hm.	 ”Hvad som är på höger hos dig, är på venster hos mig, när vi sitta	 
	 midt emot hvarann; är det ej så? Och din venstra hand är alltid ut­	 med min högra. Bra! Min högra hand tror jag knappt nånsin du kan	 få tag uti – hahaha – få se? Men låt oss lemna dessa lappristankar,	 som betyda intet. Likaså vill jag omfara alla Jonas Lamberts små	 berättelser om sina stora sjöhändelser. Jag vill återkomma till fasta	 landet, min vän. Men hör! hör! hvad är ditt förnamn? Det är frem­	 mande och sorgligt, att säga ”min vän”; och jag tycker icke om det.	 Min vän? min vän? .. hvad är det?”	 Gustaf Carl heter jag.	 ”Det måste vara svenska. Carl har jag likväl någongång hört, men	 Gustaf aldrig. Får jag kalla dig så, efter du säger Isabella?”	 Den unga svensken, intagen af dessa, till uttrycket vida mer än till	 uttrycken förtjusande ord, nalkades åter henne lika mycket som han	 förut aflägsnat sig. – Jag skall blifva lycklig, Isabella, om du säger så!	 svarade han.	 ”Nu vill jag tala om Jonas Lambert igen,” sade hon sakta, och	 drog sig litet tillbaka. ”På en af sina skrifvelser, som vi på Swaanen­	 schulz läst tillsammans tusen gånger – min far, min mor, min faster,	 fru Elisabeth, och jag – på en af sina lappar – – men hvad ser du på?	 Du skall icke se på mig, Gustaf Carl! utan du skall höra på hvad jag	 säger.”	 Jag skall så. Fortfar!	 ”På en af sina smärsta banknoter hade Jonas Lambert skrifvit om	 en Smaragd. Hvarföre? det kunde vi ej se; ty skrifvelsen hade slut	 men ingen början. Och i början bruka alltid orsakerna stå – har jag	 osant, Gustaf Carl? Derföre fans här ingen orsak. Likväl beskref han	 på lappen hvad han för sin del tänkte om smaragden. Och jag tror	 fullt och fast, och det hafva också alla mina slägtingar trott, att Jonas	 Lambert härmed icke menade, att göra någon mineralogi öfver den­	 na ädla sten, eller yttra hurudan den är i sig sjelf; utan allenast upp­	 sätta sitt tycke om något, som han liknade dervid, och härmed ville	 utmärka. Det ligger mycken vigt på denna förklaring; ty du skall få	 höra hvad som hände.”	 Huru beskref då Jonas Lambert sin smaragd?	 
	 Så här ungefär lyda hans ord. ”Jag älskar smaragden, som har	 hafvets färg, när vågorna bryta sig i oceanen. Jag älskar smaragden	 mera än guld, mera än silfver och platina. Jag älskar den klara, grönt	 skimrande stenen mera än diamanten, rubinen och safiren. I mina	 ögon är en god och stark menniska lik verldshafvet, hvilket förmår	 att drifva allt; och en menniska, som vet att gifva allt åt det rätta och	 åt det som rätt skall vara, liknar jag vid en smaragd. Ty det är den	 bästa menniska och den bästa ädelsten; och begge äro som oceanen,	 hvilken också är grön i vågornas brott och gifver allt åt landet. Der	 segla alla skepp in i sin hamn, så stanna vi alle i Jesu namn!”	 ”Kan du begripa detta, Gustaf Carl?” fortfor Isabella. ”Du skall	 förstå, att vår stamfader var en mycket gudfruktig man; och på flera	 af hans i böcker inlagda minnessedlar sågo vi tänkspråk, dem han	 anfört ifrån sitt barndomsland, Vesterbottnien. Deruti bevittnar han	 sjelf huru religiösa alla der äro; och att uti ingen del af sjelfva det	 Gamla Sverige läste man på hans tid så mycket postillan. Kanske gör	 man så än. Jag såg ännu några sådana åldriga böcker på Swaanen­	 schulz, som funnos qvar efter Jonas Lambert. Men de voro högst få;	 ty af det lilla tryckta, som han bekommit med sig från sina föräldrar	 i Umeå, hade han slitit ut det mesta på sjön. Han brukade emellanåt	 läsa högt kateches- och kapitelstycken ur Gamla Testamentet för	 sina bussar på sjön, och deraf blefvo de ännu djerfvare och för­	 skräckligare. De ville alla likna Herran Zebaoth, Simson, David och	 Judas Maccabäus. Men härigenom blefvo de icke allenast oöfvervin­	 lige slagskämpar och store kapare, utan tillika de rättrådigaste. De	 togo aldrig annat än fiendegods, de mördade och dränkte aldrig and­	 ra än sina ovänner, och uppbrände inga andras skepp. Efter vunnen	 seger knäföllo de alltid på hvarje tagen pris, sedan de nedsopat i	 hafvet alla de blodiga, styckade kropparne: och efter tacksägelsen,	 sjöngo de någon af konung Davids segerpsalmer. Jag såg på flera	 ställen Jonas Lamberts anteckningar, hvilka psalmer han låtit sjunga	 vid olika tillfällen, och hvilka han ansett kraftigast och bäst att bruka	 emot olika nationer. Så vann han beständigt. Hans tro var lika stark,	 som hans arm; och hans arm, som hans bröst. Men denna fasta tro	 
	 hade han visst fört med sig från den Vesterbottniska Norden: kanske	 finnes den i hela Sverige? Och när Jonas Lambert slutligen tog land	 för allvar och byggde sina plantager, var han lika religiös. Deraf kan	 du begripa hans tycke för allegoriska förklaringssätt, och att han ut­	 tryckt sig så, som han gjort, om smaragden.”	 Men hvad nytta drogo dina slägtingar af denna hans förklaring?	 ”Du skall få höra det,” svarade hon.	 
	 
	 
	 
	 
			 
	 
	 
	 
	 
	 FJERDE KAPITLET.	 
	 Beslutet.	 
	 
	 
	 Jag måtte väl ej hafva kommit till Ham­	 burg för att tjena Er uti ingenting?	 
	 
	 ”När mina slägtingar på Swaanenschulz fingo den underrättelse jag	 omnämt, ifrån Olivario Everling-Goffin, letade de länge efter den	 stora smaragd, som de förmodade någonstädes skola finnas förbor­	 gad ibland den gamle Jonas Lamberts qvarlåtenskaper. Men då de	 efter flera års omsorgsfulla forskningar förgäfves undersökt allt, lem­	 nade de saken åt sig sjelf och afbidade tiden. Emellertid dog min	 fader; och min mor satt ensam med mig på Swaanenschulz, ända till	 dess min faster, fru Elisabeth, återvände till oss ifrån Europa och	 delade vårt sällskap i det sköna hemmet. Då började hon och min	 mor ånyo tänka på det vilkor, Gasbaria Zuilo efter Lamberts förord­	 nande uppgifvit för kapitalernes lyftande i Europa; och emedan den	 utsatta tiden började nalkas nära nog, ansträngde de alltmer sina	 försök att upptäcka det obeskrifliga, som de aldrig kunde finna.	 En dag föllo ånyo våra ögon – jag var uppvuxen nu, och deltog i	 många af mina slägtingars tankar – en dag föllo våra blickar åter på	 de Lambertska små gulnade papperen, och vi läste åter dessa ord: ”i	 mina ögon är en god och stark menniska lik verldshafvet, hvilket	 förmår att drifva allt; och en god menniska, som vet att gifva allt åt	 det rätta, och åt det, som rätt skall vara, liknar jag vid en Smaragd,”	 och så vidare, såsom jag nyss berättat ifrån min stamfader –”	 
	 Jag mins!	 ”Verkligen – sade fru Elisabeth åt min mor på Swaanenschulz,	 sedan de läst detta – det synes mig klart, att Jonas Lambert icke	 menat den ädla stenen, utan blott en menniska, med den smaragd,	 som skall framställas och uppvisas vid kapitalernas undfående. –	 Hvad förstår Madame Elisabeth härmed? frågade min mor, Dona	 Clara Jamiesy. – Jag tänker, svarade hon, att på detta sätt blir förord­	 nandet begripligt. En smaragd emellan två och tre alnars längd, gif­	 ves icke i verlden; men väl en menniska. Han kan ju vara öfver tre	 alnar och mera?”	 Rättnu –	 ”Men begrip! fortfor fru Elisabeth, att han måste vara en menni­	 ska af den egenskap och det lynne, som Jonas Lambert liknat vid	 smaragden i kraft och i ädelmodet att gifva allt åt det rätta och åt det,	 som rätt skall vara. – Min mors utseende började flamma vid dessa	 ord, såsom om ett nytt ljus uppgått för henne, och äfven jag tyckte att	 jag insåg det. Hvad tänker du?”	 Låt mig höra mera – mera –	 ”Min mor sammanband denna nyvaknade tanke med de känslor,	 hon ständigt så varmt hyst för Sverige. När min goda faster gaf henne	 denna möjlighet till smaragdgåtans lösning, som jag nämnt, omfatta­	 de hon den genast, och skref derom till Olivario Goffin i Hamburg.	 ”Vi måste för sakens vinnande uppsöka, ej denna sten, men denna	 menniska,” skref hon. ”Gör allt för att finna en man af smaragdens	 egenskaper, sådana, som Jonas Lambert omtalat i sin vesterbott­	 niskt-religiösa och tillika så älskvärdt enkla förklaring. Sök – slöt	 hon – sök derföre denna man i Sverige!”	 ”Hvad tror du väl, Gustaf Carl! hvad tror du”, – fortfor Isabella –	 ”att min farbroder Olivario Goffin gjort emellertid under många för­	 flutna år? Jag förmodar, att fru Elisabeth beskrifvit för dig hans dju­	 pa lärdom, hans mångfaldiga resor och undersökningar öfver de dyr­	 baraste ämnen? Högre studier öfver jordens varelser eger ingen; och	 för himmelens naturer, för Guds andes lif, böjer han sig i oskrymtad	 andakt. Han hade besökt många länder, och af kärlek till norden, af	 
	 vissa kunskaper om edert land, genomsökt Sverige, mera än någon	 annan verldstrakt. Gjorde han orätt häruti?”	 Nej!	 ”Så hör nu. Olivario Goffin hade forskat efter den stora smarag­	 den, allt sedan han talat med Herr Gasbaria Zuilo. Men äfven i	 Sverige hade han ej kunnat upptäcka denna ädelsten. Han återvän­	 de till Tyskland, fortfor att vistas i Hamburg som förut, och mottog	 här min mors sista bref. När han förnam hennes tanke om smarag­	 den, log han, lade brefvet afsides, och gjorde ingenting till eftersök­	 ande af den man, hvarom min mor skrifvit. Trött och åldrig ville han	 nu icke heller begifva sig ånyo till Norden. En liten tid derefter var	 det, som vi flyttade öfver ifrån Guyana, och började vistas i Ham­	 burg. Min mor träffade min faders broder, Olivario: deras återseende	 var angenämt och ljuft, såsom fria och ädla andars möte. Snart upp­	 lifvade hon, i sällskap med fru Elisabeth, sina tankar om honom,	 som i Norden borde uppsökas; och nu med dubbelt ändamål: ej	 blott, att vara utförare af de stora nordiska planerna, sedan de	 Lambertska kapitalerna en gång blefve undfångna, utan derjemte	 att, metaforiskt, utgöra sjelfva denna smaragd, genom hvars fram­	 ställande för herr bankieren kapitalerna först skulle kunna be­	 kommas. Olivario Goffin, som med egna ögon nu fick läsa Jonas	 Lamberts skrifvelse, började alltmer öfvergå till min mors tanke. Så	 beslöts en ny resa till Sverige, för att, om möjligt, upptäcka den per­	 son, som behöfdes, och tillika medtaga nog af handlingar, för att till	 en början inviga honom i sakens hemligheter, samt några obetydliga	 medel till ärendets allraförsta begynnelse. Dona Clara Jamiesy, min	 höga mor, gripen af det ofördelaktiga och ovana klimatet i dessa	 zoner, kände sig icke frisk nog för den nordiska resan: Olivario Gof­	 fin var äfven försvagad af ålder och mödor. De stannade således beg­	 ge qvar i Hamburg, under det att min farbroders enka, Madame Eli­	 sabeth, reste öfver och tog i sitt sällskap mig, som längtade att se det	 svenska landet. En annan af mina farbröder, Josua Goffin, Herr	 Zuckendoffers fordne principal, ställde sig i spetsen för resan. Huru	 den aflupit, känner du: huru vi blifvit bekanta med dig, vet du.”	 
	 Och jag skulle vara – store Gud! – hviskade den unge svensken,	 och såg på henne med hänförelse.	 ”Jag kommer nu till det svåra, jag har att omtala,” vidtog Isabella,	 under det hon, med samma enthusiasm blickade på honom tillbaka.	 Något svårt? Förträffligt!	 ”Min faster, fru Elisabeth Everling-Goffin, har aflagt besök hos	 Herr Gasbaria Zuilo. Hon gjorde det på min mors vägnar, som under	 en lång tid oafbrutet nödgats hålla sig vid sina rum. Herr Zuilo emot­	 tog min faster mycket väl. Han förklarade sig beredd, att oförtöfvadt	 meddela ordres till kapitalernes lyftande, eller att ifall slägten Jamie­	 sys lefvande representant icke ville upptaga sjelfva summorna, utan	 hellre önskade dem qvarstående och rentebärande der de befunno	 sig, då i denna representants händer öfverlemna de särskilda ban­	 kierernes förbindelser, med rättighet att begagna dem när och huru	 det behagades. Men han förmodade, sade han, att fru Everling-Gof­	 fin kände det förutgående vilkoret? – Min faster svarade sig hafva	 hört detta omtalas. Men då hon önskade göra Herr Zuilo uppmärk­	 sam på omöjligheten att för honom framställa en så stor smaragd,	 som den erfordrade, bad hon tillika få fråga honom, ”om han ansåg	 det hafva varit Jonas Lamberts mening, att dessa insatta kapitaler	 aldrig skulle kunna utbekommas?” – Derpå yttrade sig Herr Zuilo	 nekande: han vore öfvertygad, sade han, att stamfadren önskat dem	 disponibla af dem han utsatt, nemligen Johanna Jamiesys vid denna	 tiden lefvande descendenter: samt disponerade för sina rätta ända­	 mål. – Om så är, svarade nu min faster, så måste någon underför­	 stådd mening finnas vid uttrycket om den förundransvärda smarag­	 den och orden böra tagas metaforiskt. – Herr Zuilo förklarade sig	 hålla detta ganska troligt. – Fru Elisabeth framtog derpå den gamla	 Lambertinska skrifvelsen, hvarom vi nyss talat, och deruti vår mo­	 derlige stamfader gör sin förklaring. Tror då icke Herr Zuilo, slöt	 hon, att till vilkorets uppfyllande endast erfordras, att slägten Jamie­	 sy framställer för min herre en person, men icke en smaragd? – Gas­	 baria Zuilo besåg den åldriga skrifvelsen på alla kanter och upptäck­	 te slutligen tvenne märken i ena hörnet deraf. Jag delar fru Goffins	 
	 tanke”, svarade han och steg upp. ”Det är utan tvifvel så”, fortfor	 han. ”Jag har åtskilliga gånger, då jag begrundat denna vigtiga sak,	 lutat åt samma föreställning. Jag skall öppenhjertigt visa mina skäl	 härför. Han gick nu in i ett af sina inre rum, öppnade ett skåp, och	 framtog de handlingar, som rörde den Lambertska arfssaken. Här­	 ibland framdrog han ett papper, hvilket utgjorde sjelfva förordnan­	 det för kapitalernas vårdare, hvarutur han uppläste följande ställe:	 ”när vid lyftningens tidepunkt den person af Jamiesy anländer, som	 jag till följe af dess egenskaper kallar Smaragden –”	 Hvad! utbrast Mannerskog. Stod det så? då är ju saken utom all	 fråga att det menas en menniska?	 ”Fru Everling-Goffin blef likaså glad, när hon fick höra begynnel­	 sen häraf. Herr Zuilo uppläste således: ”när vid lyftningens tide­	 punkt den person af Jamiesys anländer, som jag till följe af dess	 egenskaper kallar Smaragden, skall densamma föreläggas följande:	 1:o om personen vill afsvärja lyckan ibland menniskor, derest så för	 ändamålet behöfves; 2:o om personen vill afsvärja freden bland	 menniskor; 3:o om personen vill afsvärja sitt lif. Bejakas allt detta, så	 föres personen vid den timme på dygnet, som för sådant lämpar sig,	 till det rum, testamentets exsekutorer härför böra hafva beredt, och	 hvarom jag talat i min hemliga instruktion till dem, samt der låta den	 anmälda personen undergå exsekutionen, på sätt, som jag äfven i	 den hemliga instruktionen utstakat. Ryggar den anmälda personen	 för något af dessa spörjelser, så utgör det bevis på, att personen icke	 varit den smaragd, hvarom jag talat, och personen skickas ofördröj­	 ligen tillbaka. – Sedan herr Gasbaria Zuilo uppläst detta för min	 faster, inlade han sitt dokument, nalkades henne derefter ånyo, och	 sade: ”jag har nu meddelat om denna sak allt hvad jag kunnat, och	 som varit mig tillåtet.” – Fru Goffin satt förstenad. Likväl hemtade	 hon sig, steg upp, tog afsked af generalbankieren och reste hem.	 Detta skedde i går. Ty innan du anlände till Hamburg, egde vi ingen	 smaragd. Vi hade således derförut intet skäl att vända oss till Herr	 Zuilo. Men sedan vi gjort din bekantskap, måste det utgöra min goda	 fasters förnämsta angelägenhet, att öppna underhandlingen med	 
	 den store bankieren. På återfärden lät min faster vagnen stanna	 utanför min mors hôtel. Hon begaf sig genast till henne och medde­	 lade henne den förfärliga underrättelsen om de tre punkterna. Jag	 var närvarande vid min mors och min goda fasters öfverläggning. De	 befinna sig i den största förlägenhet, och måste de icke det? Till dig	 hafva de icke mod, att säga – – oaktadt de funnit din karakter svara	 emot ädelstenen –”	 Mod? utbrast den unge svensken. Hvarföre skulle ej fru Elisa­	 beth, hvarföre ej Dona Jamiesy sjelf kunna säga mig detta?	 ”Huru? Föreslå en man – en man, som nyss anländt till oss med	 det öppnaste hjerta – en man, som gjort oss den största tjenst – en	 man, åt hvilken min mor önskade gifva det herrligaste uppdrag –	 föreslå honom, att afsvärja sig lyckan, freden och, om det behöfs,	 lifvet?”	 Ja! –	 ”Och slutligen låta honom undergå exsekutionen?”	 Jag förstår. Men –	 ”Om denna exsekution verkligen består i lifvets beröfvande, uti	 något hemligt, för allas ögon förborgadt rum, så – oberäknadt allt det	 brottsliga af oss att utsätta honom för sådant – huru skulle det sedan	 aflöpa med alla nordiska syften, hvilka genom honom borde verk­	 ställas? Under öfverläggningen hafva min mor och min faster kom­	 mit till den slutsatsen, att alltsammans endast torde vara en påfun­	 nen undanflykt af herr Gasbaria, hvilken visat oss det angenämaste	 anlete, den förtroligaste öppenhet; men icke dessmindre kan vilja	 behålla de insatta kapitalerna. På allvar kan väl ingen i vår tid om­	 bringas genom en exsekution, anställd af enskilde – ty, jag skall säga,	 alla hafva icke lof att mörda folk – men – och –”	 Vid det förundransvärda i allt detta vill jag blott göra en anmärk­	 ning, afbröt Mannerskog. Jag påminner mig verkligen anekdoter om	 arftagare – stora arftagare nemligen, ty med andra lönar det icke	 mödan – hvilka i sednare tider försvunnit, utan att man kunnat upp­	 täcka hvart de tagit vägen, när de afrest till vissa orter för att lyfta sitt	 arf. Jag har till och med hört sådant ryktesvis omtalas hafva skett i	 
	 sjelfva Holland, och äfven i Amerika. Det är icke sagdt, att man om­	 bringar personen; men man kan bemäktiga sig honom, föra honom i	 hemlighet ombord på ett skepp, afsegla och landsätta honom – Gud	 vet hvar – kanske i något himmelskt väderstreck, men på en obe­	 bodd ö, hvilket är ett helvete. Deruti ligger ingen orimlighet; ty hvar­	 till kunna icke menniskor förmås af begäret till en förrädisk vinst?	 Isabella drog sig rysande tillbaka, och blickade häpen på sin vän	 i soffan.	 Jag kan aldrig tro – fortfor han, och sprang upp – jag kan omöjli­	 gen föreställa mig, att Lambert med sin omtalade föreskrift menat	 något så förskräckligt. Det skulle innebära ett förstörande af sin egen	 slägt, som är otänkbart. Allt beror på att känna herr Gasbaria Zuilos	 karakter; ty det förekommer mig ej otroligt, att det der kan vara ett	 slugt infall af honom sjelf, för att aflägsna Madame Everling-Goffin,	 och hvarje annan, kanske, på samma sätt. Isabella! jag – jag går till	 honom!	 ”Du?” utbrast hon med strålande ögon. ”Men – jag säger dig – du	 får icke anmäla dig som en smaragd, ehuru du är det – ty det kunde	 hända, att du försvann – försvann derborta – evige Gud! Hvad –	 hvad skulle vi sedan –”	 Frukta intet. Jag vet nog. Jag skall anmäla mig från Dona Jamiesy,	 och jag skall utgrunda Herr Gasbaria. Det var förträffligt, att du gaf	 mig kunskap om allt detta. Jag förstår nog, att hvarken din mor eller	 din ädla faster skulle haft hjerta, att utan förbehåll och tusen omvä­	 gar säga mig det, som emellertid var så oumgängligt för mig att få	 veta. Jag måtte väl icke hafva kommit till Hamburg för att tjena er uti	 ingenting? Jag skall i grund utforska herr bankieren, herr Gass –	 Cass – hur hette han nu? Lita på mig. Tack, af hjertat, för ditt förtro­	 ende till mig, Isabella. Lyckan? freden? lifvet? Låt gå! Jag ämnar en	 gång se huru sådant ser ut –	 I sin varma hänförelse glömde han sig till den grad, att han utan	 allt betänkande fattade den femtonåriga sköna flickans hand, tryckte	 den till sina läppar och höljde den med lågande kyssar. Den unga	 stackars svensken visste ej, att bruket utrikes är helt annorlunda än i	 
	 Sverige; och att handens kyssande på ett ogift fruntimmer utmärker	 den högsta förtrolighet.	 ”Icke så!” utbrast hon med ett mildt leende. ”Kyss mig i stället på	 munnen, såsom bekanta göra i Guyana!” Hon drog sin hand sakta	 tillbaka för att icke handla mot konvenansen.	 Han lydde.	 ”Se så! se så!” utropade hon efter några ögonblick. ”Icke mer. Nu	 ett steg tillbaka!”	 Hon höjde pekfingret mot honom och gick sjelf litet åt sidan.	 Han lydde äfven nu, ehuru svårt; dock härunder lika högt skrat­	 tande, som hon åt hela det lilla oförmodade uppträdet.	 En svensk kan stundom och alldeles emot sin tanke vara uppfin­	 ningsrik; så att när han här drog sig tillbaka, gjorde han det på ett så	 fintligt sätt med hufvudet, att han oförväntadt tog en kyss till.	 ”Orätt!” utbrast hon. ”Det skulle icke gå bra, om jag berättade	 huru det brukas i Demerara.”	 Huru brukas det?	 ”Det brukar betalas nemligen syskon emellan.”	 Hvad vill det säga?	 ”Jo, det vill säga – ach! ach! var så god och var rädd, litet här –	 stig åt sidan, ty jag vill tala!” sade hon med ett barns muntra uppsyn,	 och ändå tillika på sitt sätt litet förnämt.	 Men huru bruka syskon i Demerara?	 ”Jo det nyttjas, att om – om – men du blir ond? – om en syster tar	 af en bror en kyss, som han icke tänkt gifva henne, så skall hon	 ersätta det med två andra. Men om en bror tar af en syster en, som	 hon icke tänkt gifva honom, så måste han betala det med tre. Och	 detta – detta straff skall han lida på det sätt, att han vid hvardera	 nämner namnet på den plantage, der han dansat sist med –”	 Med hvad?	 ”Med största nöje.”	 Men jag har aldrig varit på någon plantage! Hvad skall jag näm­	 na?	 ”Ja, då kan det också intet straff blifva utaf.”	 
	 Ts! jag säger så här – Maranzony! – Det gick bra.	 ”Misstag! misstag! Det är icke en plantage! der fins inga slafvar!	 Det är blott en vacker flod, som heter Maranzony.”	 Jag älskar den så mycket mer. Och nu – – Cayûni!	 ”Aj! ett nytt misstag! Det är också en flod.”	 Och se så för det tredje – – Seramica!	 ”O min Gud! Seramica – det är en hel, stor, stor bergstrakt! Men	 hvem har lärt dig alla dessa trakter?”	 Det är nog, att jag känner dem. Nu – fortfor han – har jag mod! i	 morgon bittida genast begifver jag mig på uppvaktning till herr gene­	 ralbankieren Gasbaria de Zuilo. Gif mig blott ett kort, Isabella! ett	 certifikat, ett någonting, hvarmed jag kan intyga, när jag anländer till	 honom, att jag kommer ifrån Jamiesys.	 Hon satte sig ned att skrifva ett sådant med skön stil. Men vi kun­	 na icke säga huru hennes rader gingo.	 
	 
	 
	 
	 
			 
	 
	 
	 
	 
	 FEMTE KAPITLET.	 
	 Dagen derpå.	 
	 
	 
	 Ja! Men förgäfves! allt har aflupit för­	 gäfves! Och detta finner jag i hög grad –	 
	 
	 Dagen derpå, fram på förmiddagen, befann sig herr Mannerskog	 ånyo hos fru Everling-Goffin, och Isabella Jamiesy var närvarande.	 Hans ansigte tillkännagaf en ganska mörk uppsyn. Han redogjorde	 för sitt besök hos herr Gasbaria Zuilo på morgonen. Sedan han först	 på ett skickligt sätt låtit fru Elisabeth inse, att han kände innehållet	 af herr Zuilos samtal med henne, dagarne förut, fogade han dertill	 artigt den anmärkningen för det kommande, att hon aldrig borde	 förtiga någon omständighet i denna sak för honom, hvilken hon och	 hennes svägerska, den nådiga beherrskarinnan, en gång hållit värdig	 att vara deras förtrogne.	 ”Oförvägne, unge man! och du vågade dig således verkligen till	 honom!” utbrast fru Goffin. ”Du uppvisade intyget att vara från oss,	 och du anmälde dig såsom –”	 Ja! Men förgäfves! allt har aflupit förgäfves! och detta finner jag i	 hög grad – – utropade Mannerskog, med en röst, uttryckande en så	 stor och så djup vrede, som det nånsin kunde anstå i ädla fruntimmers	 sällskap. Han tillstadde mig icke en gång så mycket som att få del af	 de tre förelagda tillsägelserna: han lät mig icke så mycket som skrida	 till det minsta försök, att afsvärja lycka, frid och lif. Men jag skall ännu	 en gång råka honom! Finnes här inga domstolar i Hamburg?	 
	 ”För Guds skull,” utropade fru Elisabeth; ”låtom oss ej tala om	 sådant, åtminstone icke ännu. Emottog han dig så illa?”	 Illa? Nej, för ingen del. Han emottog mig med den utvaldaste god­	 het. Jag tillstår, att jag fann herr Gasbarias hela figur i hög grad ange­	 näm. Ingen elakhet, och ej heller någon öfverflödig höflighet: ingen	 halhet, ingen stygghet. Det är förb – dt! Förlåt mig! tillade den unge	 svensken genast, med en liten bugning, emedan han fann, att han i	 hettan var på väg att förgå sig.	 ”Hvad har du då emot honom?”	 Emot honom? Jag måste hafva det emot honom, att han icke an­	 tog mig; och att jag aldeles icke ser någon dager i kapitalernas be­	 kommande ur hans händer, så vida icke domstolarne kunna uträtta	 något i den saken. Men också det torde blifva ganska svårt, ty det	 Lambertska vilkoret är oemotsägligt, och det kan redan betraktas	 som ett slags hygglighet af herr Zuilo – såsom en billighet, såsom ett	 förnuft åtminstone – att han nöjer sig med framställandet af en per­	 son, och icke absolut fordrar en ädelsten af den storlek, som vore	 alldeles ogörligt att anskaffa.	 ”Men hvad vill det säga, att han icke antog dig?”	 I korthet: han bad mig sitta ned. Han medgaf och omtalade öp­	 penhjertigt för mig allt hvad han förut medgifvit i samtalet med fru	 Everling-Goffin. Han hade ingenting att invända emot det slags be­	 vis eller fullmakt, jag medförde. Han erkände på det beredvilligaste,	 att jag var sänd ifrån familjen Jamiesy, såsom ett ombud. Men –	 min vän! slöt han, det är omöjligt för Er, kommen ifrån Sverige och	 icke tillhörande slägten, hvarom frågan är: det är omöjligt, för Er,	 upprepade han ännu en gång, att kunna utgöra den person, som	 stamfadren och kapitalernas stiftare afsett med sina uttryck om sma­	 ragden. Låt vara, att orden äro allegoriska i detta fall: så måste jag	 dock strängt hålla mig till förordnandets lydelse i öfrigt. Det heter,	 att jag skall låta utlemna summorna, när den person, af Jamiesys,	 anländer, hvilken jag till följe af dess egenskaper kan kalla en sma­	 ragd; och när personen slutligen uppfyller de tre förelagda punkter­	 na, dem jag hör, att ni äfven har Er bekanta. Jag vill ej bestrida,	 
	 fortfor herr Zuilo, att icke herr Mannerskog från Sverige kan utgöra	 en man af de erforderliga egenskaperna, såsom intyget ifrån Made­	 moiselle Isabelle Jamiesy Everling-Goffin, å hennes höga mors väg­	 nar, utvisar. Jag kan ej heller neka, att herr Mannerskog, då han sjelf	 bifaller det, kan för sin del få afsvärja lycka, frid bland menniskor	 och slutligen lifvet. Men jag måste på den åldrige testators, Jonas	 Lamberts, vägnar – hans, hvars rätt jag här bevakar – bestrida, att	 herr Mannerskog kan till allt detta få antagas, då han icke är af	 Jamiesys slägt. Eller skulle min herre, ehuru från Sverige, verkligen	 vara af detta amerikanska blod? frågade han. – Nej, herr bankier!	 svarade jag, det vet jag mig icke vara. – Nåväl! då är min herre icke	 af Jamiesys.– Men jag är likväl ombud från deras slägts nu lef­	 vande representant: jag måste således obestridligen vara af Jamiesys,	 eller åtminstone ifrån dem. – Visserligen sänd ifrån dem: det nekar	 jag ej; men herrn utgör ej en af dem. – Kan jag icke med fullt skäl	 kallas en person af Jamiesys folk? – Visserligen: men ej af	 Jamiesys slägt. – Hvad? heter det då i förordnandet, att personen	 måste vara af Jamiesys slägt? det kan ju lika så väl vara denna	 familjs folk eller ombud? Det står ju allenast ”af Jamiesys,” såvida	 jag här kan läsa innantill? – Utan tvifvel, afbröt herr Zuilo med köld;	 men jag förstår dessa ord så, att det måste vara ”af Jamiesys	 slägt;” och ingen annan, till hvilken än saken för ompröfvande kun­	 de hänskjutas, skall någonsin förstå det annorlunda; det försäkrar	 jag. Hvilken orimlighet! Då Lambert för upptagandet af den ofant­	 liga rikedomen efter honom, afsett, till kännemärke för exsekutorn,	 att ett slägtens klenodium skulle uppvisas, och detta – på skäl, dem	 vi ömsesidigt gillat – får förvandlas till en menniska af vissa höga	 egenskaper, hvilken sedermera, ingår på de tre afsvärjelserna, så	 skulle jag härtill åtnöjas med hvilken som helst, kommen af hvad	 blod och från hvad land som helst? Nej – unge man! låtom oss skiljas	 som vänner, om ni behagar; men försök icke att förmå mig vika en	 hårsmån ifrån min pligt. Sedan jag förrättat den sista exsekutionen,	 som förordnandet tillägger min myndighet i detta ärende, skall jag	 gerna tiga och ingenting vidare handla till besvär för någon i hela	 
	 denna affär; men nu så länge – – Bankieren slutade, och jag nekar ej,	 att jag spratt till litet vid hans ord. Jag steg upp, för att taga afsked	 och aflägsna mig från den obevekliga mannen. Jag tror icke, att allt	 är helt här, och jag vet knappt hvad som kan vara rådligt att företaga;	 men – råd skola vi nog hitta på! – det säger mig min känsla med	 säkerhet.	 Madame Goffin och Isabella hade hört honom med största upp­	 märksamhet.	 Madame steg opp. ”Vi måste tills vidare öfverlemna detta åt ti­	 den”, sade hon. ”Till domstolarne kunna vi omöjligen vända oss. De	 skulle kunna sluta med, att döma oss till anskaffande af en verklig	 ädelsten. Men hör! hvaröfver sörja vi, och hvad behöfver min höga	 svägerska sörja? Låt också vara, att dessa millioner gå förlorade för	 oss. Må vi antaga, att vi aldrig bekomma dem. I alla händelser äro de	 skatter qvar, om hvilka Mr. Olivario Goffin vet, att de ligga förborga­	 de, obearbetade, oupptagna, hittills okända på så många ställen i det	 svenska landet. Isabella! begif dig du till din höga mor, hvars helsa	 jag hör på förmiddagen försämrats. Uppvakta henne i dag. Jag och	 vår goda bekante ifrån det Nordiska landet skola begifva oss till den	 gamle Goffin. Olivario skall lemna oss den bok, hvari han gjort sina	 anteckningar öfver rikedomarne i den Skandinaviska jorden; han	 skall för Mannerskog uppgifva ställena, der grufvorna kunna anläg­	 gas. Så skola, ehuru genom en omväg, skatter samlas måhända till	 sluts af lika betydenhet, som de andra här; och vi sättas i tillfälle att	 ega lika stora medel.”	 
	 
	 
	 
	 
			 
	 
	 
	 
	 
	 SJETTE KAPITLET.	 
	 Den oerhörda förlusten.	 
	 
	 
	 Oh – hvilket lappri! hvilket outsägligt	 lappri, emot – – 
	 
	 
	 Fru Everling-Goffin lät sin kusk köra Neue Jungfernstieg fram ända	 till hörnet, der Alsterbron går till höger, men en lång gata utåt Espla­	 naden stryker till venster. De veko af till den sednare, och åkte fram	 derpå ända upp till Dammthors-strasse. Här låg ett hus gent emot	 den höga Vallen; och vagnen stadnade vid porten.	 Man steg af och trädde in i en boning, som, oaktadt sitt tarfliga	 utseende, gaf ett fördelaktigt begrepp om egarens kärlek för ordning	 och enkel smak. Ett äldre fruntimmer – efter klädseln att döma, en	 förening af fru och domestik – visade sig, för att med vänliga, men	 röda ögon emottaga gästerna.	 ”Huru befinner sig herr Goffin i dag?” frågade Madame Elisabeth.	 Tämligen väl, såsom Gud vill! var svaret. Han har haft en rolig	 natt och suttit uppe ifrån frukostchokoladet ända tills nu. Han är	 god, fast allvarsam till lynnet, som alltid; och han har alldeles omgif­	 vit sig med stuffer, hvilket varit det bästa tecken till helsa, jag under	 förflutna år nånsin märkt hos honom.	 ”Kan han ej ännu glömma förlusten af sin sköna boning i Buhr­	 stah, som blef ett rof för de ilskna lågorna i Hamburgs brand?”	 Han tröstar sig så godt min fru vet, och såsom en gammal man	 alltid får göra. Men ett så gudalikt laboratorium som det, hvari elden	 
	 först fattade, får han aldrig i verlden mer. Till huru obetydligt kan	 mitt kök användas! Stackars gamle man! han är reducerad till att	 endast sitta med sitt blåsrör i handen: han arbetar med det, men det	 blir ingenting utaf. Ach! att hafva varit en stor chemiker, och nu	 kunna uträtta intet, är visst den största smärta, som kan komma på	 en dödligs lott. Men stig in! stig in, min nådiga Madame Goffin! – bad	 den goda husfrun.	 Mannerskog förde Madame Goffin vid armen och de inträdde i ett	 slags försalong, der de tunna och nätta öfverplaggen aflades. I ett par	 små rum innanföre satt herr Olivario i grön damastnattrock och med	 en liten pappskärm för ögonen af samma färg. Han lyfte på skärmen	 för att skåda de ankommande; och reste sig till hälften för att helsa	 och emottaga ett så kärt besök.	 ”Sitt, min bästa svåger!” bad fru Elisabeth.	 Hon, med den unga svensken vid sidan, nalkades; men aktade sig	 noga att vidröra det med hundradetals stenexemplar rikt belastade	 bordet, som stod framför gubbens stora karmstol. De intogo på hans	 vink sina platser, på sidan om honom, i en kanapé, mera beqväm	 och gammalmodig, än trång och lysande.	 Efter en inledning, hvaruti fru Everling-Goffin gjorde sig noga	 underrättad om vändningarne i den gamles helsa sedan de sist sågo	 hvarann, samt redogjorde för den särskilda orsaken till sitt besök i	 herr Mannerskogs sällskap i dag, hvarvid hon berättade om det	 oväntade svar, som herr Gasbaria Zuilo lemnat den sistnämnde; kom	 hon till förhoppningarne, att kunna återställa de förlorade kapitaler­	 ne genom de omätliga skatter, liggande i den Skandinaviska unions­	 marken, hvarom herr Olivario Goffin vunnit så noga bekantskap	 under sina resor och forskningar.	 Detta utgjorde den gamles älskningsämne, och han företog sig	 snart och utan omsvep, att tala alldeles ensam. Han började sällan	 något ämne längre ned i tiden, än vid syndafloden, hvilken, veten­	 skapligt betraktad, utgjorde den närvarande geologiens utgångs­	 punkt. I synnerhet när det är frågan om Nordtyskland och om Syd­	 sverige – sade han –, hvilka bekommit sina gestalter genom Rull­	 
	 stensformationen, är det icke möjligt, att begripa någonting, med	 mindre man utgår ifrån floden, hvilken, genom vesterhafvets inbrott	 och Skandinaviens deraf följande öfversköljning, satt alla dessa mas­	 sor i rörelse, kommit många af nordens urberg att uppskakas ur sina	 lägen, och nedrulla öfver norra Tysklands slätter, der de ännu stå att	 återfinna. Klart måste tillika vara, att många af jordens djupaste	 innanmäten genom denna uppskakning skulle bringas närmare till	 ytan i Skandinavien, än till ytan af andra länder, hvarifrån icke så	 talrika bergstockar bortrullat och dymedelst blottat innandömena.	 Sådant har mest skett i Sverige, fortfor han. Sverige kan sålunda med	 skäl kallas ett nära nog blottadt land; och man behöfver der endast	 gräfva några tjog alnar i djupet, så skall man på alla ställen anträffa de	 myckenheter af ädelstenar, rika metaller och marmorarter, som väl i	 sig sjelfva finnas öfverallt i jordens grunder, men ingenstädes genom	 vattenrevolutionen kommit närmare landytan, än i detta Sverige.	 Vid denna punkt afbröt fru Elisabeth, emedan hennes afsigt icke	 var, att inleda någon tvist, eller ens någon afhandling öfver hvad som	 redan länge utgjort hennes öfvertygelse om Norden; utan hon endast	 ville komma till Olivarios enskilda anteckningar om de vissa orterna	 i Sverige, der allt detta rika funnes, och der hon måste uppmana herr	 Mannerskog att med det första anlägga grufvor.	 ”Godt! Detta står att läsa i min bok”, svarade den gamle mannen,	 trumpen öfver att hafva blifvit afledd ifrån sin föreläsning, men ändå	 glad vid tanken på sin anteckningsbok.	 Jag vet, att det står der, min svåger! svarade Madame. Men då vår	 unge vän från Sverige befinner sig här, för att inhemta kunskap om	 saken, samt utföra hvad vår ålder och förmåga icke tillåta oss, så vill	 min vördade svåger utan tvifvel meddela honom sina mineralogiska	 anteckningar?	 ”Ganska visst vill jag det! Jag vill af hjertat skänka dig min bok,	 ädle yngling! dig, som jag under dessa dagar till mitt lifs glädje lärt att	 känna,” sade Olivario Goffin, vänd till Mannerskog.	 ”Gif honom fördenskull min bok! goda svägerska” – fortfor han,	 vänd till fru Elisabeth.	 
	 Säg mig blott hvarest du har den, ädle svåger! och jag skall icke	 dröja, att öfverlemna den åt vår svenske bekantskap.	 ”Hvarest jag har den?” utbrast gubben med ett uttryck af förvå­	 ning. ”Det är ju du, som har boken?”	 Jag? Har jag den? hvad menar min nådige svåger härmed? inföll	 Elisabeth.	 ”Utan tvifvel måste du hafva den, svägerska!”	 Jag kan icke begripa er mening. Ni har aldrig lemnat mig den,	 svåger Olivario.	 ”Icke lemnat dig den? Har du då icke före din afresa till den	 svenska Norden, i Josuas och Isabellas sällskap, emottagit mitt ce­	 derskrin med det ouppdyrkbara låset, och hvaruti de nödvändiga	 handlingarne förvarades, hvilka till en början skulle uppvisas och	 användas, i fall den man träffades, som vi önskade oss?”	 Jo, det har jag, svarade hon. I detta skrin hade jag äfven under	 resans lopp inlagt de bref af vigt, jag bekom från Zuckendorffer och	 andre i Hamburg, likasom de der i svenskt mynt förvandlade pen­	 ningarne, hvilka borde lemnas mannen till en förberedelse och de	 första små utgifterna, i fall han ville gå in på våra förslager –	 ”Ja väl!” utbrast Olivario otåligt. ”Hvarom” talar du således? I	 detta skrin låg också min bok öfver Nordens hittills okända jordskat­	 ter.”	 I skrinet? Men, min svåger, tillåt mig att fråga: hvarest i detta	 skrin befann sig då denna dyrbara handling? Jag bekänner, att fast	 jag mångfaldiga gånger öppnade och tillslöt det, för att upptaga eller	 inlägga penningar, dokumenter och annat, förmärkte jag aldrig en	 skymt af det, hvarom vi tala.	 ”Märkte du icke? hahaha” – smålog gubben med en sjelfförnöjd	 och tillfredsställd uppsyn. ”Nenej! det kan jag tro. Menar du, att man	 gömmer det dyrbaraste – ja, säkert det dyrbaraste papper, som ännu	 gifvits på jorden – så ytligt, att det ligger i dagen för hvars mans	 ögon? Ånej, visst icke, min goda svägerska.”	 Så upplys mig då nu om denna gåta, svarade fru Elisabeth litet	 häpen, och såg åt sidan på sin svenske vän.	 
	 Olivario blickade på henne med en triumferande uppsyn. ”Jag	 lade denna bok – eller rättare dessa anteckningsblad, ty boken be­	 stod ej af annat, fast bladen voro stora och fullskrifna –”	 Hvarest? hvarest! hvarest!	 ”I skrinets lönnrum. Då den rikhaltiga skriften i sjelfva verket bor­	 de vara med på resan, emedan, om den man af Er upptäcktes, som Ni	 sökte i Sverige, han framför allt borde lära känna hvad mina anteck­	 ningar innehöllo; så var det likväl angeläget, att hafva boken så väl	 förvarad, att den kunde skyddas emot alla möjliga olyckshändelser.”	 Men hvarföre – min ädle svåger! – hvarföre tillsade Ni mig icke	 före afresan, att edra dyrbara blad befunno sig på detta sätt inlagda	 inuti skrinet? Hvarföre underrättade ni mig icke om ett lönnrums	 tillvaro?	 ”Underrättade jag dig ej, min svägerska?” utbrast den gamle, och	 höjde sin majestätiska gestalt i stolen der han satt; hvarefter han	 vårdslöst och med sårad sjelfkänsla fingrade på de närmaste stuffer­	 na framför sig på bordet. ”Godt!” fortfor han, ”om så verkligen varit,	 att jag glömde säga dig det, hvilket jag nu ej förmår påminna mig, så	 utgjorde väl det en ursäktlig förgätelse vid mina år, skulle jag tro?”	 Utan tvifvel! – o Gud! – men –	 ”Och allt är ju nu afhjelpt genom att allenast taga hit skrinet, så	 skola vi snart öppna det och upptaga mina papper derutur. Lönn­	 rummet befinner sig ofvantill i locket, under den röda sammetsbe­	 klädnaden. Det har skrinets hela bredd och längd, men är ganska	 tunnt (och mera behöfdes icke för dessa skrifna blad,) så att det	 omöjligen kan upptäckas. Det öppnas genom tryckningen på en liten	 under sammeten väl fördold nagel. Jag vill sannerligen af hjertat ger­	 na återse min bok. Den innehåller oskattbarare uppgifter, ehuru	 ännu blott uppgifter, än Brasiliens alla grufvor, ehuru de bestå i re­	 dan bearbetade verkligheter. Anteckningarne måste vara så mycket	 dyrbarare, som jag längesedan makulerat koncepterna till dem; och	 jag för många ställen ej en gång hade några utkast, utan skref genast.	 Nu här efteråt minnes jag icke de svenska lokalerne; ty jag har aldrig	 haft något godt geografiskt minne: blott saker och ämnen hafva fäs­	 
	 tat sig i min själ. Ännu svagare har mitt minne blifvit på denna tid,	 sedan branden; och jag tror icke, att jag, utan mina anteckningar,	 skulle kunna uppgifva en enda punkt i Sverige, der diamanter och	 guld till otrolig mängd finnes. Mycket mindre det öfriga, om de sju	 outsägligt vackra marmorarterna.”	 Mannerskog satt blek. Denna skatt, denna bok, låg således nu	 jemte skrinet under den flata stenen på Catharinæ kyrkogård i	 Stockholm, helt vårdslöst nedlagd, ganska lätt åtkomlig, förlorad för	 dem i Hamburg. Om skrinet hittades och borttogs af någon, så är det	 väl icke derföre troligt, att lönnrummet skulle genast upptäckas och	 bladen uppsnappas; men med skrinet var likväl denna oundgängliga	 dyrbarhet ur vägen för dem, som helst af allt önskade sig just den.	 Fru Everling-Goffin, för hvilken Mannerskog redan förut hade	 berättat hela sin händelse på kyrkogården, jemte allt det öfriga, de­	 lade hans bestörtning.	 Hon tvekade likväl, om hon skulle omtala olyckan för den gamle.	 Detta slag kunde krossa återstoden af hans krafter.	 Både hon och Mannerskog hade visserligen i allmänna ordalag	 för honom berättat stölden och återfinnandet af det stulna; men icke	 förut ingått i sådana enskildheter, som, att omtala skrinets bortovaro,	 hvilket af alla förut betraktats som en fullkomlig obetydlighet.	 Då fru Elisabeth ingenting yttrade, vände sig Olivario till henne	 med en mild röst, hvilken dock ej alldeles saknade sin ton af lindrig	 förebråelse: ”hvarföre dröjer du?” sade han.	 Skrinet är icke här för närvarande, svarade hon.	 ”Jag finner ganska naturligt, att du har det hemma hos dig, min	 goda svägerska; i synnerhet så gammal och svag, som jag blifvit. Låt	 då hemta det, och vi skola tillsammans undersöka och taga hvad vi	 behöfva.”	 ”Ja, min svåger,” inföll hon beslutsamt och steg upp. ”Det skall	 ske, såsom ni säger. Men jag måste sjelf åka hem efter denna dyrbar­	 het, som jag – då jag nu vet hvad skrinet innehåller – ej vill anförtro	 i någon annans händer. Kom, min unga vän och gör mig sällskap!”	 yttrade hon, vänd till Mannerskog.	 
	 ”J viljen då så snart skiljas ifrån mig, denna dag?” frågade den	 gode gubben och steg upp med en sorgsen uppsyn.	 Orsaken till fru Elisabeths hastiga uppbrott, var, oberäknadt den	 starka oro, hvaraf hon intogs, påminnelsen om att posten till Sverige	 afginge denna dag, om det icke redan vore för sent. Man borde na­	 turligtvis försöka denna utväg till skrinets räddande.	 ”Vår beherrskarinna fordrar min närvaro!” svarade hon på Oliva­	 rios sorgsna blick. ”Var emedlertid vid godt mod, min ädla svåger!	 sköt er helsa med lugn och omsorg. Farväl – vi återse hvarandra	 snart. Hvilka herrliga stuffer ni har utbredda för edra ögon?” slöt	 hon halfhögt och kastade ett melankoliskt, nästan skälfvande öga på	 alla dessa mineralier.	 ”Ja!” sade gubben, ”hvilket lappri! hvilket outsägligt lappri, emot	 – – Men det utgör mitt enda sällskap.”	 Mannerskog teg. Den förskräckligaste förebråelse gnagde hans	 tankar. Han kastade vid afskedet på den höga gubbens anlete en	 blick full af bedjande sorgsenhet, liksom anhållande om förlåtelse.	 Olivario Goffin skakade hans hand förtroligt och hjertligt, men	 derjemte nedlåtande. Sist tryckte han Elisabeth till sitt bröst och	 sade: ”vi hafva här ingen stadig varelse, min syster. Du går ifrån mig	 i dag: och jag går snart en dag ifrån dig. Jag har haft en förkänsla	 deraf i natt. Jag tyckte mig hvila – simma – flyga i ett stort rum – ett	 rum, stort som en verld. Alla dess kanter, väggar och tak voro fullsat­	 te af ädelstenar, infattade i guld, silfver och elektrum af finaste slag.	 Men dessa ädelstenar voro intet annat än Guds egna tankar, hvar	 och en för sig: och hvar och en, som ser dessa tankar, dessa ädelste­	 nar, i sin själ, förlorar dem icke genom tjufvar, röfvare eller oaktsamt	 gömsle. När jag vaknade, betänkte jag min dröm, och jag lät bära	 fram alla mina flusser och stuffer på bordet, för att glädjas så som jag	 gladt mig under natten. Oh – hvilket lappri! hvilket outsägligt lappri,	 emot – – !”	 Elisabeth tryckte ännu en gång hans hand, och en tår ur hennes	 öga föll ned derpå.	 ”Farväl, unge svensk!” sade gubben, vänd till fremlingen. ”Fin­	 
	 ner du någon jordisk ädel stuff, sade han: träffar du silfver – så älska	 det ej med den minsta flik af ditt hjerta; men älska det med ditt	 förstånd, för att använda det till – à Dio! vi förstå hvarann och vi	 återse hvarann.”	 
	 
	 
	 
	 
			 
	 
	 
	 
	 
	 SJUNDE KAPITLET.	 
	 Afskedet till Sverige.	 
	 
	 
	 ”Vi äro fattiga,” sade hon: ”fullkomligt	 fattiga.”	 
	 
	 Hemkommen i sällskap med fru Everling-Goffin, utgjorde det herr	 Mannerskogs första angelägenhet att göra sig underrättad om pos­	 tens afgång till Stockholm. Han bekom det svar, att ännu en liten	 stund återstod.	 ”Gudskelof!” utbrast han. ”Vi skola icke anse allt förloradt ännu!”	 sade han till Madame. ”Jag hoppas till Gud, att det skall blifva mig en	 möjlighet, att godtgöra den oförlåtliga lättsinnighet, jag begick, då jag	 efterlemnade den största dyrbarhet på ett så lätt upptäckt ställe. Jag	 skrifver genast till Stockholm. Jag har der en vän, åt hvars förstånd jag	 kan anförtro allt, och i hvars händer jag kan lägga de största skatter.”	 Fru Elisabeth lyckönskade honom, ehuru hon påstod, att en	 hemlig känsla tillhviskade henne, det allt vore förgäfves. Emellertid	 måste vi göra hvad vi kunna, yttrade hon: vi måste afvakta svaret	 från Stockholm, och uppehålla den gamle så godt vi kunna, om han	 under dessa dagar frågar efter sin bok. Jag begifver mig nu till min	 svägerska. Isabella är der förut. Jag är skyldig att underrätta Dona	 Clara Jamiesy om allt. Hon måste lära känna vår sanna ställning.	 Nekade, att utbekomma de kapitaliserade summorna hos Gasbaria	 Zuilo, beröfvade Olivario Goffins rika grufvor, hafva vi nu intet.	 Sådan är vår belägenhet.	 
	 ”Intet! Hvad man förstår med verkligen intet?” utbrast svensken.	 Nej. Icke för vår personliga lefnad på jorden, som skall fortfara att	 vara tarflig och i detta fall lycklig, som hittills. Och icke för vår	 andes väl; ty dertill behöfvas ej skatter. Men för –	 ”Jag vet. Skynda till er höga svägerska, min fru! Jag skrifver mitt	 bref. Blir också det utan följd, så –”	 Farväl, Mannerskog! Sedan du skrifvit, kom efter till oss. Vi äro	 då der samlade alla, och vi skola rådslå, vi skola trösta hvarann.	 Fru Elisabeth reste till beherrskarinnans hôtel.	 Herr Mannerskog satte sig ögonblickligt ned och skref:	 Bästa Augusta!	 Stora händelser hafva inträffat, och jag har upptäckt egaren till	 det rika fynd jag upphittat: jag menar egarinnan. Jag är ännu i Ham­	 burg, dit jag for. Tidens korthet, före postens afgång, hindrar mig att	 berätta dig allt hvad jag upplefvat; men var säker på mitt löftes upp­	 fyllande, och du skall ej stanna i okunnighet om något. Skatter äro	 ännu icke funna: en förvånande gåta sväfvar öfver de kapitaler,	 hvarom skrinets papper handlade, och dem jag omtalade för dig,	 natten innan vi skildes. Älskade Augusta! jag har en sak af yttersta	 vigt att bedja dig om. Begif dig genast till Cathrina kyrkogård. Af en	 oförlåtlig svaghet har jag der lemnat sjelfva skrinet efter mig, eme­	 dan jag icke trodde det innehålla något vidare, sedan jag uttagit de	 begge paketerna. Och likväl var det jag qvarlemnade af oberäkneligt	 större värde, än det jag tog. Märk noga på min beskrifning! Gå till ett	 visst hörn af kyrkan; nemligen innersta hörnet emellan östra och	 norra utbyggnaderna: samma hörn, innanför hvilket predikstolen	 står i sjelfva kyrkan. Men du skall icke besöka predikstolen, förstå	 mig! utan du skall hålla dig snällt utanför kyrkan. Der finner du en	 flat sten, liggande på ett ställe i vattenrännans infattning. Men huru	 skall jag beskrifva för dig denna sten? Den är flat, likväl, och ditt	 snille skall upptäcka den af ingifvelse. Den är icke rätt fast: den är	 lös. Men tag någon med dig, ty du kan omöjligen uppgräfva grus och	 sand, älskade Augusta! Låt oss tänka efter: tag herr Mesom med dig.	 Han kan bevara en hemlighet, när man underrättar honom om vig­	 
	 ten deraf. Han skall göra det ännu hellre, om man säger honom, att	 det rör – att det angår – att det beträffar sjelfva denne hans egen så	 högt värderade, fordne Hamburgske principal med hvilken han res­	 te, då han bröt af sig benet. Det slår omöjligen felt, att han icke skall	 högt glädjas häraf och göra allt hvad vi bedja honom. Helsa till herr	 Mesom. Säg honom, att St. Peter och Nicolai skola resa sig ur gruset	 med föryngrad prakt, för att bevittna, att de gode hamburgarne, som	 gå så litet i kyrkor för egen del, dock spara ingenting för att hafva	 tempel åt alla sina utländningar att besöka och beundra.	 Augusta – hvad jag hade mycket att säga dig! Men jag skall snart	 skrifva längre. Bästa du, underrätta mig med gående post, om möj­	 ligt, huru din skrinsökning aflupit. Gå icke till kyrkogården nattetid;	 ty jag är icke rätt viss, om allt der går riktigt till circa klockan tolf och	 ett. Du känner hvad jag menar, och jag skulle ej önska dig ett dylikt	 äfventyr som mig. Himmelens Gud vet hvad jag skall tänka derom.	 Det enda jag om hela denna sak med säkerhet tror, är att den är	 otrolig.	 Snälla, goda, älskade Augusta – men – det är för mycket sagdt,	 och du kan ännu en gång blifva ond på mig. Det är icke sällsynt hos	 dig, att vara Friherrinna. Och då vet du, att jag flyr. Emellertid måste	 jag ut med hvad jag nu hade att yttra här. Det är nödvändigt, att du	 måste låta mig inlägga i brefvet denna lilla sedel på 100 R:dr B:ko;	 som icke får återkomma på retour eller med protest, men som du	 med detsamma kan bränna upp, i fall du blir för mycket vred på mig;	 samt i annat fall icke bränna upp.	 Då min hjertebroder Rengel alltid förekastat mig, att jag strödde	 omkring af andras egendom – hvilket han på goda skäl icke kunde	 gilla – så är det nu emellertid visst, att sedan jag till dessa Everling­	 Goffins i Hamburg, återfört deras förlorade penningar, hafva de	 tvungit mig att för egen del behålla – – huru mycket, blir tills vidare	 en hemlighet. Men deraf är likväl synbart, att jag nu har något sjelf:	 och således, äfven efter sjelfva den goda Rengels principer, kan	 dela med mig. Troligen kommer jag ändå, att, hvad det lider, med	 godt hjerta återlemna till Everling-Goffins hvad de af godt hjerta	 
	 beskärt mig; ty det liknar sig till, som skulle dessa millionärer, när	 det kommer till kritan, hafva intet. Sådan kan skickelsen vara. Jag	 säger, att det är så godt som afgjordt.	 Är du nog lycklig, Augusta, att träffa det tomma skrinet, så göm	 det obeskrifligen väl, tills du får vidare ordres. Jag törs icke låta dig	 skicka det hit med någon lägenhet, så dyrbar är verkligen den tom­	 het, du går att efterspana: och skrif mig ändtligen med nästa post.	 Hamburg den ....	 Din Gustaf Carl.	 Sedan herr Mannerskog förseglat och afsändt sitt bref på Stock­	 holm, beredde han sig att gå till Dona Jamiesy.	 När han anlände dit, och inträdde i rummen, tyckte han sig finna	 en stor dysterhet utbredd öfver allt, och sjelfva ångorna af orange	 och eau de portugal förekommo honom blandade med andra, ännu	 finare, men derjemte ännu mer enigmatiska, nästan ambrosiska dof­	 ter. Dessa intagande aromer fängslade honom. Men hvad han kände	 och varseblef, irrade omkring honom såsom med vingar af blåsvarta	 och hvita fjädrar, tyckte han, ehuru han ingenting såg deraf. Hans	 aningar försatte honom i denna ande; och den förmodan han hyste	 om den närvarande stämningen hos prinsessan och hennes omgif­	 ning, ingaf honom sjelf den färg, hvari han såg allt. Blommorna i	 fönstren föreföllo honom stå med lilas-blad på sina stänglar: framför	 tapeterna darrade någonting af oförklarlig skymning, ehuru det	 ännu var klar dag: hvarje kandelaber stod i hans ögon omvirad af ett	 skimmer, såsom i en stilla graf.	 I den yttre salongen träffade han fru Elisabeth Goffin, som sade	 honom, att hon underrättat sin svägerska om allt. De åtföljdes till­	 sammans in i boudoiren.	 Dona Clara Jamiesy, till hälften lutad mot den stoppade karmen i	 sin bergère, satt i en nattdrägt af hvitt siden, kring halsen kantad med	 tvenne rader Surinam-perlor. Hon utsträckte sin fina hand emot den	 unga svensken: ”vi äro fattiga”, sade hon: ”fullkomligt fattiga.”	 Mannerskog nalkades under en tyst helsning. Isabella satt äfven	 inne hos sin mor.	 
	 ”Våra förslager hafva alla blifvit förintade,” fortfor Dona Clara.	 ”Vår stamfaders land, Sverige, är Sverige såsom förr. Det är förbi.”	 Beherrskarinnans sköna anlete var ganska blekt och liknade en	 afplockad vattenliljas färg. Isabellas kinder syntes lika bleka som	 hennes moders. Ingen tår märktes på någonderas.	 ”Vi skola ännu icke uppgifva allt hopp!” sade fru Elisabeth Gof­	 fin. ”Har du skrifvit till Stockholm, min vän?” fortfor hon vänd till	 Mannerskog.	 Posten har afgått med mitt bref – svarade han.	 ”Tack för allas edert nit och er ynnest!” hviskade Dona Clara.	 ”Det skall ingenting uträtta; men er godhet var lika stor för det. Jag	 hör, att ni varit hos min svåger, Olivario Everluyn. Också honom har	 tiden slagit med sina begge vingar: svagheten och sjukdomen. Men	 hans innersta ande är frisk och stark. Äfven jag hade i natt en skön	 natt. Jag tyckte mig skiljd både från Amerika och Europa. Jag var	 någonstädes, som är ingenstädes. Då kom min stamfader, Jonas	 Lambert, till mig och sade: min dotter! sörj icke öfver den förlorade	 smaragden från Swaanenschulz: jag vet hvar den är. Så förde han	 mig in i en sal – en stor sal – der han visade – – men hvad jag såg,	 kan jag icke säga nu. Deraf hyser jag den tanken, att jag dör: och alla	 mina vänner skola hysa samma tanke, jag ber dem. Men i den salen,	 som jag såg, finnes det vi sökt; och våra kapitaler äro i himmelriket,	 när Gud tillsäger sin skattmästare om dem för vår räkning. Hvad tron	 j? Helsen Sverige – helsen till det land, som mina ögon aldrig få se:	 och sägen åt det, hvad mina önskningar tänkt derom, och en gång	 ville!”	 
	 
	 
	 
	 
	 
	 
	 
	 
	 
	 
	 SMARAGD-BRUDEN.	 
	 
	 SJETTE BOKEN.	 
	 
	 
	 
	 
	 
	 
	 
		 
	 
	 
	 
	 
	 FÖRSTA KAPITLET.	 
	 Isabellas flykt.	 
	 
	 
	 Bröstets ångest afvexlade derunder med	 hjertats fasta vilja.	 
	 
	 Natten efter det sista samqvämet, var lugn i hôtelet, men ett lugn	 under krusflor. De närvarande hade hvarken med uttalande af för­	 hoppningar, som de icke hyste, eller af en nedslagenhet, som höga	 själar aldrig känna, stört beherrskarinnan i sin öfverlåtenhet åt lif­	 vets fridfulla skymning. Var hennes aning om en nalkande skiljs­	 messa från jorden och alla vänner här, blott en föreställning utan	 snar följd; så injagade den dock hos alla – fruktan och aktning. Säll­	 skapet upplöstes tidigt på aftonen. Fru Everling-Goffin stannade	 dock qvar i sin höga svägerskas boning, jemte dennas dotter.	 Isabella hvilade i sitt lilla rum med utgång åt salongen.	 Mer och mer hade den tanken hos henne mognat, som sysselsatte	 henne hela natten, och som först emot morgonen lemnade rum för	 en flygtig sömn. Hon steg bittida upp: klädde sig ensam.	 ”Jag går!” sade hon till sig sjelf.	 ”Det må hända” – tillade hon.	 ”Afskedet är taget i min själ: själarne skola åter råkas i själarnes	 land, – om – i fall – – ”	 ”Men detta måste jag dock skrifva,” hviskade hon slutligen. Hon	 fattade pennan och tecknade på ett litet papper: ”jag försvinner:	 men försvinner jag för alltid, så sök mig ej.”	 
	 Hon lade detta på sitt nattygsbord under spegeln och gick sakta ut.	 Det var icke så bittida, att ej folk sågs uppe i staden; tvertom alla	 flitiga voro redan vid sina göromål; och på många kontor uppgjorde	 chefen just vid denna tid sina bästa planer, utförde sitt mesta egna	 arbete, och befann sig i skönaste lynne, innan dagens oro och mäng­	 den af besökande hunnit förderfva honom.	 Morgonluften var vacker; gatorna fullkomligen torra.	 Isabella Jamiesy gick ensam. Hon bar en enkel morgondrägt af	 finaste vestindiska paramattas, men utan all prydnad. Blott en tunn	 hvit hufva, neddoftande från hattens bräm, skylde hennes anlete för	 andra fotgängerskor, eller vandrare. Hennes hy var mycket blek: en	 följd af den föregående aftonens och denna natts tankar. Knappt var	 den att kalla fullkomligt hvit, såsom en qvinnas färg från Guyana	 sällan är: dock var kindernas tycke oändeligen skärt, nästan genom­	 skinligt, och blekheten syntes stundom och hastigt skifta litet i grönt,	 allt som hjertat intogs af köld och bäfvan.	 Hon vände sig till bankieren, herr Gasbaria Zuilos hus, hvars be­	 lägenhet hon kände till följe af ett besök, hon en gång i sin fasters	 sällskap aflagt hos denna betydande man.	 Hon anmälde sig, och slapp efter ett ögonblick in. Man bad henne	 vänta i ett af de mindre förmaken, hvarinnanför herr Gasbaria sjelf	 hade sitt eget enskilda arbetsrum, och der han redan på morgonen	 nu befann sig.	 Isabella aftog sin lilla hatt, men fortfor att hålla den i handen.	 Hufvan hängde, lång och förlorad, ned derifrån till golfvet. Hon	 hade, oaktadt kammartjenarens anmodan, ej velat sätta sig medan	 hon väntade. Hennes panna sänkte sig stundom, såsom blickade	 hon ned emot det bröst, der hon endast med svårighet undertryckte	 känslorna. Hufvudet var bart, utan prydnad, utan en blomma. Med	 en enkel bena öfver hjessan, flöt håret på ömse sidor ned i hvar sin	 långa, breda lock, som flytt undan till halsen och skuldrorna, då det	 ej tilläts den att nalkas kinderna och bröstet.	 Hon stod midt på golfvet, med blicken fästad på dörren, derige­	 nom hon väntade .. detsamma som döden.	 
	 Efter en liten stund visade sig herr Gasbaria. Då han kom genom	 dörren, gjorde den fremmande för honom en kort bugning med huf­	 vudet, hvilken ej saknade sin vördnad, men också ej sin stolthet.	 Hon sade dervid, som för att anmäla sig, då ingen förut frågat hennes	 namn: ”Isabella Jamiesy Everling-Goffin; dock för jag icke med mig	 någon fullmakt eller certifikat på hvem jag är.”	 ”Certifikat! – utbrast bankieren och steg fram till hennes möte.	 Certifikat! Hvem skulle väl hafva sett dessa drag en gång, och ej	 igenkänna Mademoiselle Jamiesy?”	 ”Men stanna icke härute!” fortfor han förbindligt, och räckte	 henne handen, för att ledsaga henne till ett inre rum, en parloir för	 affärer af vigtigaste och ömtåligaste art.	 Isabella gick ett steg baklänges med en viss hemlig fasa. Likväl	 sade hon ingenting.	 ”Men kom – jag besvär er! Det är icke möjligt, då ni befinner er	 ute så tidigt och ensam, att icke det måste vara för någon sak af stor	 angelägenhet. Ingen tid på dagen kan heller i sanning vara fördelak­	 tigare vald, för att få ega mig en stund. Var så god –”	 Herr Gasbaria Zuilo öppnade sjelf dörren till ett sidorum. Han	 stannade utanföre; och gjorde en inbjudning på en gång förnämt	 nedlåtande, men likväl tillika nu med en värme i artigheten, som ej	 talade om annat än sann godhet.	 Isabella kastade en hastig, men genomträngande blick på bankie­	 ren. Hvad läste hon der? Likväl tog hon snabbt sitt beslut, gick med	 lätta steg till den dörr, som han anvisat henne, och inträdde i bankie­	 rens mest slutna parloir.	 När herr Gasbaria efter henne också ingått och stängt dörren,	 vände han sig till henne otvunget, och sade liksom för att afskära	 alla inledningar: ”jag gissar orsaken till detta sköna besök. Huru be­	 finner sig er mor, Dona Clara? Icke väl: jag tror mig känna det. Hon	 torde måhända annars sjelf hafva gjort mig äran af att visa sig för	 mig. Mademoiselle! tiden är inne för millionernas lyftande. Edra an­	 språk äro höjda öfver all tvist. Jag har aldrig nekat eller bestridt nå­	 gon Jamiesy dess rättigheter. Öppenhjertigt, mademoiselle Isabelle!	 
	 Ni är här i dag, för att å er mors vägnar affordra mig ordres till de	 underordnade Lambertska bankiererne. Är det ej så? Och jag får	 svara er öppenhjertigt, att jag är beredd till .... uppfyllande af min	 skyldighet. Utan tvifvel känner ni vilkoret, hvarförutan det är mig	 förbjudet att utlemna något? Ni vet hvad det är, som först måste	 framställas för mig –”	 O min herre! – afbröt Isabella och såg upp på honom med ögon,	 hvilkas färg förskräckelsen och hjertats köld gjort lik kindernas.	 Oh min herre! – fortfor hon ännu en gång – jag är ingen smaragd. –	 Bankieren svarade intet: han blott såg på henne.	 Jag har hört vilkoret omtalas – vågade hon fortfara med vacklan­	 de röst, men hvilken dock småningom blef säkrare: – jag har hört	 om detta olyckans vilkor! Herr bankier – det kan dock ej hafva varit	 afsigten, då Jamiesys stamfader utsatte ett sådant, att han ville afskä­	 ra möjligheten för sin egen slägt att erhålla hvad den borde. Förlåt	 då mig, som äfventyrat detta steg, för att vinna ett öppet förtroende	 och råd af er; just af er! Jag har utgått ensam, såsom ni redan an­	 märkt: jag har lemnat hemmet, utan att nämna derom för någon;	 man skulle eljest hafva hindrat mig. Min mor är sjuk – jag vet icke	 huru länge vi skola ega henne. Oh – – det är en sanning – – endast	 med en stor häpnad har jag utgått denna morgon: och med en ännu	 större häpnad – jag nekar det ej! – har jag inträdt i dessa rum. Jag är	 i edra händer och känner icke hvad som kan förestå mig. Men jag	 har tagit mitt beslut, och jag är beredd på allt. Herr bankier! det är	 icke af egennyttiga afsigter, vi Jamiesys vilja hafva vårt: vi hafva en	 mening dermed, som vi måste tro ganska nära öfverensstämmer med	 vår stamfaders egen tanke. Jag har derföre vågat allt i dag – ända till	 det yttersta och sista, ty jag är fullt beredd att gifva allt åt det rätta,	 och åt det, som rätt skall vara. –	 ”Och du talar sanning, sköna, älskvärda flicka!” svarade Gasba­	 ria, med en hänryckning, som icke missklädde hans aktningsvärda	 ålder. ”Du är af Jamiesys!” fortfor han. ”Så hör nu – efter du förkla­	 rar dig vara beredd – och jag tror det, då jag med beundran ser på	 färgen i dina ögon. Förlåt mig, att jag kallar dig Du – men du är ju	 
	 kommen öfver oceanen? du är oceanens dotter – ”Oceanens, hvars	 vågor äfven äro gröna i brottet, som smaragden” – huru är det, icke	 din stamfaders uttryck rätt? – Hör fördenskull hvad jag måste före­	 lägga dig: vill du afsvärja lyckan bland menniskor, derest så för sa­	 ken skulle behöfvas?”	 En isande köld genomlopp Isabellas ådror. Färgen stegrades der­	 igenom ännu högre i hennes ögon och i hela hennes uppsyn. Men	 den starka, djupa, tysta enthusiasm för sin mor och sin stamfader,	 denna egna nervösitet, som tillhör vilden, äfven då den ofvanpå sin	 sauvage’a grund blir aldrig så civiliserad, och hvilken hänfört henne	 till beslutet denna morgon, förde henne också nu allt längre och	 längre, och hon svarade på herr Gasbarias fråga ett klart och otvung­	 et Ja!	 ”Vill du äfven afsvärja all fred ibland menniskor – derest det	 skulle så vara?”	 Ja!	 ”Vill du afsvärja ditt lif?”	 Ja.	 Med allvar och högtidlighet, hvaruti dock tillika spårades hastiga	 drag af en stor värme, sade bankieren: ”dröj härinne tills jag åter­	 kommer om en stund. Betänk dig under tiden – du är så ung! När jag	 ånyo visar mig, vill jag hafva ditt förnyade svar. Du har då ännu	 tillfälle att återtaga dina ord.”	 Herr Gasbaria Zuilo trädde ut. Isabella stannade qvar och såg sig	 om på alla föremål, med beslutsamma blickar. Dock sjönko hennes	 ögonkast, allt som tiden drog ut. En oemotståndlig förfäran uppsteg.	 Slutet, hvarom hon hört så besynnerliga saker, förestod hennes tan­	 kar. Men af hvad slag exsekutionen skulle blifva: på hvad sätt, med	 hvad verktyg (o Gud! tänkte hon och ryste hastigt åt sidan, der hon	 satt) den skulle verkställas, derom hade hon i fru Elisabeths berät­	 telse ej hört det ringaste ord.	 Bankieren dröjde länge. En hel timme förgick – en förfärlig tim­	 me. Bröstets ångest afvexlade derunder med hjertats fasta vilja. Hvil­	 kendera af dem skulle slutligen behålla väldet i hennes själ?	 
	 Slutligen hördes steg. Herr Gasbaria inkom, och vid hans sida en	 lång, svartklädd, äldre man af dyster och förhatlig uppsyn. Han var	 för Isabella alldeles obekant.	 ”Står du fast vid de svar du gifvit mig på de gjorda frågorna?” sade	 herr Gasbaria till henne. ”Ännu är det tid att rygga. Svara mig öppet	 och lugnt.” Han upprepade sina frågor i den svartklädda mannens	 närvaro, hvilken dervid häftade ilsket brinnande och förfärliga ögon	 på flickan. Hon svarade Ja på dem alla.	 ”Så åtföljen mig till den sista kammaren!” sade herr Zuilo	 med stark och säker röst. Han bjöd Isabella sin arm, den hon emot­	 tog, knappt medveten af hvad hon gjorde. Den fremmande svarta	 mannens närvaro förekom henne outhärdlig. Vid herr Gasbaria	 hade hon redan vant sig, såsom vid ett slags vän.	 Till någon tröst för henne, vände sig nu den sistnämde till den	 svarte och sade: ”påminn Er noga, min herre, att ni icke eger rättig­	 het, att vid detta tillfälle, och så länge det räcker, öppna er mun till	 det ringaste ord!”	 Den fremmande gaf en kall nick till svar.	 Man gick. Isabella trädde på herr Gasbarias högra sida och vid	 hans arm. Den obekante på hans venstra sida. Bankierens person	 skilde dem således, hvilket för henne kändes såsom en verklig lind­	 ring.	 Efter en vandring af tio minuter genom flere räckor af rum, kom	 man slutligen till en liten sal af antik och mörk möblering: boiserade	 och panelade väggar af ebenholz och ceder, ömsom: måladt glas i	 rutorna, hvilka derigenom kastade en skymning af underligt svår­	 mod öfver det hela: en matta af svart och rödt gyllenläder på golfvet.	 Denna sal syntes hafva stått orörd åtminstone sedan 1600-talet. För	 öfrigt märktes dock härinne icke ännu något dödsredskap. De enda	 knifvar man kunde upptäcka på ett aflägset bord, bestod i ett par	 stora pennknifvar med perlemorskaft af utsökt arbete.	 I rummet befunno sig redan tvenne andra svartklädda män, af ett	 något yngre och mindre obehagligt utseende, än dens, som åtföljt	 bankieren och flickan på vandringen genom våningarne. Dock tyck­	 
	 tes äfven de iskalle och känslolöse som afgrunden. Utan att helsa på	 de inkommande, fästade de blott på alla tre de uppmärksammaste	 ögon, likasom ärnande att vara vittnen till det uppträde som stun­	 dade.	 ”Stanna här!” sade Gasbaria Zuilo till den man, som åtföljt dem;	 hvarvid han anvisade honom en plats på tre stegs afstånd venster om	 ett bord, eller slags upphöjning, hvaröfver ett scharlakansrödt kläde	 låg. Det kunde betraktas som ett altare. En stor bok låg uppslagen	 derpå.	 Herr Gasbaria förde Isabella fram till detta bord, bad henne böja	 ett knä och lägga tvenne finger af sin utsträckta högra hand på den	 öppnade boken. Hon gjorde allt hvad han begärde, så mycket förtro­	 ende hade hans person ingifvit henne, jemfördt med de öfriges.	 ”Hören mig, alle närvarande, och i främsta rummet du, Isabella	 Jamiesy!” yttrade Gasbaria Zuilo med hög stämma. ”Jag är genom	 det befullmäktigande, som dessa herrar (han pekade på de tvenne,	 som förut voro i salen och som nu dragit sig till höger om altaret)	 redan genomgått och erkänt för riktigt, Exsekutor af det Lambertska	 testamentet för innevarande tid. I denna sal finnes intet bohag, hvil­	 ket ej tillhört Jonas Lambert, och Exsekutionskammaren, hvaruti vi	 befinna oss är till alla delar så anordnad, som den hemliga instruk­	 tionen föreskrifvit. Denna unga flicka, hvilken j, herrar vittnen! här	 se’n för edra ögon, är sista nu lefvande ättlingen af de Jamiesys, som	 på mödernet, dotter efter dotter, härstamma från kapitenen i Hol­	 ländska marinens tjenst, plantageegaren herr Jonas Lambert.	 ”Jag vänder mig nu till dig, Isabella Jamiesy Everling-Goffin, och	 frågar dig, om du står fast vid de svar du redan tvenne gånger afgifvit	 på de trenne föreskrifna frågorna? Ännu har du tid, att draga dig	 tillbaka och gifva nekande vitsord ifrån din sida.”	 Isabella svarade intet, men häftade sina ögon på herr Gasbaria,	 uppsteg ej ur sin knäböjande ställning, och drog icke sin hand tillba­	 ka från boken.	 ”Så svara mig fritt och öppet: vill du afsvärja lyckan ibland men­	 niskor, derest så fordras?”	 
	 Ja!	 ”Vill du afsvärja friden bland menniskor, om samma ändamål	 kräfver det?”	 Ja!	 ”Vill du afsvärja ditt lif, allt för samma?”	 Ja! svarade hon sakta och med lockarne hastigt fallande fram öf­	 ver den sänkta pannan; dock var hennes svar klart och oförtydbart.	 Herr Gasbaria vände sig till de begge männen på högra sidan:	 ”vittnen! j hafven hört det – uppsätten genast berättelsen om hennes	 svar, och intygen detsamma på eder ed, om den en gång skall af­	 kräfvas Eder!”	 De begge männen bugade sig och gingo till ett svart bord vid ena	 ändan af rummet, der höga, gyldne bläckhorn syntes, omgifna af	 sanddosor i rosiga genomskinliga fluss-spatsglas, och som vid sidan	 om sig hade de förut omtalade tvenne gigantiska pennknifvarne, af	 hvilka hvardera herrn grep sin. De satte sig att skrifva.	 Exsekutionen begynnes nu – sade herr Gasbaria, trädde fram till	 Isabella och räckte henne handen för att biträda henne. Med möda	 uppreste hon sig; och hennes hufvud var så blekt, som en liten oxalis	 acetosella i gräset, väntande lien.	 Herr Gasbaria lemnade henne i denna ställning, och det var med	 yttersta ansträngning hon förmådde stå.	 Bankieren trädde fram till en åldrig, svartbetsad valnötspulpet,	 inlagd med guldzirater, stående vid salens förnämsta vägg. Han ned­	 fällde en klaff, uppdrog en låda och framtog ett fint papper. Derefter	 steg han fram till bordet, der de begge vittnena suto och skrefvo sin	 berättelse; tog en penna med diamantbesatt skaft, doppade, och	 tecknade något på det papper, som han medfört från valnötspulpe­	 ten.	 ”Hören alle närvarande!” sade han. ”Exsekutionen är gjord.”	 Efter dessa ord trädde han fram till Isabella, bugade sig djupt,	 öfverlemnade i hennes hand det dokument, hvarpå han skrifvit, och	 sade:	 Den smaragd har blifvit framställd och uppvisad för mig, som Jo­	 
	 nas Lambert föreskrifvit såsom vilkor för hans exsekutor, vid den	 tidpunkt, då fonderna skulle lyftas, att få låta en sådan verkställas.	 Jag har derföre nu, på grund af min rättighet och min pligt, skridit	 till utförandet af sista delen i hans förordnande. Mademoiselle Ja­	 miesy! öfverlemna detta papper åt er mor. Det innehåller mina ovil­	 korliga Ordres till alla banker i Europa och Amerika, der Lambert­	 ska penningfonder finnas insatta, att till innehafvaren af detta pap­	 per genast, eller vid anfordran, utbetala allt, eller hvad som åstun­	 das, af kapitaler och rentor: intet undantaget, och intet glömdt.”	 Vid dessa för Isabella så oförväntade uttryck, upprann ögonblick­	 ligt lifvets färg på hennes förbleknade kinder; och om här funnits	 någon skald, så skulle han hafva sagt, att smaragden förvandlades till	 rubin. Men snart sjönk hennes rodnad bort, för det vördiga sällskaps	 skull, der hon såg sig; och hennes kinder återtogo sitt vanliga, hvita,	 men friska och klara tycke. Skalden skulle då hafva sagt, att rubinen	 öfvergick till diamant.	 
	 
	 
	 
	 
			 
	 
	 
	 
	 
	 ANDRA KAPITLET.	 
	 Generalbankieren.	 
	 
	 
	 Ingenting hindrar, att en gammal he­	 derlig man kan vara pratsam.	 
	 
	 Sedan herr Gasbaria Zuilo sagt hvad vi i det föregående hört, bjöd	 han ånyo sin arm åt Isabella, för att ledsaga henne ut; och han gaf	 äfven den tystlåtne svarta mannen en vink att följa tillbaka på sam­	 ma sätt som han kommit dit. Denna mans bistra och fula ansigte	 hade, efter hvad han nu hört och sett, antagit en ännu värre grad af	 vidrighet. Det visade uttrycket af den största förargelse. Mannen ytt­	 rade dock intet.	 När de ånyo genomvandrat våningarne och kommit tillbaka till	 de rum, hvarifrån de först utgingo, bad bankieren mademoiselle Ja­	 miesy ännu dröja hos sig ett ögonblick; och han ledsagade henne	 ända till ett skönt förmak, der han förmådde henne att sitta ner.	 Derefter lemnade han henne, för att gå tillbaka och afsluta affärer	 med den svarte.	 Inkommen i sin parloir, der den nyssnämde befann sig, sade	 bankieren till honom, med en röst af köld och förnämhet: ”nu, min	 herre, torde tiden vara inne för Er, att för alltid afsäga Er edra an­	 språk i denna sak, samt att aflägsna Er. Jonas Lambert hade – såsom	 ni vet, enligt allt hvad jag ur handlingar redan upplyst Er om – icke	 åsyftat, att, vid den högtidliga akt, som skulle bestämma öfver kapi­	 talernes slutliga lyftande eller ytterligare qvarblifvande i mina hän­	 
	 der, någon annan skulle vara närvarande, än jag och tvenne edsvur­	 ne vittnen, jemte den person af Jamiesys ätt, som framställdes till	 fondernas emottagande. Ni har således blott att tacka min enskilda	 ynnest, för det tillfälle jag lemnat er, att äfven få vara tillstädes och	 med egna ögon erfara utgången. Ni och edra öfrige anhörige äro	 ifrån denna stund oåterkalleligen – tro mig, oåterkalleligen – skilde	 ifrån dessa rikedomar, hvilka ni med skäl kallat omätliga; men som	 icke derföre tillhört er. Hvad vill väl ni med Jonas Lamberts pen­	 ningar? Det må vara godt och väl, att också ni sjelf är en Lambert, att	 ni tillhör samma slägt, som den rika plantageegaren, att ni verkligen	 är hans frände. Jag skall upplysa er om, att af detta slag finnas ganska	 många, äfven utom Frankrike, hvarifrån ni anländt och der eder	 branche befinner sig; men ingen af dem alla har mera rätt än ni till	 det, hvarom vi i dag uppgöra bokslut. Jag skall omtala för er, att i	 Jonas Lamberts eget fädernesland, i den svenska Norden, finnas öf­	 ver hundrade slägtingar till honom, emedan kapiten Jonas hade en	 bror och trenne systrar, hvilka alla efterlemnade en talrik afkomma i	 många led. Den fransyska grenen af slägten Lambert, hvartill ni hör,	 har icke med min testator närmare frändskap, än så långt tillbaka i	 tiden, att Jonas Lamberts förfäder då icke ännu hade inflyttat i	 Sverige. Jag vill berätta er, att jag sjelf, jag som här står för era ögon,	 tillhör en portugisisk gren af alldeles samma slägt. Men hvad bevisar	 allt detta? Hvad gifver det er alla, eller mig, för rätt, att lägga hand på	 dessa massor af kapitaler, som Jonas Lambert sjelf förvärfvat och	 kunnat bortgifva efter sitt behag? Ni nämner alltid, och alltid åter, att	 Jonas Lambert inte varit gift med stam-modren, med den der Johan­	 na Jamiesys moder; ni yrkar att Johanna och hennes ättlingar derfö­	 re icke borde få ärfva honom, och att hans rikedomar måste delas	 emellan alla grenarne af hans syskons arfvingar och andra fränder.	 Men jag frågar er, efter hjertats, förnuftets och naturens förenade	 dom, om icke ett barn bör hafva åtminstone lika rätt, som sidofrän­	 der, till sin faders egendom, äfven om denne fader icke äktat barnets	 moder? Och vill ni icke lyssna till hjertats, förnuftets och naturens	 utslag, så lyd då den yttre juridiska lagen, som i detta fall gifver man­	 
	 nen fullkomlig rätt att förordna efter egen vilja öfver sitt sjelfför­	 värfvade gods. Detta är hvad Jonas Lambert gjort till slägten Jamie­	 sys fördel; och denna slägt skulle hafva hans penningar, äfven om	 den icke vore förenad med honom genom blodets band. Ni har frå­	 gat mig, till hvad ändamål då, om så är, den ceremoni skulle tjena,	 vid hvilken ni i dag nödgats närvara. Ehuru detta ändamål föga an­	 går er, min herr Lambert! skall jag likväl med några ord säga er det.	 Jonas Lambert ville hafva sina under 116 år hopade kapitaler visser­	 ligen i en Jamiesys hand, men icke i någon annans likväl, än dens,	 hvilken egde en karakter, ett lynne, en egenskap, han högst öfver	 alla värderade och af särskilda orsaker önskade, för utförande af de	 välgerningar, han afsåg att göra sitt fordna fädernesland i norden.	 Derföre ålade han den exsekutor, som skulle lefva vid tidpunkten,	 då kapitalerne finge lyftas, att anställa de föreskrifna profven med	 dem eller den af Jamiesys slägt, som anmälde sig. Skulle denna	 flicka, som ni sett i dag, icke hafva bestått i smaragdprofvet: hade	 hon afgifvit nekande svar på mina frågor, eller mot slutet ryggat ifrån	 det Ja, hon förut gifvit; så skulle hon hafva blifvit hemsänd. Troligen	 hade då hennes mor sjelf, ehuru för närvarande sjuk, beqvämat sig	 att besöka mig: och om hennes själ är så ädel och hög, som jag hört	 omtalas och som jag tror, så hade väl hon kanske segrande genom­	 gått det förelagda. Hade också hon det icke: – nåväl! då skulle allt	 fortfarit att ligga under min vård, för att ännu mer ökas genom årliga	 rentor: och intet hade blifvit lyftadt förr, än någon af Johanna Jamie­	 sys blod en gång kommit och uthärdat mina frågor, hvarigenom hon	 eller han visat sig vara något sådant, som Jonas Lambert, enligt sin	 tids eller sin födelsebygds metaforiska tänkesätt, liknat vid en ädel­	 sten. Tänk nu allt hvad ni behagar härom, min herre; men edra tan­	 kar skola icke förändra ett jota i saken. Ännu vill jag säga er ett ord!	 Huru mycket högre i förträfflighet synas mig icke dessa Jamiesys, om	 hvilka ni synes vilja påstå, att de ej en gång skola vara Jonas Lam­	 berts slägtingar, emedan en yttre ceremoni uteblifvit emellan stam­	 modren och stamfadren: huru mycket upphöjdare, säger jag, än ni,	 ni veritabla slägtingar! som drifvas af det egennyttigaste nit, att på	 
	 hvad sätt som helst komma åt egendomar, för hvilkas samlande ni	 och edra förfäder icke lagt två strån i kors! Af den mest rena och	 oegennyttiga grund har denna flicka, som ni, för att döma efter edra	 sträfva ögonkast, så hätskt hatat, så djupt föraktat, hitkommit i dag.	 Icke för sig, knappt en gång för sin mor eller sin slägt, har hon velat	 försvara åtkomsten af dessa millioner: men för något som omisskän­	 neligen redan legat i den raske Jonas Lamberts eget syfte, och som	 sedan fortlefvat i denna slägts hjertblod hela vägen igenom: något,	 hvaråt alla skola le, utom dessa slags obildade karakterer, som äro i	 stånd att kunna låta gifva sig till och med döden för en stor tanke:	 dessa hel- eller halfvildar med ett ord, som trotsa oceanen när det	 gäller och alla klokes opinioner om det behöfs: dessa hemlighetsful­	 la själar, som kunna förvärfva millioner lätt som en fjäder, och kun­	 na åter bortkasta dem lätt som en blomma. Åtminstone kunna de det	 sednare; men det är just något, som ni, förlåt mig min herre! icke	 kan. Res fördenskull! res hem igen: res till Amiens, herr Gouvion	 Lambert! sysselsätt edra bomullsfabriker och samla penningar ge­	 nom dem. Fråga icke efter att uppfylla ert hot här! Domstolarne sko­	 la icke bistå er i denna sak, emedan ni har orätt, tro mig. Jag har, till	 följe af min egenskap såsom exekutor, forskat nogare i hela detta	 ärende än någon annan menniska i de båda verldsdelarne; jag har	 letat i alla handlingar, observerat alla descendenter, rådfrågat juris­	 ter och prokuratorer: hvad jag gör eller låter, kan ni följaktligen lita	 på blir oförändradt genom lagarnes mellankomst, hvilka helst ni	 skulle vilja anlita.”	 Herr Gouvion Lambert bet sig i läpparne med synbar ledsnad	 öfver allt hvad han nödgades afhöra. Framför allt förskräcktes han af	 den oväntade underrättelsen, att ännu många flera grenar af Lam­	 bertska slägten, utan den franska, funnes till; och det i sjelfva kapten	 Jonas fädernesland, Sverige; grenar således, hvilka kunde dela med	 honom allt hvad han vunne, om han också vann något. Likväl ville	 han ej låta märka sig, utan vid afskedstagandet försäkrade han	 bankieren, det han alldeles icke ämnade låta härvid bero.	 ”Har ni också Hamburgs och Hollands domstolar på er sida; herr	 
	 Zuilo! så var viss”, utbrast han, ”att Frankrikes skola tala ett annat	 språk. Adieux!”	 Godt, herr Gouvion Lambert: adieu!	 Den fremmande aflägsnade sig.	 Gasbaria Zuilo inträdde nu till sin sköna gäst, hvilken under det	 långa samtalet fått fullkomligt tillfälle att hemta sig från denna mor­	 gons skakande uppträde. Äfven hade bankierens kusk vunnit tid, att	 uppfylla sin herres befallning om hans vagns förspännande och	 framkörande till porten.	 När Isabella såg herr Gasbaria närma sig i förmaket der hon satt,	 uppsteg hon och gick honom till mötes med en åtbörd af den barns­	 ligaste tacksamhet och vördnad. Hon hade genom de halföppna dör­	 rarne hört det mesta af hans samtal med den franske arfspretenden­	 ten. Allt låg nu klart, som den täckaste ametist, för hennes tankar.	 Utan att säga ett ord, men med en knappt återhållen tår i ögat, slöt	 bankieren den unga, sköna slägtingen i sina armar. ”Kom mitt	 barn!” sade han; ”tillåt mig, att ledsaga dig hem till din mor.”	 Vid detta nya bevis på godhet och uppmärksamhet, såg hon på	 honom med en viss förundran.	 ”Låtom oss icke dröja!” fortfor han. ”Man torde der hemma hafva	 förundrat sig öfver din utevaro så bittida och så ensam.”	 Härvid återföll Isabellas minne på den lilla skrifvelse hon efter­	 lemnat vid spegeln, då hon afvek ur sin mors hôtel; och hon häpna­	 de ett ögonblick öfver sig sjelf och öfver hvad hon vågat.	 Bankieren tog henne vid handen, för att föra henne ned till vag­	 nen. Under färden språkade han.	 ”Jag har icke äran af en personlig bekantskap med din höga	 mor,” sade han. ”Älskade Isabella! du skall tillvägabringa den. Jag	 önskar det, och jag ber dig derom. Jag skulle kunna tala utförligt om	 den verkliga skyldskap, som oss emellan sannerligen eger rum. Jag	 härstammar på mödernet från Lambert, jag också, likasom ni,	 Jamiesys; men genom en annan stammoder och således en annan	 ättgren, hvilken i många år lefvat i Portugal. Ty också Portugal be­	 sökte den vidtbereste svenske sjökaptenen och kaparen, den store	 
	 plantagestiftaren och kapitalisten Jonas Berntsson Lambert. Men	 min stammoder var en ung, portugisisk enka, som sjelf egde hus och	 egendom och ingen disposition tarfvade af honom. Jag talar icke	 vidare härom. – Din slägt består i en blandning af svenskt och	 spanskt-amerikanskt blod, med tillsatts af något engelskt; ty, om jag	 ej bedrar mig i mina för mig, såsom exsekutor, så angelägna genealo­	 giska undersökningar, så var din stammoder, Lamberts maka Dona	 Clara, dotterdotter af en spanjor och dotter af en spanjorska; hvar­	 efter också sedan de fleste Jamiesys varit förmälda med spanjorer;	 utom din mormor, hvilken var gift med en svensk – jag menar svens­	 ken Dahlberg i Surinam, hvilken följakteligen var din morfader. –	 Hvad min ätt beträffar, så har Gasbaria Zuilo de Loureiro	 varit, som jag hoppas, ett alltid aktadt namn; och om jag för närva­	 rande bosatt mig i Hamburg, emedan mina angelägnaste ärenden	 det fordra, så såg jag dock min bästa tid i det sköna Portugal vid	 stränderna af Tajos gyldne vågor, hvarom Camoëns sjungit, och der	 Natercia, pommeransskogens skönaste nymf, badat. Också vi uti	 Portugal stå, likasom ni, i flerfaldig förbindelse med den svenska	 norden; om ej alltid genom blodets skyldskap, dock genom handelns	 förbindelser, genom vinets, saltets och brädernas: och jag kan till	 och med säga, att en Loureiro verkligen nu vistas i sjelfva Sverige, så	 vida han ej nyligen rest derifrån. Men om du genom allt detta, Isa­	 bella! torde inse, att jag eger någon bekantskap med gamla och nya	 förhållanden inom eder slägt, skall du ej misstycka eller finna för­	 kastligt, om jag fortfarande erbjuder min tjenst såsom bankier åt din	 höga mor, dig sjelf, eller hvilken, som med massan af eder penning­	 egendom kommer att lagligen hafva sin hand. Ty, ehuru du, i och	 med det dokument, jag i dag lemnat dig, har i din besittning ovilkor­	 lig befallning till alla hus, som hos sig ega Lambertska kapitaler, att	 på din eller de dinas reqvisitioner utbetala dem; så torde dock vid	 mera än ett tillfälle behof yppa sig, att ega tillgång på en i dessa	 ämnen erfaren man, derest icke alla banker genast skulle låta finna	 sig så redebogna och öppna för rättvisan och förnuftet, som de i	 sjelfva verket böra.”	 
	 Vagnen stannade vid hôtelet. Ingenting hindrar, att en gammal	 hederlig man kan vara pratsam, men ändå lika hederlig för det,	 tänkte Isabella, och gladde sig af hjertat, att åt sin mor och hela sin	 slägt hafva vunnit ett slags beskyddare, en klok och erfaren rådgifva­	 re i transaktioner, hvilka kunde blifva invecklade och svåra, i samma	 mån som de blefvo stora och spridda öfver flera länder. Med dessa	 tankar steg hon ur vagnen, åtföljd af sin artige och tjenstaktige gene­	 ralbankier.	 
	 
	 
	 
	 
			 
	 
	 
	 
	 
	 TREDJE KAPITLET.	 
	 Krisen.	 
	 
	 
	 Brukas det i detta vackra land, att man	 får stiga upp? Får man kläda sig?	 
	 
	 Förvirring och bestörtning målade sig på allas anleten i hôtelet, der	 bankierens vagn stannade. Med Isabella vid sin sida, skyndade han	 uppför trappan, anmälde sig och inträdde i salongen.	 Här sågo de fru Everling-Goffin, som slog ihop händerna af gläd­	 je, omfamnade Isabella och utbrast: ”o mitt barn! mitt barn! hvarföre	 skulle du försvinna? Var det icke nog för oss, att hafva förlorat allt?	 Skulle vi äfven dö af sorg vid förlusten af dig? Är det härmed du ville	 visa din kärlek emot din höga mor? Jag bör säga dig,” slöt hon med	 en halft förebrående ton, ”att du har bragt din mor hardt nära – –	 store Gud! förbarma dig öfver oss!”	 Isabella ämnade svara för att ursäkta och förklara sig. Men Mada­	 me Elisabeth vände sig med en djup och i sitt slag artig nigning emot	 herr Gasbaria, hvilken återfört hennes Isabella. Han, å sin sida hel­	 sade vördnadsfullare än hon nånsin hade kunnat förmoda af denna	 man. Öfverraskad af att finna honom i sin unga anförvandts sällskap,	 egde hon inga ord, hvarmed hon kunde yttra sig till honom. Hon	 blott kastade sina ögon ifrån den ena till den andra.	 ”Låtom oss skynda till Dona Clara, vår nådiga beherrskarinna!”	 sade bankieren. ”Jag hastar, att nedlägga mig sjelf, all min verksam­	 het och hela min person för hennes fötter! Dock är detta ett intet. Jag	 
	 gissar med förskräckelse, att jag icke misstar mig i hvad jag förmo­	 dar, nemligen att Dona Clara i denna stund icke befinner sig väl?	 Skulle jag vara lycklig nog att hafva orätt? Men jag fruktar, att så icke	 är, då jag ser den allmänna bestörtning, som råder i hôtelet. Isabel­	 le!” fortfor han, ”haf den godheten, – haf den nåden, att ofördröjli­	 gen ledsaga mig till er mor, prinsessan: föreställ mig för henne, och	 jag skall sedan förklara henne allt!”	 Fru Goffin anmärkte, att Dona Clara icke var i tillstånd att emot­	 taga något besök.	 ”Fremmande? nej. Men jag är icke mera fremmande här, min fru.	 Allt har förändrat sig, sedan ni och jag sågo hvarann sista gången.	 Var fullkomligt förvissad härom! visa mig oförtöfvadt den ynnesten	 att anmäla mig.”	 Madame Elisabeth såg på honom med en viss förvåning, men ytt­	 rade ingenting. Icke heller gjorde hon ett steg för att anmäla honom.	 O – sade Isabella – låt icke straffet för mitt försvinnande sträcka	 sig för långt –	 ”Ditt försvinnande? Ja mitt barn. Du kan sjelf bevittna, om jag	 någonsin yttrat mig strängt emot dig. Men det är en sanning, att nu –	 – var den ytterst tidiga morgonen väl stunden för ett fruntimmer, för	 ett fruntimmer af ditt stånd, din värdighet, din karakter, att så en­	 sam, så alldeles ensam begifva sig ut – och bort – och på gatan.”	 Men min fru, ni är fullkomligen obekant med ämnet – inföll herr	 Gasbaria Zuilo.	 ”Obekant, min herre? Jag tror verkligen, att jag måtte hafva rät­	 tighet till ett ord här. Det är egentligen under min hand, som Isabel­	 las uppfostran skett – – och jag bör säga er –”	 Och jag bör också säga er, min fru –	 ”Men förlåt mig” – afbröt Madame Goffin, med en ganska afgö­	 rande blick, helt och hållet af en gouvernants färg i ögats tycke. ”Det	 må vara godt och väl,” sade hon, ”att utgången icke motsvarat den	 olyckliga, den förskräckliga begynnelsen; och att min höga sväger­	 skas dotter, i stället för att alldeles lemna oss och försvinna, hvilket	 synes hafva utgjort hennes afsigt, återkommit – troligen genom er	 
	 åtgärd, min herre! Jag vet icke ännu i hvilket gathörn ni träffat den	 olyckliga, för att återföra henne: jag torde kanske få veta det, och är er	 emellertid högst förbunden för den tjenst ni gjort oss alla. Hvad Isa­	 bella sjelf beträffar, så känner jag henne nog, för att olyckligtvis veta	 till hvad hon kan vara i stånd, när det nervösa påkommer. Vi hafva	 tagit det för hektik hos henne; men det är alldeles icke så. Hon har	 tvertom, såsom jag med full visshet erfarit, ett ganska friskt, starkt och	 godt bröst. Men dessa påkommande infall tyda på ett nervöst anlag i	 sjelfva hennes konstitution. Hvad helst hon i detta tillstånd beslutar,	 så passerar det linien – jag menar den gräns, som ingen borde öfver­	 skrida. Och äfven detta är ett arf! ett olyckligt, ett förundransvärdt arf	 ifrån stamfadren, han, som visst också i allt hvad han företog, passe­	 rade vanliga menniskors linie. Och detta, min herre, har allt sedan,	 såsom jag nog känner af slägtens historia, legat mer eller mindre i alla	 Jamiesys blod. Men om sådant ganska väl kan förklara företaget att gå	 ut och försvinna, herr bankier! – om, såsom jag säger, det kan visa	 orsaken till en så utomordentlig oförsigtighet, som den Isabella åda­	 galagt denna morgon; så minskar det derföre icke min pligt såsom	 hennes vårdarinna, att med all den makt en stackars qvinna har,	 motarbeta obetänksamheterna hos min älskade niece!”	 Men jag kan försäkra er min fru, att mademoiselle Isabelle denna	 morgon gjort ett steg, för hvilket ni på edra bara knän skulle tacka	 Gud, om ni kände det –	 ”Hvad jag känner”, gentog Madame med en viss häftighet, ”är	 åtminstone, att hennes stackars, redan så olyckliga mor genom den­	 na händelse blifvit bragt närmare döden och lifvet.”	 Min Gud, hvad hör jag? utbrast Isabella.	 ”Hvarföre dröja vi!” utropade bankieren med den beslutsammas­	 te stämma. ”Det är oförsvarligt att stanna här ett enda ögonblick, då	 kanske hvarje sekund är af högsta vigt för lifvets räddning,” fortfor	 han, och gick fram emot en dörr, som han förmodade skulle leda till	 prinsessans inre rum.	 ”Men hvad har ni då att säga henne”? frågade Madame Goffin	 och skyndade efter honom. ”Min svägerska befinner sig just nu i den	 
	 farligaste kris af sin sjukdom. Hvarje minsta ord, hvarje den ringaste	 händelse kan vara nog att afgöra denna kris på det för oss smärtsam­	 maste sätt. Om ändock Isabella, när hon afvek, icke hade efterlem­	 nat den lilla fasaväckande notisen, deruti hon tydligen anger, att hon	 aldrig ärnade återkomma, och om denna avis icke fallit i min sväger­	 skas händer, så hade vi kunnat mildra intrycket af Isabellas frånvaro	 och gifva det någon färg, någon förklaring. Men nu – – vid anblicken	 af detta förskräckliga papper, nedföll hennes mor, icke mer mäktig	 sig sjelf; och att hon ännu andas, kommer af Guds nåd, men icke af	 menniskors.”	 Dessa ord voro nog för Isabella. Hon störtade till sin mors bou­	 doir, hvars dörr var läst. Herr Gasbaria åtföljde henne och lät ingen­	 ting afhålla sig. De öppnade dörren och ingingo. Madame följde	 dem. De måste träda igenom flera rum, och funno i det innersta	 Dona Jamiesy, omgifven af tvenne uppvaktande kammarjungfrur,	 liggande på sin säng, blek, med slutna ögon.	 Herr Gasbaria, med öfvertygelse att han och ingen annan här	 vore den rätte läkaren, steg fram till henne fattade hennes hand och	 sade: ”Dona Jamiesy!”	 Den olyckliga öppnade sina ögon med en matt blick.	 ”Dona Clara Jamiesy!” fortfor han, ”jag återför till er den sma­	 ragd, som ni trodde vara för alltid försvunnen: skåda upp min fru!”	 Isabella föll till sin mors fötter och höljde hennes händer med	 kyssar.	 ”Jag är då således redan i en annan verld?” hviskade den sjuka,	 och såg sig omkring. Likväl gick en fin rodnad öfver hennes kinder –	 mera feberlik än frisk emellertid. Hon reste sig halft i sängen och slöt	 sin älskade dotter i sina svaga armar, hvilka i detta ögonblick fingo	 en styrka, som om hon aldrig mer ämnade lemna sitt lifs glädje ifrån	 sig. ”På hvad sätt har du dött min dotter?” hviskade hon till Isabella	 med en röst, som hade något ambrosiskt i sin skära klang. ”Du gick	 bort! jag vet det. Vi äro nu tillsammans i en sal, som hvarken ligger i	 Europa eller Amerika: jag känner det. O min Isabella, hvad jag nu är	 frisk!”	 
	 En flod af tårar störtade från Isabellas ögon. Hon fortfor att knä­	 böja vid sin mors säng. Fru Everling-Goffin gret, och den ädle	 bankieren som satt näsduken för sina ögon, hade svårt att dölja sin	 djupa rörelse.	 Dona Clara Jamiesy blickade omkring sig på de kringstående.	 ”Hvad?” sade hon och reste sitt hufvud ännu litet högre, liksom	 mildt förebrående ”icke är detta ett tillfälle, hvarvid man låter tårar	 falla?”	 Hon runkade smått på sitt sköna hufvud, skådade nedåt på sin	 bädd, såg sig ånyo om på de öfrige och sade: ”brukas det i detta	 vackra land, att man får stiga upp? Får man kläda sig? Jag är mycket	 frisk nu. Jag skulle vilja försöka att gå.”	 De närvarande aflägsnade sig, tigande, men med den glada för­	 hoppning; att krisen nu skulle hafva brutit sig till förbättring.	 
	 
	 
	 
	 
			 
	 
	 
	 
	 
	 FJERDE KAPITLET.	 
	 Två gå bort och lemna två qvar.	 
	 
	 
	 Det är naturligt. Vi omvexla dem ge­	 nast till svenska dukater i Ystad.	 
	 
	 Efter en stund anmäldes ifrån de inre rummen, att Dona Jamiesy nu	 befann sig klädd och beredd att med högsta nöje emottaga sin anlän­	 de förut obekante gäst. Madame Goffin, som framförde denna hels­	 ning till herr Gasbaria Zuilo, förklarade honom med detsamma den	 känsla af djup tacksamhet, hennes svägerska hyste emot en man,	 hvilken bevisat hennes hus all den tjenst, hvarom hon redan genom	 Isabella blifvit till alla delar underrättad. För egen räkning tillade fru	 Goffin en anhållan om ursäkt för sitt sätt att emottaga honom, då	 han för en stund sedan först anlände.	 Bankieren inträdde till den höga beherrskarinnan. Hon satt i en	 deshabillé af ännu skönare slag, än den, hvaruti vi sist sågo henne.	 Anletet hade hastigt antagit ett till helsa lutande utseende. Krisen	 var, åtminstone till sitt afgörande symptom, synbarligen öfverstån­	 den; den sjuka visste åter att hon var i denna verlden qvar, och hon	 talade såsom man talar. En allmän matthet syntes likväl utbredd öf­	 ver dragen; men den snarare ökade, än minskade det uttryck af för­	 nämhet, i förening med mildhet och ett stort behag, som skimrade	 öfver gestalten. Isabella satt vid sin mors sida. Herr Gasbaria intog en	 anvisad plats i närheten.	 Bekantskapen emellan Dona Jamiesy och honom var snart gjord;	 
	 och den blef fullständig innan han skildes ur kretsen af hennes inta­	 gande omgifning. Han dröjde icke alltför länge, för att ej genom ett	 för vidsträckt samtal, huru angeläget det än å ömse sidor kunde vara	 för kastandet af ett fullständigt ljus öfver den stora penningsaken,	 utsätta prinsessans späda krafter för en ny fara. Sedan Dona Jamiesy	 ånyo låtit sitt öga öfverfara den skrift, det betydelsefulla dokument,	 som hennes dotter om morgonen emottagit ur bankierens hand, för­	 klarade hon med oskrymtadt behag den stora förbindelse hon, å sin	 moderlige stamfaders vägnar, ansåg sig stå hos herr Gasbaria Zuilo;	 och det var med hög tillfredsställelse hon antog det anbud, han med	 så mycken beredvillighet gjorde henne, att fortfarande med sin erfa­	 renhet leda behandlingen af de Lambertska kapitalerne, gifva råd,	 när sådana behöfves, och utgöra den förnämsta bankieren för affä­	 ren, såsom hittills, fast under den förändrade form af en ordres ta­	 gande i stället för gifvande, som sakens olika skick nu medförde.	 När han redan stigit upp och var på väg att gå, anmältes ett nytt	 besök. Det var den unga svensken. Det låg i tingens natur, att herr	 Mannerskog hvarje dag gjorde sitt besök i hôtelet, för att underrätta	 sig om den höga beherrskarinnans tillstånd. Hade han denna mor­	 gon haft någon aning om Isabellas flykt, så skulle han otvifvelaktigt	 hafva infunnit sig långt tidigare och med bevingade steg. Nu anlände	 han på sin öfliga timme.	 Efter inträdet i Dona Jamiesys rum, möttes han af de gladaste	 utsigter på allas anleten. Han igenkände herr Gasbaria Zuilo, och en	 liten gråhet var verkligen framme för att inblanda sig i hans pannas	 eljest så klara färg. Men fru Everling-Goffin föreställde genast de	 begge herrarne för hvarann, på ett så varmt och för begge sidorna	 fördelaktigt sätt, att Mannerskog straxt förmodade något nytt upp­	 slag hafva inträffat i förhållandet till den afvige bankieren. Han upp­	 lystes härom fullkomligt, då Dona Jamiesy med några ord underrät­	 tade sin svenske vän om ändamålet med herr Gasbarias ankomst.	 Denna inledning var tillräcklig för de begge herrarne att komma i	 närmaste vänskapsförhållande till hvarandra. Bankieren räckte den	 unge utländningen sin hand, hvilken denne tillbaka tryckte.	 
	 Herr Gasbaria fulländade nu slutet af sitt besök, och nalkades	 Dona Jamiesy, för att anbefalla sig i hennes ynnest. Hvarje dag, om	 hon så önskade, ville han personligen uppvakta henne vid den tid	 hon sjelf behagade utsätta. Han önskade i synnerhet, att hon, vid	 mera återvunna krafter, ville förunna honom en längre stund, en hel	 förmiddag om det vore möjligt, så att han kunde i detalj få redogöra	 för sin förvaltning, visa fondernas belopp på siffran, enligt herr Brag­	 huelens ursprungliga och Jamiesys hus redan för länge sedan med­	 delade beräkning, och tillkännagifva orterna der hvarje post för när­	 varande befunne sig liggande. Med detsamma frågade han Dona Ja­	 miesy om det ingick i hennes nådiga vilja, att nu genast se något af	 sina penningar lyftadt?	 ”Vi hafva för närvarande inga behof,” svarade hon graciöst, och	 uppreste sig till hälften i och för afskedstagandet. ”Det torde likväl	 vara några småsaker vi hade att i förbigående ordna,” slöt hon, ”och	 ni kan ju skicka mig åtta millioner mark banko, eller tio, i fall ni så	 tycker.”	 De skola på förmiddagen vara här, genmälde generalbankieren.	 Af hvad myntsort befallas de?	 ”Myntsort?” inföll Dona Clara vårdslöst och såg åt sidan på sin	 consolateur. ”I svenskt guldmynt, skulle jag tro,” tillade hon.	 Jag vet icke om Hamburg hyser tillräckligt af detta slag; men jag	 skall efterhöra, sade han.	 ”Så haf då återstoden i svenska sedlar, i Stockholmska banknoter	 ... jag vet icke namnet. Alltsammans är också ett lappri; och gör som	 ni tycker.” Dessa ord beledsagades af en vänlig och nedlåtande	 afskedsnick, som bankieren ej kunde underlåta att förstå.	 Herr Gasbaria gjorde tigande en djup bugning och aflägsnade sig.	 Litet derefter anlände läkaren.	 Vid första anblicken upptäckte han den lyckliga vändningen i	 Dona Jamiesys tillstånd. Han rådde likväl till mycken försigtighet,	 och tillkännagaf sin önskan om de närvarandes aflägsnande eller	 ock samtalets afbrytande; emedan angelägnast för den sjuka vore ett	 längre åtnjutande af sömn och hvila.	 
	 Beherrskarinnan lemnade härtill sitt bifall, och gaf med en ange­	 näm nick tecken åt sina uppvaktande fruntimmer, att föra henne till	 de inre rummen. Det dyrbara bankier-papperet lemnade hon åt sin	 dotter att förvara.	 I det hon lemnade sällskapet, räckte hon sin hand åt Manner­	 skog. ”Vi hafva något att vid tillfälle närmare samtala om,” yttrade	 hon. ”Vi skola göra det med det första. Glöm mig icke på dessa da­	 gar!” Uttrycket i det adieux, hon härvid med blicken, men icke med	 ord, gaf sin svenske vän, var af oförklarlig, ett slags högre glans; och	 af en värme, som sade allt.	 Innan han gick, frågade han fru Goffin, om hon på morgonen haft	 någon underrättelse ifrån Olivario. Då Elisabeth härpå gaf nekande	 svar, yttrade Dona Clara sin önskan att man måtte sända den gamle	 den dagliga helsningen ifrån henne och efterhöra hans tillstånd un­	 der förlidna natt.	 Madame Everling-Goffin, Isabella Jamiesy och herr Mannerskog	 drogo sig tillbaka till den del af våningen, som, på något afstånd från	 prinsessans enskildare rum, utgjorde den egentliga samlingsorten	 för sällskaper. Här erhöll svensken med rörelse och förvåning kän­	 nedom om hvad denna dag redan tilldragit sig hos herr Gasbaria	 Zuilo, och hvilket äfventyr Isabella gått till mötes utan sina slägting­	 ars vetskap. Han yttrade ingenting, men erfor en djup beundran öf­	 ver den unga flickans beslutsamma uppförande. Isabella, som, efter	 ett barns vanliga sätt, upphörde att ens minnas smärtan, så fort det	 smärtsamma tillfället väl var förbi, hade lika litet någon hågkomst af	 det fruktansvärda hon nyligen upplefvat. Hennes väsende upptogs	 så uteslutande af glädjen öfver hennes mors tillfrisknande, att hon	 icke fäste sig vid något annat; och hennes beröm hördes oinskränkt	 öfver den gode bankieren, hvilken hon tillräknade hela den lyckliga	 vändningen af krisen.	 Ett nytt besök anmäldes. Det var herr Zuckendorffer, den man,	 med hvilken Mannerskog börjat sina bekantskaper i Hamburg. Än­	 damålet med hans visit var naturligtvis att göra sig underrättad om	 Dona Jamiesys helsa. Sedan han med nöje erfarit dess förbättring,	 
	 drog han en suck, i det han vände sig till Madame Elisabeth, och	 omtalade att den gamle hederlige herr Josua Goffin – hans företrä­	 dare på det bankier-kontor, hvars chef han nu sjelf utgjorde – be­	 fann sig i mycken och starkt tilltagande svaghet. Onekligen var detta	 att beklaga. Det förhöll sig emellertid med herr Josua, såsom med	 andra verkligen gamle personer, att man anser dem närmare grafven	 än lifvets begynnelse, och derföre icke lägger hela den tillbörliga	 vigten på hvad som hotar deras dagar.	 Det är någonting ganska vanligt, och derföre föga anmärknings­	 värdt, att ett sällskap, så fort det består af mer än tre personer, gerna	 ”grupperar sig.” Således, oaktadt man hade börjat att vara tillsam­	 mans i en enda krets, delade man sig här småningom. Mannerskog	 gjorde för sig sjelf den iakttagelsen, att herr Zuckendorffer syntes	 utmärkt upplifvad och intagen af att underhålla samtal med Enkefru	 Everling-Goffin. En varm debatt öfver ett par af dagens politiska frå­	 gor drog dem begge till den ena delen af salongen, under det att den	 unge svensken och Isabella fortforo qvar der de börjat vara, utan att	 ens så mycket som politisera. Oförmodadt uppsteg herr Zuckendorf­	 fer alldeles, och gick till ett fönster. Han hade tyckt sig höra något	 buller på gatan, hvars innehåll han borde inhemta; och i fall det var	 intressant, såsom han förmodade, delgifva det åt sin medtalarinna.	 Fru Elisabeth reste sig också med detsamma. Men litet derefter begaf	 sig herr Zuckendorffer ut i nästa rum, emedan det egentligen var	 igenom dess fönster han kunde se dit ned, för att iakttaga gatan rik­	 tigt. Fru Elisabeth följde honom äfven dit.	 Mannerskog log öfver detta lilla äfventyr emellan tvenne perso­	 ner, hvilka otvunget kunde hållas vara af den ålder, att man efter	 vanlig beräkning icke föreställer sig en stor courtoisie dem emellan.	 Hastigt sammanband han hvad han här förnam, med de bref, han	 läst i det ena af sina begge kyrkogårdspaketer: det, hvaruti han aldra­	 först underrättades om namnen på hela den utländska familjen. Han	 påminte sig, att skrifvelsen till ”den goda och älskvärda Madame Eli­	 sabeth” var undertecknad med namnet Z. Brefvet förskref sig säkert	 ifrån bankieren herr Zuckendorffer, tänkte han nu; och om icke den­	 
	 ne värdige man har spekulationer på enkefru Goffins hjerta jemte	 handen, så torde han till det minsta hafva sina tankar på något annat.	 Emellertid kunde det icke annat än högst tillfredsställa honom,	 att se, med hvilket stort och ädelt förtroende man i detta hus oafbru­	 tet behandlade honom sjelf. Obehindradt och utan betänkande lem­	 nade man Isabella och honom på ensam hand, nu, såsom flere gång­	 er förut. Det tycktes likasom tagas för en afgjord sak, att detta full­	 komligen anstod. Blott upphöjda menniskor tro andra om upphöjda	 tänkesätt – sade han för sig sjelf, vid den betraktelse han som hasti­	 gast tillät sig åt detta håll – och det är klart, fortfor han, att om man	 icke ansåg mig för att vara hvad jag i bottnen är, så – hvem vet? –	 höll man mig för något annat.	 Han och Isabella hade en stund suttit tigande vid hvarandras	 sida, småleende öfver herr Zuckendorffer och Madame Elisabeth.	 Såsom Mannerskog och hon aldrig yttrat ett enda ord om kärlek, så	 kunde de med en så mycket otvungnare blick betrakta hvad som	 föregick emellan andra.	 Ungefär efter en fjerdedels timmes förlopp öppnades oförmodadt	 dörren till det yttre rummet, hvilken hela tiden stått i det närmaste,	 dock icke alldeles, tillsluten. Fru Elisabeth trädde upp på tröskeln,	 stannade der, och blickade på de begge ”barnen” med de mest till­	 fredsställda och goda ögon. Ett annan betraktare, än herr Manner­	 skog, skulle det verkligen helt hastigt kunnat falla in, att hennes	 ögonkast på dem begge – alldeles likt ”ögonkastet af en nöjd och	 lycklig ungdomens ledarinna” – gaf en helt olika förklaring, mot den	 han föreställt sig, öfver orsaken till fru Elisabeths och herr Zuck­	 endorffers aflägsnande i det yttre rummet. Det må vara huru det vill:	 och om fru Elisabeth verkligen endast haft för afsigt, att på detta sätt	 komma i tillfälle att litet spionera på de unga, så hade hon allt skäl	 att känna sig väl öfver utgången. Herr Zuckendorffer inträdde också	 åter i salongen, der Mannerskog och ”Mademoiselle Isabella” – så­	 som denna bankier alltid yttrade sig – ännu innehade samma plats	 som förr. Madame Goffin förklarade, att hon, till följd af Dona	 Jamiesys tillsägelse, beslutit i herr Zuckendorffers sällskap aflägga	 
	 ett förmiddagsbesök hos Olivario Goffin. Hon bad derföre Manner­	 skog ursäkta henne för ohöfligheten att lemna honom; och anhöll,	 vid ett lätt och vackert afskedstagande från sin niece, att Isabella	 ville genom ett bud låta henne veta så fort hennes höga mor, Dona	 Jamiesy, uppvaknade och behöfde sin svägerskas närvaro.	 Herr Zuckendorffer bugade sig äfven, och begge afreste.	 Icke någon lång stund derefter inträdde en domestik och anmälde	 en person, som sade sig hafva uppdrag till Dona Jamiesy; men då hon	 för närvarande icke emottog någon, frågade servanten, om icke Ma­	 demoiselle Isabella ville tillåta den fremmande fullgöra ärendet ändå.	 ”Hvem är det?”	 Jag vet icke alldeles.	 ”Bed honom stiga in.”	 Den fremmande inträdde, och gick om domestiken, som öppnat.	 Han bar under sin arm en stor påse af detta så egna slag, som man	 aldrig ser i Skandinavien, och som först börjar på 50 gradens latitud,	 i Hamburg. Det är dessa påsar, hvari guld- och silfvermynt kolporte­	 ras af unge, välbetrodde män, ifrån och till vexlare-kontoren. Påsar­	 nes storlek är olika, allt efter affärens betydlighet. Den förevarande	 sågs af allrastörsta vidd. Det är snarast sagdt obegripligt, huru den	 unge gentila mannen förmådde bära honom; men de Hamburgske	 kontoristernes vana, skicklighet och armstyrka med guld är utomor­	 dentlig. Detta lider icke en gång undantag, då personen är af högsta	 qvalité och på det superfinaste klädd, såsom den nu inträdande,	 hvilken skulle kunna hafva tagits för ättlingen af en ambassadör.	 Han vände sig till Mademoiselle Jamiesy, och förklarade sig vara	 sänd ifrån herr Gasbaria Zuilo de Loureiro. För att certifiera sig så	 mycket mer, gaf han till och med att förstå, det han var bankierens	 son. ”Min vagn står der nere vid porten,” yttrade han; ”den är lastad	 med nitton dylika påsar, som denna, hvilken sjelf tjugonde jag har	 den äran att presentera efter Dona Jamiesys vilja. Min far har befallt	 mig med detsamma förklara sin djupa ledsnad öfver, att ej fullkomli­	 gen kunna uppfylla de honom lemnade ordres. Guldmyntet är icke	 svenskt, såsom önskats. I Hamburg finnes icke för närvarande tio	 
	 millioner mark banko af denna sort. Vår önskan är således att vinna	 tillgift för de sovereigns, napoleond’orer, fredriksd’orer, dubloner	 och amerikanska eagles, hvilka jag i stället medför, men hvilka lätt	 kunna förvandlas till svenska dukater i Sverige, dit min far förmo­	 dar, att någon resa företages, efter det landets mynt begärts.”	 Det är naturligt, svarade Isabella; vi omvexla dem genast till	 svenska dukater i Ystad. Heter det icke Ystad, som man först kom­	 mer till på skandinavisk botten? Jag vill minnas det, yttrade hon med	 en sidoblick på Gustaf Carl.	 ”Ja, verkligen heter det icke så,” svarade han, och steg närmare.	 ”Och – men – ja – hvad de tio millionerna i svenska dukater beträf­	 far, fortfor han, så – – – ”	 Godt, godt, afbröt Isabella och nalkades den unga herr Gasbaria,	 hvilken hon ej ansåg böra fördröjas.	 Men då hon derjemte gjorde mine af att emottaga den stora påsen	 ur hans hand, framträdde Mannerskog hvilken ansåg sin person här­	 till bättre skickad.	 Herr Gasbaria förekom dock begge, och satte sin skatt ifrån sig på	 det stora marmorbordet under ett af mellanfönstren i salongen.	 ”Det torde alltså tillåtas mig, att mina betjenter få uppbära det	 öfriga?” sade han.	 Isabella nickade ett artigt bifall. Bankiersonen meddelade befall­	 ning härom till en i rummet utanför väntande lakej; hvarefter han	 åter inträdde.	 Det blef med detsamma för Mannerskog begripligt, att herr Gas­	 baria icke i egen person burit påsen ens så mycket som ifrån sin	 vagn, utan allenast emottagit honom af sin betjent utanföre i salong­	 ens entrée. Han hade visst blott för att tillkännagifva sin artighet	 eller sitt undergifna förhållande, hållit påsen under armen, medan	 han anmälde sig för Isabella. Detta fägnade Mannerskog, hvilken	 ännu drogs med stockholmska ideer öfver det opassande för en väl­	 klädd och hederlig karl, att bära något under armen.	 Efter ett ögonblick voro alla de tjugu säckarne uppburna. Man­	 nerskog fann att den först inkomne, som herr Gasbaria, junior, en	 
	 minut hållit, i sjelfva verket varit den minsta påsen, och att de öfriga	 nitton hvardera öfvergick denna ganska betydligt.	 Herr Gasbaria framträdde nu för att anhålla om sin djupa vörd­	 nad för Dona Jamiesy sjelf, tilläggande att hans far skulle iakttaga	 den honom medgifna ynnest att uppvakta, dagen derpå; såvida hon	 icke önskade redan denna dag.	 Isabella bad honom icke besvära sig.	 Herr Gasbaria, junior, aflägsnade sig således; hvarvid Manner­	 skog följde honom ända till dörren, der nu de begge männen, ehuru	 med hvarann obekante, ömsesidigt utvexlade sådana angenäma	 blickar, som ungt folk brukar! samt der de slutligen ännu en gång för	 hvarann gjorde ett par små ”tiefe Verbeugungen.”	 Mannerskog kom tillbaka till Isabella. ”Jag har väl ingenting att	 anmärka emot allt detta i det hela,” sade han; ”men finner dock	 besynnerligt, att man hvarken på ena sidan räknar de pengar man	 emottager, eller på den andra begär qvitto på hvad han lemnat.”	 Du har rätt – inföll Isabella – om det rörde någon summa att tala	 om. För öfrigt tror jag, att min mor i morgon, då herr Zuilo sjelf	 kommer meddelar honom en qvitto härpå, i fall han ock icke begär	 det, som emellertid nog kan falla en köpman in. Ty jag har alltid sett	 min mor högst noggrann – ja nästan öfverdrifvet punktlig äfven i	 småsaker. Men att räkna det här förut? Haha – åja –	 ”Det tycker jag ej skulle vara så ledsamt.”	 Nej visst icke – i sällskap.	 ”Till och med alldeles ensam.”	 Men bäst ändå i sällskap, det tillstår jag, då man kan hafva någon	 att tala och skratta med derunder.	 ”Men då kan man räkna galet.”	 Derföre är det således klokast att icke räkna. Icke sant? Här står	 ju på hvardera påsen skrifvit huru mycket den innehåller. Behöfver	 man mer?	 ”Det är verkligen så. Men –”	 På sin bankier litar man alltid i penningräkning. Det är en	 princip. Jag har hört både Madame Elisabeth och min mor säga det;	 
	 och det är klart. En sådan man, som aldrig sysselsätter sig med an­	 nat, kan omöjligen räkna orätt. Är det icke så äfven i Sverige?	 ”Åhjo.”	 Nåväl? Vet du hvad vi skola göra, Gustaf Carl – utbrast Isabella –	 och nalkades med ett fint skalktycke till en af de tjugu påsarne. Jag	 är din bankier. Du misstror mig är det icke så?	 ”Ja –”	 Då lösa vi upp en påse. Så här –	 ”Vänta knuten är för hård – du gör illa dina fingrar Isabella.”	 Nej, min herre! ni får icke lösa upp knuten på egen hand. Efter ni	 misstror mig, så misstror jag er.	 Efter litet besvär kom knuten upp. Påsen föll omkull, och en hel	 massa af guld rullade ut på bordet.	 Den stackars Mannerskog gjorde ett steg af häpnad.	 ”Aj – nu går du ju baklänges? Är icke sådant der orätt gjordt?”	 Isabella såg vid dessa ord på honom med ett förebrående småle­	 ende utan namn.	 Med friskt mod steg han således tillbaka igen till bordet, stack sin	 hand ned i alla dessa oräkneliga guineer, och bjöd af all makt till att	 förakta dem. Det gick icke så lätt, när han såg ned på guldet, men då	 han kastade sina ögon på Isabella, som stod vid hans sida och med	 den naivaste blick undrade på hvad som egentligen kom åt honom,	 fick hans känsla en fjäderartad rörelse. Han började se allting ännu	 högre och lättare, än han redan förr gjort i verlden, och sjelfva guldet	 förekom honom ej längre så tungt.	 ”Nå huru gick det” – sade Isabella – ”skulle icke jag vara din	 bankier? och skulle icke du misstro mig?”	 Jag skulle det.	 ”Hahaha – Gustaf Carl! – får jag säga dig sanningen, så skall jag	 säga dig, att, för att vara misstrogen, ser du ändå så trogen, så trogen	 ut. Har jag orätt?”	 Jag skulle kunna säga detsamma om dig, Isabella.	 ”Om mig? Men det är helt annat. Jag har icke nånsin sagt, att jag	 tänkte ondt om dig. Har jag det? Nej. Det var icke min sak.”	 
	 Det är sant.	 ”Det är icke jag, som skulle hysa misstro. Således är det ju allde­	 les rätt, att jag ser ut som jag är. Men du? Du skulle det. Och du	 liknar likväl alls icke en, som – Har jag osant? – Nå, säg, huru skall	 du nu reda dig och komma från saken?”	 Den unga svensken svängde sig omkring ett tag på högra foten,	 hvarigenom han kom Isabella ganska nära; och derpå tog han henne	 helt hastigt i famn.	 Sedan han således kommit ifrån saken, sade han och gick till	 bordet: nu tror jag ändå att vi räkna för ro skull – litet – nemligen	 helt litet – till exempel blott hundrade guineer; och ställa upp dem i	 en stapel, så jag får se huru det ser ut. Och derefter kan jag lätt	 jemföra det med det öfriga, taga en stor öfversigt och med ett ögon­	 kast märka om allt har sin riktighet – jag menar någorlunda – ty att	 räkna allt detta fullkomligt – en half million i hvar påse! och tio i alla	 tjugu! – det – det fordrade minst ett halft år.	 ”En stapel af hundra guineer? Och derpå taga en stor öfversigt?	 Det skall således nödvändigt vara rasande! Hahaha – hvad är det?	 Du skall nu ändå mena ondt?”	 Bara helt litet – bara så länge tills jag får se huru hundrade guine­	 er se ut – i en rad – jag menar, på en gång – ty för att vara rätt	 uppriktig, så har jag aldrig i verld –	 ”Jag skall också” – afbröt hon snabbt – ”vara riktigt uppriktig	 mot dig och säga dig, att du duger icke till denna rôle, som – och det	 hvarken nu eller nånsin en annan gång – nej! ach nej! nej! – jag ser	 det så väl på dig! – du förmår icke hysa elaka tankar – icke en gång	 om sjelfva din bankier –”	 Den smärta guyanskan gjorde härvid, oaktadt skämtet, ett par	 stora förnäma ögon, och såg på sin vän. Oförmodadt smälte hennes	 blick till det djupaste vemod, den innerligaste, mest mystiska varme,	 och det såg ut som hon ville öppna sina armar.	 Det var honom omöjligt att undvika det han gjorde. Han famntog	 henne för andra gången. Men sedan icke mer.	 ”Nu måste vi räkna!” utbrast Isabella, i det hon trädde ett steg	 
	 tillbaka och kom till en annan myntpåse. ”Skola vi knyta upp den	 här?”	 Nej! Jag tror nu allt – allt –	 ”Du skall veta” – hviskade hon hjertligt, hemlighetsfullt, och	 smög sig ända till hans mun – ”du skall veta, att allt det här (hon	 blinkade, och såg åt sidan) har min mor ämnat dig – och mycket	 mera till – ty ännu är det ett intet.”	 
	 
	 
	 
	 
			 
	 
	 
	 
	 
	 FEMTE KAPITLET.	 
	 Underskrifterna.	 
	 
	 
	 De tillstädesvarande Notarierne buga­	 de sig, och förklarade sådana namn lika	 säkra och bindande, utan, som med	 sigiller.	 
	 
	 Under de följande dagarne herrskade ett stort och intagande lugn	 hos Dona Jamiesy. Läkaren ansåg, att sjukdomen häft sig: åtminsto­	 ne dragit in sitt farligaste hot. Slägt och vänner sutto om eftermidda­	 gar och aftnar samlade omkring beherrskarinnan i det täcka lilla	 rum, som var det dyrbaraste af alla.	 Kretsen var dock sällan talrik. Dona Jamiesy, såsom utländning	 och aldrig vän af mycket utsträckta bekantskaper, hade i synnerhet	 under sin tilltagande svaghet gjort sitt umgänge ännu mera utsökt.	 Hon hade således allt mer minskat omfånget af vännernas antal. Så­	 som frisk eger man ej så stor frihet att icke ”taga emot”. Men sjuk	 har man den fördelen, att det ingen förundran väcker, då man låter	 inträdet vara stängdt för dem man mindre fullkomligen önskar se,	 men hvilka derföre icke veta, att andre finnas, som blifva sedda. Of­	 tast bestod sällskapet hos Dona Jamiesy blott af henne sjelf, Isabella,	 Madame Elisabeth och den unge svensken. Icke sällan undantog sig	 till och med enkefru Everling-Goffin från detta lilla sällskap. Endast	 tre återstodo då; och det förekom mången gång, som om Dona Ja­	 miesy fann kretsen kärast och angenämast så.	 
	 Hon samtalade vid dessa tillfällen med Mannerskog. Hennes dot­	 ter deltog i hvad som sades med ljuf uppmärksamhet; men mest ti­	 gande sjelf. Emellan henne och hennes mor utvexlades ej många	 ord: de tyckes förstå allt, höra allt, begripa hvarann i allt genom att	 blott se på hvarann.	 Dona Jamiesy hade slutligen öppnat hela sin själ alla sina tankar	 för den ifrån hennes förfäders jord anlände man, till hvilken hon	 fattat ett så stort förtroende. Hon talade med Mannerskog ej sällan	 om sin barndoms älskade stränder i en annan del af verlden; men	 oftast vände sig hennes hjerta till det underbara, hvilket hon, såsom	 varma sinnen bruka, älskade mest af obekantskap dermed; detta	 Sverige, detta land, som för henne skulle hafva utgjort ett framtids­	 land, derest hon nu för sin person egt någon framtid på jorden. ”Det	 lider,” sade hon med en mild och helig blick på sina begge barn,	 hvilka en dag sutto ensamne vid hennes sida: ”det lider allt, fast	 läkaren talat om en vändning till förbättring. Det skakande i sjukdo­	 men är förbi. Men jag har nog af döden qvar.”	 I detta ögonblick sjönk Isabella, betagen af smärta, till sin mors	 fötter; och Mannerskog fattade knäböjande hennes hand.	 ”Lef! o lef!” sade Isabella under tårar. Men Dona Jamiesy gret	 icke. Hon kastade en himmelskt glad blick på dem begge, som hon	 såg framför sig, lade deras händer i hvarandra, välsignade dem ljuft,	 och hviskade: ”bed mig icke lefva! Jag har lefvat: och jag skall lefva	 i er.”	 . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 
	 Om aftonen samma dag voro flera personer än vanligt samlade	 hos Dona Clara. Ej blott hennes begge barn och närmaste anför­	 vandter – hvaribland, utom fru Elisabeth, äfven sågos herrarne	 Olivario och Josua – voro samlade: man såg derjemte de begge ban­	 kiererne, Zuilo och Zuckendorffer, ett par embetsmän och ännu	 några till. De gamle herrarne Everling-Goffin hade, så visst som de­	 ras tillstånd eljest skulle hafva nekat dem det, dock rest till Dona	 Jamiesys hôtel, till följe af den varma uppmaning de från henne er­	 hållit, att infinna sig.	 
	 Stunden var högtidlig, och värdinnan lät icke sina gäster länge	 vänta på en förklaring af hvad de sågo.	 ”Jag har anmodat er att komma,” sade hon och blickade omkring	 sig med en vänlighet, hvari höghet blandades; ”jag har anhållit hos	 er samtlige om denna godhet,” fortfor hon, ”emedan jag önskade i er	 ega vittnen till hvad jag nu gör. Skälen till hvad jag företager, har jag	 länge och moget öfvervägt inom mig sjelf. Men om dem behöfver jag	 icke nu yttra mig, emedan de angå ingen, utom mig, och jag står ej i	 förbindelse att för dem redogöra inför någon annan än Gud och min	 stamfader på mödernet, hvilken jag snart går att träffa i en bättre	 verld. Det är följaktligen saken allenast, men icke skälen till saken, J	 ären kallade att höra och bevittna. J sen här för edra ögon en man	 ifrån Sverige i den Europeiska norden, hvilket land ej skall förblan­	 das med Sverige i den Amerikanska södern. Denna man heter Gus­	 taf Carl Mannerskog. Till honom gifver jag i och ifrån denna stund	 alla de till mig, genom min stamfader på mödernet, kapitenen i Hol­	 ländsk tjenst och plantageegare i Guyana, Jonas Berntsson Lamberts	 fria disposition, komna kapitaler; stigande, jemte rentor, upplupna	 sedan 1728, till den slutsumma, hvilken finnes utsatt på en här när­	 varande i enskildheter utförd räkning, hvilket dokument, i förening	 med sjelfva den i ord, lika lydande med dem jag här muntligen talat	 författade donationen, jag nu inför edra ögon skall underskrifva. Jag	 förklarar öppet och högtidligt, att den sålunda doterade Herr G. C.	 Mannerskog från Sverige, eger att bruka och begagna alla dessa	 medel, utan redovisningspligt för någon, hvem det må vara. Och jag	 ber er, mina vänner! sedan J sett mig sjelf underteckna dessa hand­	 lingar, äfven sätta edra namn derinunder, till vittnesbörd och i följe	 med den förklaring, att J, derest det af någon skulle fordras, ären	 beredde att muntligen inför domstol med ed fästa sanningen af hvad	 J här skriftligen försäkrat.”	 Dona Jamiesy hade talat med en styrka, som förvånade alla när­	 varande. Sjelfva företaget var icke fremmande för någon af dem.	 Hon hade förut, under enskilda samtal, underrättat dem om sin me­	 ning och sitt beslut. De voro nu blott samlade för att kröna verket	 
	 genom en högtidlig akt och med underskrifter, åsatte i tillkallade	 offentliga embetsmäns närvaro.	 Dona Jamiesy uppreste sig till hälften i den ottoman, der hon satt	 lutad emot en grön sammetskudde, fattade pennan och satte sitt	 namn under de omtalade handlingarne. Derefter löste hon den	 största perlan ur sitt hårband, lade den på en rund stålskifva, enkom	 för detta ändamål infästad vid sidan af det stora, i guld arbetade	 skriftyget, tryckte med en bredvid varande stålstamp på perlan, och	 förvandlade den härigenom ögonblickligt till fint stoft. Härmed san­	 dade hon på sitt namn.	 ”Slägten Jamiesy brukar inga sigiller under sina namn,” sade	 hon. ”De hafva dock alltid varit trodda och säkra.”	 De tillstädesvarande notarierne bugade sig och förklarade sådana	 namn lika säkra och bindande, utan, som med sigiller.	 ”Ända sedan vår stamfaders tid,” fortfor hon, ”hvilken ofta till	 sjös skref sina rapporter och bref med sina fienders blod, då bläck	 icke fanns och sigill lika litet, men dock alltid med perlsand torkade	 denna skrift och gjorde den svart till tröst för hjertat och för ögat; har	 det varit en hos oss, Jamiesys, obrottsligt hållen sed, att aldrig ned­	 sätta våra namns värdighet genom erkännande att de behöfde helgas	 med sigiller, men att dock alltid fullkomna dem till liknelse efter vår	 stamfaders sätt.”	 Efter ett ögonblick såg hon sig omkring, och yttrade:	 ”Om nu allt är som det skall – så skrifven äfven J, våre öfrige	 vänner!”	 En af notarierne författade i rättsenlig form förklaringen, som	 skulle stå ofvanför underskrifterna, hvarefter alla de närvarande	 utom Mannerskog undersatte sina namn och vidfogade sina sigiller.	 Till läkarens sorgliga pligt hörde, att intyga, det testatorn – (han till­	 frågade i hviskande ton den ena notarien, om han borde skrifva:	 ”testatricen?” men undfick det svar, att sådant icke behöfdes) – det	 testatorn för tillfället varit vid fullt bruk af sitt sunda förnuft, yttrat	 sig med fullkomlig sans och förrättat allt af fri vilja. Med darrande	 hand, men redig stil, skref Olivario; med i det närmaste oläslig, Jo­	 
	 sua; med skönaste bokstäfver Elisabeth. Isabella höll redan pennan	 i den ställning, att hon var på väg att teckna sitt namn i stamfadrens	 manér; men en hastig vink från fru Elisabeth hejdade henne. Hon	 skref således rätt: men sigill hade hon icke.	 Slutligen skref husets generalbankier, herr Gasbaria Zuilo de	 Loureiro. Den andre bankieren, herr Zedechias Jeremias Zuck­	 endorffer, hvilken kallats utan egentligt behof, blott efter egen öns­	 kan och till följe af sitt vänskapsförhållande med familjens medlem­	 mar, fick derjemte sätta sitt namn på ett testamente, hvilket han be­	 traktade med nästan religiösa ögon.	 När allt detta sett sitt slut, följde andra akten af högtidligheten.	 Dona Jamiesy, som under det öfriga sällskapets arbete, återhem­	 tat sig sjelf, reste ånyo sitt vackra hufvud, gaf Mannerskog en vink att	 nalkas, och han kom till bordet framför ottomanen.	 I alla de närvarandes åsyn öfverlemnade hon i hans händer:	 först gåfvobrefvet; derpå det af herr Zuilo utfärdade papper,	 hvilket Isabella af honom bekommit, med ordres till alla banker	 hvarest Lambertska kapitaler finnas insatte, att till innehafvaren ut­	 betala desamma; samt slutligen den af samme herr Zuilo författa­	 de specialräkning, som utvisade hvarest alla summorna, hvar för sig,	 stodo, och till hvad totalbelopp de i närvarande stund stego.	 Sedan herr Mannerskog inhändigat allt detta, skref också han sitt	 namn, nemligen under ett recepisse, författadt af den ena notarien,	 men under recipientens namnteckning bevittnadt af dem begge.	 Den autentika aftonen slöts med en thésoupér, hvarvid likväl –	 oaktadt det enkla namnet – några läckerheter förekommo, arrange­	 rade genom Madame Elisabeth, och egentligen för de fremmande	 herrarnes räkning, några läckerheter, likväl af så utsökt, fint och	 dyrbart slag, att vi ej kunna säga hvad de hette.	 
	 
	 
	 
	 
			 
	 
	 
	 
	 
	 SJETTE KAPITLET.	 
	 Ett vidsträckt ögonkast.	 
	 
	 
	 Det skall verkligen en gång mycket roa	 mig att upptäcka huru jag kommer att	 bära mig åt med allt detta.	 
	 
	 Sedan det större sällskapet om aftonen åtskilts, och den mindre, den	 egentliga kretsen, ånyo med förtroliga blickar såg sig samlad ensamt	 för sig sjelf, kunde ingenting jemföras med det ojemförliga i allas nya	 ställning.	 Dona Jamiesy aflägsnade sig tidigt. Ansträngningen vid den hög­	 tidliga akten måste betalas genom en större känsla af mattighet, än	 vanligt; och hon hoppades genom en välgörande natt återhemta	 hvad hon förlorat.	 Emellertid hade ett arrangement tagits i hennes hôtel. Rum, ja	 våningar, funnos der tillräckligt. Det hade blott varit genom en be­	 synnerlighet, en nyck – eller af någon eljest förborgad orsak – som	 hennes svägerska, Madame Elisabeth, icke hittills under vistandet i	 Hamburg hade velat ”besvära” sin höga slägtinge med att logera i	 samma hus som hon sjelf. Dermed hade också följt, att, då Isabella	 borde fullgöra åtskilliga arbeten och ”exerciser” under fru Goffins	 ögon, såsom öfligt ännu allt sedan denna hennes goda anförvandt	 åtagit sig och på det samvetsgrannaste utfört gouvernantskapet öfver	 henne, vistades äfven hon hos denna fru, och inställde sig hos sin	 höga mor, Dona Jamiesy, visserligen dagligen; men bodde dock icke	 
	 der uteslutande. Detta förhållandet ändrades och kom i ett naturli­	 gare skick. Den allvarsammare riktning, som beherrskarinnans hel­	 sa allt mera antog, fordrade ovilkorligen en ständig närvaro af de	 hennes.	 Men icke nog härmed. Herr Mannerskog betraktades nu fullkom­	 ligt såsom en medlem af slägten. En liten rad af fem smakfullt anord­	 nade rum i venstra delen af hôtellet, ansågos kunna utgöra en ung­	 karlsvåning, i stånd att trefligt, ehuru icke luxuriöst, uppfylla en ung	 mans behof. Fru Elisabeth framförde, å sin höga svägerskas vägnar	 den önskan till honom, att han icke längre ville bo utom hus, utan,	 så nära förbunden han i öfrigt vore med familjen, tillika, så länge	 ännu vistandet fortfore i Hamburg, bevärdiga detta logis med sin	 person.	 Om aftonen, sedan han följaktligen inträdt i denna nya vistelse,	 under samma tak med sina vänner och själsfränder, kunde han icke	 annat än kasta ganska allvarsamma blickar omkring sig. Ensam se­	 dan betjeningen utgått: ensam, med sina tre nyss erhållna betydelse­	 fulla dokumenter, upptog han dem, det ena efter det andra, och ge­	 nomgick dem. Han fann då af den tredje bland dessa handlingar –	 den specifierade räkningen på Lambertska kapitalernas belopp i	 närvarande stund – att det öfverslag, han en gång gjorde derhemma	 på Mosebacke, inneburit en betydlig missräkning. Han hade kalky­	 lerat det hela till inemot 400 millioner. Men i sjelfva verket hade	 rentorna under vissa af de förflutna tiderna, såsom han af räkningen	 såg, varit mycket större än han antagit, och hela affären blifvit så	 förträffligen skött af administratorerne att totalen i denna stund steg	 vida högre än han förmodat. Öfverhufvud kan det väl vara roligt, att	 se sig egare af 502 millioner svenskt banko, hvilket summan nu	 oåterkalleligen var; men herr Mannerskog satt emellertid ganska all­	 varsam.	 Slutligen, såsom en ung man brukar, slog han bekymren ifrån sig,	 steg upp för att omsider gå till sängs, och sade med ett litet leende för	 sig sjelf: ”det skall verkligen en gång mycket roa mig att upptäcka	 huru jag kommer att bära mig åt med allt detta.”	 
	 ”Hittills,” fortfor han, ”förefaller mig alltsammans föga annorlun­	 da än som en liten angenäm parodi på en viss bekant historia. Men	 min händelse,” slöt han, ”håller jag mera af; ty utom att mina milli­	 oner äro mer än dubbelt så många till antalet som i den der roma­	 nen, har jag icke varit utsatt för annat än de bästa menniskor i verl­	 den, hvilket jag håller fördelaktigare, än om jag oupphörligen sett	 mig omgifven af skurkar. Jag nekar icke, att det sednare kunde hafva	 varit intressantare; men när det kommer an på att lefva i det verkliga	 lifvet, är det bättre att hafva göra med godt och hederligt folk. För	 öfrigt – hvem kan så noga veta? – jag står ännu blott vid begynnelsen	 af saken: det kan oändligen lätt hända, att när jag går till sjelfva	 användandet af alla mina millioner, när jag begynner sätta alla mina	 stora förslager i verket, jag på denna bana möter så otroligt många	 skälmar, åtnjuter så mycket motstånd, blir så lurad, bedragen, chi­	 kanerad, får så många förargelser, dumheter, olyckor: med ett ord,	 blir så fullständigt uppäten från topp till tå, att ingen mer kan begära.	 Minsann! hahaha – allt detta tror jag ändock till sluts icke. Jag skall	 säga, ju mera jag ser på min händelse, ju mera finner jag den vara	 baklänges mot hvad som händer de fleste. Andra få tillryggalägga	 hela sin lefnad för att med yttersta ansträngning släpa tillsammans	 sin rikedom; de hafva denna först vid slutet af sin vandel, och många	 finnas, som icke en gång då ega millioner. Jag deremot har eröfrat en	 utomordentlig förmögenhet vid sjelfva början af mitt lif – ty att stå	 vid tjugutvå år anser jag verkligen, förnuftigt sagdt, vara ett intet.	 Hvad som således i andres historia sitter längst bort i fonden, det har	 min alldeles framme i begynnelsen, på sjelfva avantscenen, à prima	 vista. Detta är bakfram; jag vet det; jag borde hafva slitit mera ondt,	 men jag tycker ändock mera härom. Det är visserligen sant, att åt­	 skillige finnas, med hvilka jag kunde jemföra mig äfven i min ställ­	 ning: jag menar dem, som ärfva millioner, och dermed straxt vid	 myndighetsåldern besitta något af hvad jag nu har. Men hurudane	 äro desse rika arftagare öfverhufvud? De ega visst penningar: men	 inga stora ideer. Finnes väl en enda bland dem, som vill utföra nå­	 gonting? som vill omskapa sitt fädernesland? som vill vända upp och	 
	 ned på allt rasande, och sätta det rätta rätt? Nej! det vill ingen. Följ­	 aktligen ligger deruti den stora olikheten emellan också dem och	 mig. Min belägenhet är ojemförlig: och jag skulle kalla mig sjelf en	 utomordentlig person, om icke det utomordentligaste i hela saken,	 vore, att nu, när jag har i händerna allt hvad jag nånsin grubblat på i	 Stockholm, så sitter jag – sanningen att säga – och vet icke –	 Men – det skall nog gå! Det har ingen fara: jag skall allt inse	 hvarmed bäst är att börja. Och bara banan en gång väl är börjad, så –	 – till en begynnelse lägger jag mig.”	 ”O mina hederliga, förträfflige landsmän!”– utbrast han, i det han	 var på väg att luta sitt hufvud ned emot kudden, men ännu en gång	 såg upp mellan draperierna af det höga, fylliga sidensparlakanet,	 som omgaf hans säng – ”jag skall nu släcka mina ljus!” fortfor han	 halfhögt, ”men kan dessförinnan ej undvika att påminna mig min	 underbara dröm på Catharinæ kyrkogård. O ni mina hederliga, för­	 träffliga landsmän på Christian Tyranns tid! Sägen mig ändock, hvad	 var väl er mening med den begäran ni syntes framställa till mig? Ni	 pekade på skrinet vid min sida. Dermed tänkte ni väl på den makt	 jag skulle komma att få i mina händer, och hvarmed jag äfven i den	 yttre verlden skulle kunna uträtta något efter eder önskan: en makt	 som jag då ej visste det ringaste af, men hvilken ni, såsom andar,	 hade begrepp om. Jag finner här efteråt ganska naturligt, att ni kun­	 de på förhand känna hvad med skrinet skulle tilldraga sig. Men frå­	 gan är ännu alltid: hvad önskaden J af mig? – Jag kan icke anse hela	 min händelse annorlunda än såsom af försynen beredd, så mycket	 mer som detta är fallet med allt hvad med menniskor tilldrager sig	 under den milda, allvisa fadrens hand. Men den aning, som genom	 den fosterländska visionen på Stockholms skönaste kyrkogård gafs	 mig den natten, måste jag likväl betrakta som ett slags undantag från	 det vanliga. Till allas skickelse hör att upplefva händelser; och eme­	 dan försynen leder allt, så leder han äfven dem; men allas öde är	 icke, att på förhand om hvad som skall hända erhålla en andesyn,	 som utvisar – – låt mig se. Jo, jag tror det! Det var otvifvelaktigt en	 helsning från hela det förgångna Sverige, att göra någonting för det	 
	 närvarande Sverige. Biskoparne Vincentius och Matthias från Skara	 och Strengnäs kommo till mig, bugade och bådo mig hämnas den	 oförrätt de lidit af den katholske tyrannen. Det vill utan tvifvel säga –	 då jag fattar saken i den högre mening som nödvändigt måste förut­	 sättas hos så gudfruktige och ädle män – att jag ombads taga religio­	 nens betryckta ställning i betraktande och göra allt, hvad en så obe­	 tydlig person som jag möjligen skulle kunna, till kyrkans lättnad i	 riket. Jag skall tänka på denna sak. Och jag skall det så mycket mera,	 som min öfvertygelse om religionens heliga vigt för menniskorna	 alltid stått orubbad för min själ. Men jag får icke smickra mig. Jag	 måste oskrymtadt tillstå, att Gud behöfver ingifva mig huru jag här­	 med skall gå till väga; och det är min varma tanke, att han härom	 säkert en dag skall upplysa mitt förstånd, likasom allas, hvilka i djup	 undergifvenhet vända sig till honom. Med religionen skall det för­	 denskull aflöpa väl i mitt fädernesland. Till en början anlägger jag	 fullständiga skolor öfver hela riket; och det icke blott för gossar.	 Qvinnobildningen, rätt förstådd och visligen handhafd, är lika ange­	 lägen som den maskulina undervisningen; och nu för närvarande	 mera, efter hittills så godt som ingenting gjorts derföre. Icke endast	 alla de ungas själar, utan äfven deras gestalter i den jordiska verlden,	 jag menar deras så kallade kroppar, önskar jag fullkomliga, friska	 och utmärkt sköna öfver hela Sverige; och sättet till vinnande af	 detta känner jag. Jag skall inrätta allt detta; och grundläggningen	 kan stiga till en trettio millioners kostnad. Det var ett. Jag går då	 ifrån Vincentius och Matthias; och träder vidare. De nästföljande,	 som bugade sig för skrinets egare, utgjordes af de tolf Adelige. Äfven	 de bådo mig om bistånd i hämnden mot tyrannen. Dessa adelsmän	 voro de värdigaste jag känner: mest slägtingar och anhörige till Gus­	 taf Wasa. Sådane vill jag på allt sätt efterkomma. Då nu här ingen	 tyrann mera gifves att träffa i Sverige, kan den hämnd, som de öns­	 kade utöfvad, icke tänkas personlig. En så egoistisk och lumpen	 mening bör också ej gerna förutsättas hos desse gudfruktige, ädle	 och halshuggne män, hvilka under trehundrade år betänkt sig i en	 annan och högre verld, och följaktligen icke kunna hysa endast indi­	 
	 viduella önskningar, framför allt ej af så uselt slag som hämnd i den	 meningen. Jag tager dem som rätta adelsmän. Jag föreställer mig	 deras begäran hafva innefattat, att jag måtte utrota hela den fiktiva	 adeln i Sverige. Det måste gå män af Gustaf Wasas eget höga tänke­	 sätt till hjertat, att så månge gifvas i riket med namn af adel, utan att	 vara hvad som endast med sanning kan kallas adlige till själ och	 sinne. Men detta onda kan icke utrotas, utan med bördsadelns	 borttagande, emedan genom födseln alls ingen säkerhet uppstår för	 adlighet i verklig mening. På det att derföre en äkta och sann aristo­	 krati skall kunna uppkomma i Sverige, vill jag utrota bördsadeln. Jag	 vet huru detta skall ske. Den sanna adeln är ingen annan än sam­	 lingen af alla de till sina personliga egenskaper förträffligaste och	 bäste; denna adel är af ingen afgörande betydenhet i landet, så länge	 det är födseln, men icke förträffligheten, som gör adelsmannen. Så­	 dant skall jag ändra. Alltså – mine halshuggne landsmän, skolen J	 blifva på det värdigaste sätt hämnade; om detta kan kallas hämnd.	 Och jag får säga eder, att derest ni på kyrkogården menade någon	 annan slags hämnd, så efterfrågar jag eder ej, och eder bugning för	 skrinets egare skall hafva varit för intet. Nu kommer jag till de siste.	 Borgersmän och Bönder – hvad var det ni ville mig i visionen? Edert	 ögonkast på mig var det innerligaste och varmaste. Jag glömmer det	 aldrig. Om ingen hämnd talade ni. Men jag förstår er; jag fattar er.	 Gud har mycket i beredskap åt er. Landets korn och kärna utgöres af	 er. Huru angenämt och roligt att få arbeta till edert bästa, med det	 ringa jag kan! Jag skall upprätta andliga institutioner af alla dugliga	 slag: jag skall derjemte åt er bygga kanaler, jernvägar, hamnar,	 skeppsflottor och städer; och det kan väl gå till sina 40 eller 50 mil­	 lioner, för hvardera. Framför allt skall jag söka lära er, att sjelfve	 sköta er och bygga på egen hand, sedan ni fått medel och banan	 öppnad. Men att för egen del komma rätt till väga med allt detta,	 skall jag sjelf tänka efter – hvarmed jag bör begynna –”	 Härmed såg herr Mannerskog upp; tog ljussaxen och förde den	 till lågan, för att utsläcka den. Hans ögon föllo med detsamma på	 den motstående väggen. Tapeterna voro af detta sköna, nya slag, der	 
	 blommor, guirlander, och andra de mest outgrundliga figurer linda­	 de sig om hvarann på ett fantasirikt, men tillika smakfullt och inta­	 gande sätt. Det förekom honom, som om de rörde sig på väggen. Han	 insåg att detta spel uppkom af den dallrande ljuslågan, i hvars	 grannskap han fört sin ljussax, och som innan döden flämtade un­	 dan åt sidorna.	 Sedan ljuset mistat sitt lif för den obevekliga saxen, lade yngling­	 en, ännu tankfull och glad, sitt hufvud till hvila. Han blickade ett par	 gånger hastigt upp i mörkret, såsom man gör innan man somnar.	 Hans ögon föllo ännu på samma vägg, som der han nyss trott sig	 märka de rörliga bilderna. Han tyckte sig ännu se samma slags dans	 der, fast dunklare, obestämdare och litet mera i fjerran. Och färgerna	 voro förändrade. Hvad som varit hvitt, då ljuset brann, skimrade nu	 i svartgrönt: det som varit rödt, sågs violett; men det förriga violetta	 stod blodrödt och ytterst hemskt för hans ögon.	 Ej utan sin förfäran, blundade han, för att undgå detta hot från	 tapeten. Men med slutna ögon, såg han för sig samma figurer ännu,	 och, som han nu tyckte, ända in på sitt täcke. Då vände han sig	 hastigt till väggen; sammanknäpte sina händer, gjorde den bön som	 han i ingen ålder glömt, välsignade i sitt hjerta hela menskligheten,	 både den döda och den lefvande; och slöt sina tankar med Isabella.	 Figurerna voro försvunna; och ynglingen insomnade.	 
	 
	 
	 
	 
			 
	 
	 
	 
	 
	 SJUNDE KAPITLET.	 
	 Den grymt bedragna.	 
	 
	 
	 Det är en bitter känsla, att hafva sett	 sig utsatt för det skymfligaste uppträde;	 men det är en bittrare ännu, att hafva	 blifvit djupt bedragen om ett menni­	 skohjerta.	 
	 
	 Morgondagen derefter var högtidlig och vacker. Mannerskog till­	 bringade hela förmiddagen i Isabellas sällskap inne hos Dona Ja­	 miesy. Fru Elisabeth syntes icke till; hvilket väl förundrade de när­	 varande; men man visste att hon äfven hade angelägenheter för egen	 del.	 En stund på eftermiddagen satt Mannerskog uppe i sina rum och	 för sig sjelf. Oförmodadt inträdde Madame Elisabeth till honom i	 den mest upprörda sinnesstämning. Kinderna voro röda på ett mer	 än fördelaktigt sätt. Ögonen visade tecken till en flod af utgjutna	 tårar.	 ”Sind Sie” – nej – ”Är ni ensam?” frågade hon.	 Mannerskog blickade på henne med förvåning.	 ”Förlåt mig!” gentog hon nu. ”Jag ser nog att ni är ensam, såsom	 jag önskat. Jag har någonting af allra yttersta vigt att samtala om, att	 begära råd uti. Det har tilldragit sig – det har händt den förfärligaste,	 den mest oväntade – den i sjelfva verket oförväntbaraste händelse!”	 Men, min Gud, hvad är det?	 
	 ”Skall jag kunna omtala den. Men jag ber – jag anhåller om att få	 göra det!”	 Ja, för all del. Men var så god sitt min bästa fru Goffin!	 Madame Elisabeth satte sig och försökte att lugna sig. Hennes	 hufvud sänkte sig och ymniga tårar, ånyo på flykt ur sitt sköna hem,	 runno öfver hennes kinder. En djup suck gjorde sig väg genom hen­	 nes tyngda bröst. ”Vi äro förskräckligt bedragna!” utbrast hon.	 Hvad har då inträffat? sade Mannerskog och sprang upp. Dona	 Jamiesy –	 ”Nej. Nej, min vän. Men jag vet icke, huru jag skall begynna.”	 Jag har tillbringat hela dagen ända till nyss hos Dona Jamiesy; jag	 hoppas väl att ingenting oförmodadt –	 ”Var lugn!” fortfor Madame och såg upp med en förtviflad blick.	 Äfven Isabella har jag nyss lemnat. Kan något på detta korta	 ögonblick, sedan jag såg henne, hafva tillstött?	 ”Visst icke. O min Gud! min Gud!”	 Mannerskog slog uti ett glas kristallklart friskt vatten från Hohen­	 luft och bjöd henne. Men derjemte öppnade han en flaska eau de luce.	 Madame höjde handen emot glaset med vägran. Hon skjöt bort	 flaskan med den andra handen.	 Efter ännu en suck yttrade hon: ”när jag sade: vi äro förskräckligt	 bedragna, hade jag orätt. Jag skulle hafva sagt jag – jag är det som	 är –”	 Bedragen! Men min store Gud, hvarom kan då vara frågan.	 ”Frågan är om den lågtänktaste person, den nedrigaste menniska.	 Ach, jag har känt Amerika! Europa förstod jag icke.”	 Min bästa fru Goffin, jag delar er smärta helt och hållet, och jag	 skulle göra det ännu mer, om jag finge del af er olycka.	 ”Ni har känt denna bankier, denna herr Zuckendorffer?” frågade	 hon och såg upp med ett tveksamt och halft ögonkast.	 Jag skall icke säga, att jag kännt honom, svarade Mannerskog.	 Men jag trodde, att ni kände honom, min fru?	 ”Jag gör så nu. Men ach – skall ni blifva ond, om jag ber en man,	 som er, om ett godt råd? ett verkligt råd?”	 
	 Allt hvad som står i min förmåga ligger för edra fötter och är till er	 tjenst.	 ”Hör – min vän! låtom oss icke bruka dessa öfverdrifna uttryck,	 som smaka af vänskap, men icke äro en väns ord.”	 Mannerskog slog ögat till golfvet. Med öppet och varmt hjerta	 nalkades han fru Goffin, tog hennes hand och bad henne fortsätta.	 ”Jag förstår nog,” yttrade hon nu, ”att ni funnit mig löjlig, och	 derföre gaf mig så dyrbara försäkringar. Säg mig uppriktigt, har ni	 alltid funnit mig löjlig? Har ni det?”	 Hm. Visst icke. För ingen del.	 ”Det är så. Det kan icke annorlunda vara. Men glöm allt och var	 blott min vän! Det är ju icke så svårt? Är det så omöjligt?”	 Sannerligen om jag rätt begriper.	 ”Jo; ni begriper det mer än väl. Och jag erkänner, att det är mitt	 fel; mitt eget stora förskräckliga, ohjelpliga fel. Hvarföre skulle jag	 hysa tro till en äldre, en stadgad, en ordentlig man? det är blott på de	 unga man skall tro,” slöt hon, och såg med en rörande blick på	 svensken vid sin sida.	 Min goda fru Goffin, inföll han, om det verkligen skulle vara så,	 som det nästan förefaller mig, att någonting inträffat mellan er och	 herr Zuckendorffer, så låt mig höra det. Är det en hemlighet, så var	 öfvertygad, att hvad ni säger, skall hos mig ligga som i en tusenårig	 grift.	 ”Och ni sjelf är dock blott tjugutvå år?” afbröt hon, med ett små­	 leende mellan tårar. ”Men det är ingen hemlighet af det slaget, som	 behöfver förtigas, utan en som endast behöfver förstås för att icke	 väcka åtlöje. Jag behöfver hos er det allvar, som är nödigt för att	 hitta, för att uppfinna ett godt råd.”	 Jag är i detta ögonblick den allvarsammaste i verlden.	 ”Så hör – i korthet!” Och dermed slöt hon.	 Ni skall gifta er med Zuckendorffer, min fru; är det icke så?	 Fru Goffin rodnade. ”Om det vore det,” sade hon, ”så vore saken	 enkel.”	 Nå – då fins blott: att ni icke skall gifta er med honom?	 
	 ”Och säg: hvilketdera skulle ni göra?”	 Just efter det kan sättas så starkt i fråga, svarade Mannerskog, så	 skulle jag tro, att det sednare vore det rätta.	 ”Ni har rätt! Jag skall så. Gud! – hvilket bedrägeri!”	 Men efter ni emot all förmodan, min fru, i hast funnit detta gifter­	 mål så högst betänkligt, så säg mig: hvad har kommit emellan?	 ”Den nedrigaste lågsinthet och intet annat. Ingen tredje person,	 ingen svartsjuka på någondera sidan; nej, visst icke. Men den lågsin­	 taste nedrighet blott och bart, och intet annat.”	 Det kan vara nog i alla fall. Men huru har en sådan så i hast blifvit	 upptäckt?	 ”Min bästa vän – min bästa Mannerskog – jag tror, att ni är en god	 menniska, ehuru europé. Ni är ung, hederlig, af mensklig natur, är	 det icke så? Och ni är ifrån detta Sverige – ni kan då icke missförstå	 mig eller bele mig – mig, som också är ifrån ett Sverige, under en	 sydlig, en öppenhjertig sol. Vi hafva hjertat på tungan, vi, vid Maze­	 ronys stränder; och ingen förundrar sig der, skrattar eller finner illa	 – Oh – – men till hvem talar jag?”	 Till mig! utbrast Mannerskog, rörd af den innerliga tonen i den	 stackars berättarinnans röst.	 ”Javäl!” fortfor hon: ”jag är född i detta land, på hvilket Europa	 nedser med förakt; men tro mig, vi, derborta, stå närmare Gud med	 vår själ, än ni här med ert blotta förstånd. Jag är till börden Creolska,	 såsom jag tror, att jag redan någon gång berättat er. En Creolska är	 rätt fram i sina ord, och sådan, som väl hvar och en kunde vara, inför	 Gud och vänner. Jag förde med min man, Augustin Everling-Goffin,	 ett åttaårigt barnlöst äktenskap. Jag hade likväl sett andra makars	 himmelska glädje: glädje af sina goda, täcka barn. Var detta illa? Är	 det icke hvad Gud sjelf tycker om? Jag har alltid älskat barn: jag kan	 säga, att jag till dem hyst en nästan religiös kärlek.”	 En tår glänste i Mannerskogs blick, ty äfven han var till sitt huf­	 vuddrag barnkär.	 ”När jag kom hit till Hamburg med min svägerska,” fortfor hon,	 ”dröjde det icke länge, förr än en person ibland vårt umgänge börja­	 
	 de fästa sina ögon mer än vanligt på mig. Det var en man af ett	 behagligt och vördigt utseende och något äldre till åren, likasom jag	 sjelf: ehuru man icke kan säga, att någondera af oss äro för gamla, då	 man icke vill skämta med europeisk elakhet. Jag kan uppriktigt säga,	 att han var så uppmärksam emot mig, att jag skulle hafva kunnat	 kalla honom efterhängsen, om jag icke sjelf funnit hans person allt­	 för angenäm för att misstycka det besvär han gjorde sig för mig. Det	 var också en af bröderne Goffin, min svåger Josua, som först före­	 ställde mig honom såsom efterträdaren på hans eget vexlarekontor.	 Hade jag då skäl att anse honom för annat än fullkomligt hederlig	 och god?”	 Herr Zuckendorffer? Nej.	 ”Det varade en tid på vänskapens stora område. Jag säger med flit	 stora; ty vänskapens allmänna, för alla öppna gebiet är vidsträckt,	 som hela det ointagna Amerika; men kärlekens område är inskränkt	 till vidden såsom ett litet Berbice, såsom ett smått men underskönt	 Demerara. Jag trodde en tid, att herr Zedechias och jag skulle vara	 endast vänner, och jag fann hans tilltagande uppmärksamheter,	 hans allt mer förstorade artigheter icke annat än behagliga. Innan	 kort lät han mig förstå, att han hyste djupare och innerligare afsigter	 på mig. Jag häpnade först, ty, utan att berömma mig, kan jag säga, att	 sådant för mig var ovanligt ifrån någon karls sida. Zedechias Zuck­	 endorffer ingick i alla mina sympathier. Han fann mig hafva ett för	 religionen öppet och varmt lynne; han delade mitt sinnelag häruti.	 Han utgjorde mitt ständiga sällskap på besök i alla kyrkor, vid alla	 gudstjenster. Ordet ”helig” brukade han för allting, som på minsta	 sätt kunde anses någorlunda godt, eller åtminstone icke illa. Jag re­	 flekterar på detta först efteråt nu, då jag slutligen med afsky upptäckt	 personens halt. Då intog det mig; det drog mig till honom. Ni har sett	 honom, Mannerskog, och ni känner huru han kläder och har sig;	 huru han älskar att bena sitt hår så, att det faller ner på hvardera	 sidan mot hans fylliga och bleka, men alltid skinande kinder. Med	 detta Johannishufvud, under samtal lutadt litet på sned, och med det	 säkra ordet ”helig” vid allt som mötte oss, hänförde han mig: jag kan	 
	 säga det. Vi försummade tillsammans ingen helig timme; han skänk­	 te mig nästan hvar dag någon helig bok, förärade mig frukter och	 blommor ur Guds heliga natur, shawlar ur dessa handelsbodar, som	 genom Guds heliga godhet blifvit uppslagna vid någon Heiligen­	 strasse eller Heiligenmarkt och der också undersköna näsdukar fun­	 nos, tillverkade genom – jag tror – den heliga väfnadskonsten samt	 fulltryckta med taflor ur bibliska historien. Jag har flera dussin deraf.	 Tillsammans i Rotundan eller vid Alsterpavillonen åto vi som oftast	 rätt godt af Guds heliga gudsgåfvor, och drucko saften af dessa heli­	 ga drufvor, som Gud först lärt den helige gudsmannen Noach plante­	 ra omkring det första heliga altare, som stått på den efter syndaflo­	 den åter temligen heliga jorden. Framför allt förtjustes vi tillsam­	 mans af att i kyrkorna höra de heliga orgorna gå: han lärde mig sjelf	 spela några psalmer, visade huru man skulle begagna den heliga	 pedalen för att få den heligaste basun att döna, och var mången gång	 så artig att trampa de heliga bälgarne med egna fötter, under det jag	 gjorde mina små försök på tangenterna. Med allt detta var Zuck­	 endorffer emellertid en ganska glad sällskapsman. Han kunde till	 och med skämta, ehuru, åtminstone i mitt sällskap, aldrig på annat	 än ett värdigt sätt. Hvarföre jag i dag måste gifva all denna färg af	 osmaklighet åt min berättelse är, att sedan jag genom ett enda ögon­	 blicks samtal fått se denna man sådan han är, har han och allt hans	 kyrklighetsväsende på en gång kommit för mig i det förhatligaste	 ljus. Innan denna händelse såg jag saken icke så. Jag trodde honom,	 och jag var hänförd af utsigten att dela min framtid med en förträfflig	 man. Ack, Mannerskog! – skall jag yppa min känsla? – skall icke	 äfven ni bele eller förakta mig? Så känn då min Creolska tanke! Jag	 tillät mig glädjas i föreställningen att en gång – också jag – ega ett	 barn!”	 Några tårar af rörelse nedföllo ifrån Mannerskogs öga på enkefru	 Goffins hand, som han i detta ögonblick tryckte.	 ”O min vän!” – utbrast hon – ”ni är icke en europé.”	 Fortfar blott! fortfar! – hviskade han.	 ”Ingen förändring skedde i Zuckendorffers uppförande mot mig.	 
	 Saken var oss emellan afgjord, att vårt äktenskap skulle tillkänna­	 gifvas för alla vänner: vigseln ske om några dagar. I går afton, när vi	 skildes efter den stora akten, nalkades Zuckendorffer till mig, och	 bad, att om det icke fölle mig olägligt, skulle jag hedra honom med	 ett besök på förmiddagen i dag, på samma sätt som jag många gånger	 förr gjort. Jag anade något samtal angående dagen för vår vigsel. Jag	 inställde mig med glädje, med nöje, med all mitt sinnes öppenhet.	 Zuckendorffer emottog och förde mig till ett af sina inre rum. Hans	 åtbörder voro artiga, men kalla; han titulerade mig fru Goffin, i stäl­	 let för det förtroliga och enkla Elisabeth. Hans Johannishufvud var	 hvarken så benadt eller så skinande som vanligt. Jag tillskref hans	 gråa utseende dagern i hans rum och morgonen, som ännu icke tillå­	 tit honom att fullt ordna sig. Jag förvånades likväl och satte mig ned	 med en grad af hjertängslan. – Jag har bedt er komma, Madame!	 sade Zuckendorffer fullkomligt i affärston. Jag har anhållit om detta	 värda besök för att låta er fullkomligt känna huru uppriktig jag är. –	 Men ack, Mannerskog! bed mig icke ord för ord upprepa hvad han	 yttrade. Allt det kyrkliga var försvunnet ur hans språk. Englar egde	 icke vidare rum i hans mun, och hans hufvud lade sig icke vidare	 heligt på sned. Med en ganska rak gestalt och med iskalla ord lät han	 mig begripa, att jag varit en fullkomlig toka, som icke vetat bättre	 sköta – store Gud! – skall jag kunna utsäga det?”	 Tala – jag börjar ana något.	 ”Som icke bättre förstått mig på min ställning hos min rika svä­	 gerska, Dona Jamiesys, än att jag, såsom han till sin högsta förvåning	 förnummit förledne afton, gått i mistning af all dotation ifrån henne.	 Jag började häpna, och frågade – jag tillstår – i lika kall ton, hvad	 han behagade mena med dessa ord? Nu afslöjade han sig fullkomligt.	 Ni kan väl begripa, enkefru Goffin, sade han, att äldre och förnuftigt	 folk afsluta äktenskapet såsom en förnuftig sak. Jag har, öppet sagdt,	 för min i sig sjelf rätt fördelaktiga vexelrörelses än större drift, behof	 – eller rättare icke behof, men önskan – att deruti kunna insätta	 ytterligare summor. Sådane trodde jag, från första stunden jag såg er,	 verkligen skulle falla på er lott en gång, för allt det besvär ni gjort er	 
	 hos dessa otacksamma, småaktiga Jamiesys. Men jag finner, att jag	 bedragit mig, och att ni antingen ej kunnat, eller varit nog ömkligen	 enfaldig att ej vilja förskaffa er en testamentarisk skänk. Sådant bevi­	 sar den ytterligaste brist på skicklighet, på takt hos er, min fru. En	 sjuk mor! och en femtonårig dotter! och dessa skulle man ej kunnat	 leda dit man velat? – Zuckendorffer teg ett ögonblick. Jag bekänner,	 att jag vid dessa hans ord fällde harmfulla uttryck, och oförstäldt	 visade ett ansigte, som ådagalade min själs djupaste förakt –”	 Men jag förstår icke detta, afbröt Mannerskog. Efter hvad jag kän­	 ner från dessa dagar, har ju Dona Jamiesy med varm hand förärat er,	 min bästa fru Goffin, en gåfva, ett kapital.	 ”Ett högst ansenligt, af mig alldeles oförtjent kapital!” utbrast	 Madame Elisabeth. ”Ja väl!”	 För ingen del oförtjent, inföll Mannerskog; men emellertid an­	 senligt; ehuru Dona Jamiesy icke efterfrågade att tillkännagifva nå­	 got derom i gårdagens akt, efter hon hade gifvit er kapitalet i reela	 penningar, med varm hand och på en gång, af de medel hon låtit	 Gasbaria Zuilo hitsända.	 ”Alldeles så. Men tror ni väl, att jag ville förnedra mig till att om­	 tala detta för Zuckendorffer, sedan jag hört honom fälla dessa ord af	 usel egennytta? – sedan han ordentligt förebrått mig för min rena	 vänskap till mina anförvandter? för mitt undvikande af en smutsig	 intrig? för min brist på snålhet? Långt derifrån! Jag ville se honom	 ännu bättre i bottnen, och sade honom några i sanning stötande,	 men ganska välförtjenta ord om min stora förundran öfver allt hvad	 jag erfor. Hör nu blott! Han nalkades mig och yttrade med den oför­	 skämdaste uppsyn: är det då möjligt, Madame, att ni kunnat tro mig	 om en så utomordentlig dårskap, som att hysa passion, verklig pas­	 sion för er, fru Goffin? Ni måste veta, att ni icke är så ung som en	 sjutton års flicka, och ni kan för ro skull spegla er. Ni bör vidare inse,	 att jag är en äldre, en moralisk, ja, utan sjelfberöm, en religiös man,	 för hvilken passionen och allt hvad dermed följer är en låg, materi­	 ell, osedlig, föraktlig sak, som aldrig kan komma i mina tankar. – Ha!	 Det är således religiöst – inföll jag med en hetta, som jag efteråt	 
	 förebrår mig att hafva påkostat denne ovärdige – det är då efter er	 mening religiöst att knyta äktenskap blott med afseende på åtkom­	 mande af kapitaler? Det är sedligt, det är framför allt heligt, att hyck­	 la känslor, som man inom sig beler, för en arm, en lättrogen qvinna?	 Det är moraliskt att ljuga; icke sant? Nå godt! Så vet då, herr Zuck­	 endorffer, att jag tackar er på mina bara knän för hvad ni i dag låtit	 mig förstå, innan det genom äktenskapets verkliga knytande blifvit	 för sent. Jag känner nu, hvad det är man i Europa kallar immateriellt	 och andligt, nemligen penningar, gods, mat och vin; och jag vet hvad	 man benämner köttsligt och materiellt, nemligen ett rent, innerligt	 själstycke, förenadt med det oskyldiga begär, att se sig upplefva i en	 ny generation, hvilket Gud inlagt såsom en from tanke i hvarje hjer­	 ta, som är ett hjerta! Oh – fy, min herre! ni borde blygas. Jag aflägs­	 nar mig, och jag förbannar den första stund jag satt foten öfver er	 tröskel. – Jag hade yttrat mig med alltför mycken häftighet, jag till­	 står det. Men jag var sydamerikanska i detta ögonblick: jag var ifrån	 Paramaribo. Jag steg upp, anlade hastigt min hatt och nalkades dör­	 ren. Något slagen, fattade han min hand, och såg ånyo på mig med	 dessa ögon, som i Europa gälla för oemotståndliga. Låtom oss icke	 skiljas åt på detta sätt, min fru! utbrast han: kunna vi då icke vara	 vänner, fast icke längre ett par älskande, ett par kandidater till det	 heliga äktenskapet? – En rysning for ånyo genom merg och ben på	 mig: jag påmindes om hvad jag borde hafva bedrifvit hos min sväger­	 ska för att vara en tillräckligt för herrar Zuckendorffer & Comp. helig	 äktenskapskandidat! behäftad med all nödig ”moralité,” och framför	 allt ”utan passion.” Jag stötte bort hans hand med afsky, genomgick	 ett rum, och nalkades den yttre dörren. – ”Ack fru Goffin,” utbrast	 han och qvarhöll mig här ännu, emot min vilja. Min fru! hvad jag	 förlåter er för edra obetänksamma uttryck, då ni, kommen ifrån ett	 halfvildt land, intet begrepp har om det egentliga lifvet i verlden och	 i det civiliserade umgänget. Låt oss icke tala vidare härom. Jag res­	 pekterar edra tänkesätt, ehuru de äro så materialistiska, så sensuella,	 att intet samhälle skulle kunna ega bestånd, om icke lyckligtvis	 ganska få tänkte och handlade som ni. Vi skola undvika alla onödiga	 
	 utbrott, och komma till ett klokt resultat. Jag tillåter er icke skiljas	 ifrån mig med den tanken, att jag för er icke skulle hysa något hjerta.	 Jag kan ganska väl inse, att er ekonomiska ställning måste komma	 på en högst låg diet, sedan Dona Jamiesy bortgifvit alla sina ofantliga	 kapitaler till en förflugen utländning, som Gud bäst känner; och ni	 följaktligen, när Dona en gång, kanske snart nog, faller ifrån, sitter	 såsom jag vill säga naken på Hamburgerberg. Jag tror icke, öppet	 taladt, att edra behag skola fånga mången man eller förskaffa er an­	 nat än på sin höjd ganska tillfälliga inkomster: så pikant det eljest väl	 kan vara att se en älskvärd sydamerikanska ifrån det heliga klimat,	 som Guds goda eqvator genomstryker. Glöm derföre icke mig, fru	 Goffin lilla! Jag drifver väl hufvudsakligen vexlarerörelse: men	 under mig sortera likväl många mindre handlande, detaljörer och	 handtverkare, synnerligen skräddare, dem jag förlägger. Jag förestäl­	 ler mig, att sömnad blir den resurs ni kommer att anlita; jag vill då,	 som en vän, underrätta er, att med linnesöm af skjortor, kragar, hals­	 dukar och dito, kan ni ingenting förtjena: fråga således icke efter det:	 förakta icke ett uppriktigt råd! Men kan ni med talang slå er på ves­	 tar, så vill jag anvisa er en skräddare, som betalar mer än andra;	 skulle liftröjor öfverensstämma med edra tänkesätt, vill ni vända er	 hand till kalesonger af fast parkum, vill ni nedlåta er till permissio­	 ner – – ” – Jag störtade ut, brinnande af harm, jag sökte betäcka mina	 glödande kinder med florshufvan och min parasoll. Jag skyndade	 upp i min vagn och anlände hem till hôtellet. Min första rörelse,	 uppkommen på mina rum, var att upplösas i gråt. Det är en bitter	 känsla att hafva sett sig utsatt för det skymfligaste uppträde: men det	 är en bittrare ännu: att hafva blifvit djupt bedragen om ett menni­	 skohjerta.”	 Skurk! – helvetes bof! usling! – voro de lakoniska ord, herr Man­	 nerskog då och då lät höra under fru Goffins berättelse. Han gick	 fram och tillbaka på golfvet. När hon slutat, stannade han och utro­	 pade: hvad begär ni för ett råd af mig, min fru? Vill ni att jag skall	 jaga en kula genom pannan på den föraktlige, så är jag beredd der­	 till.	 
	 ”För Guds skull – ni har aldeles misstagit er på min önskan.”	 Hahaha! utropade Mannerskog storskrattande, i det han stanna­	 de. Minsann! om denne herr Zuckendorffer vetat huru rik ni i sjelfva	 verket är, fru Goffin – om han nu efteråt finge lära känna det; hvil­	 ken utomordentlig näsa skulle han icke bekomma i sitt Johanneiska	 anlete. Låt se? Denna hämnd vore den mest lämpliga –	 Hör på – ett ord, fru Goffin! – fortfor han, huru stort var det kapi­	 tal Dona Jamiesy förärat sin goda svägerska?	 ”Jag blygs att omtala det,” svarade Madame Elisabeth och slog	 ned ögonen. ”Jag har varit fullkomligen oförtjent af denna alltför	 långt sträckta godhet, ty det lilla jag uträttat för Isabella har jag allt	 ifrån början gjort af slägtkärlek, och af – – kärlek till barn!”	 Jag förstår. Men har då icke äfven Dona Jamiesy kunnat få gifva	 er hvad hon gifvit – af slägtvänskap? Säg mig alltså summan!	 ”Summan är icke betydlig,” gentog hon, ”när man har i sigte fö­	 retag, som skola sträcka sig öfver hela länder och riken. Men för en	 enskilds bergning, såsom min, har jag erfarit huru litet behöfs. Vår	 sammanlagda utgift här i Hamburg går för hela vår familj icke öfver	 tvåtusen mark banko i månaden. Hvad gör det? Icke öfver tjugufyra	 tusen mark för året. Och detta är knappt mer än rentan på en half	 million. Huru ännu mycket mindre skulle det icke då behöfvas för	 min person ensam? Jag har hört talrika familjer här i staden nöd­	 bragta till att ej ega mer än tiotusen mark för hela året att lefva af! jag	 vet dem, min Gud, som icke ega mer än fyratusen – och draga sig	 fram ändå. Och i Sverige – der äfven jag, såsom jag nu hoppas, skall	 komma att få nedsätta mig en dag, måtte det icke vara dyrare, efter	 hvad jag tyckte mig finna på resan. Huru öfverdrifvet var det icke då,	 när min svägerska nödvändigt ville göra mig till egarinna af tre mil­	 lioners kapital?”	 Tre millioner?	 ”Jag afslog det; och efter stora strider stannade vi vid, att jag	 emottog två.”	 Två millioner! Ni eger således två millioner?	 ”Jag har dem i mina rum.”	 
	 Min herr Zuckendorffer, hvad ni skall förkrossas! Hvad jag njuter	 af denna tanke! utbrast den unge svensken. Hvad ni gjorde förträff­	 ligt, fru Everling-Goffin, som emottog dessa två millioner!	 ”De vore visst förmycket för mig,” gentog hon med sakta röst:	 ”men det har fallit mig in, att äfven jag skulle kunna begå välger­	 ningar, och sådana kosta stundom. Derföre – – men jag önskade	 nedsätta dem hos er, Mannerskog! ty hos någon bankier vill jag icke	 förrenta dem.”	 Det blir väl väl med det. Men nu skola vi tala om hvad som är att	 göra med herr Zedechias Jeremias Zuckendorffer. Just nu – ha! låt	 se? – just nu påminner jag mig någonting, som jag hörde yttras här­	 omaftonen af ett par okända personer, och hvartill jag icke då lade	 märke. Icke heller ville jag nämna det för er, emedan, då jag kände	 ert förhållande till den man, hvarom vi tala, jag icke ville såra er	 känsla. Men nu får jag säga, att det alldeles slår in med hvad ni sjelf	 omtalar.	 ”Hvad menar ni? hvad hörde ni, Mannerskog?”	 Ganska fula saker, var säker på det.	 ”Om Zuckendorffer? – och kanske äfven om mig, store Gud: dröj	 icke: skona mig icke: underrätta mig om allt! Ty just det var det råd,	 jag ämnade begära af er, huru jag fullkomligast skulle kunna få all­	 männa tänkesättet om mig sjelf renadt och befriadt ifrån inblandan­	 de med denna Zuckendorffer, till hvilken alla veta, att jag stått i äk­	 tenskapsförhållande, och hvilken kanske icke nu skall underlåta att	 om mig utsprida de mest sårande dikter, såsom man brukar i dylika	 fall.”	 Vi skola bestämdt hitta på ett råd härför, min goda fru Goffin. Ni	 skall få höra hvad jag af en händelse blef vittne till. När jag börjar	 lägga allt tillsammans, så tror jag, att detta till sluts har att göra med	 hela vår gemensamma historia: och att denna Zuckendorffer är, eller	 dock har varit, en farligare personage för er slägt, än ni någonsin	 anat. Hvad som gläder mig mest är, att denna förhatlige man icke lär	 vara tysk. –	 ”Hvad i Guds eviga namn säger ni? är han icke en tysk? ej tysk?”	 
	 Jag hörde något derom härom aftonen, såsom jag säger. Och det	 fägnar mig af hjertans grund, att den stora, ädla och förträffliga tyska	 nationen icke för mina ögon behöfver stå fläckad genom att nödgas	 tillräkna sig en sådan man.	 ”Jag förvånas i yttersta grad, det får jag säga.”	 Ni skall i korthet få höra.	 
	 
	 
	 
	 
			 
	 
	 
	 
	 
	 ÅTTONDE KAPITLET.	 
	 Ett fruntimmers hämnd.	 
	 
	 
	 Han kan blott hålla sig uppe genom	 de minst moraliska försök.	 
	 
	 För att se mig litet närmare om i nejderna kring denna sköna stad,	 fortfor Mannerskog, begaf jag mig en eftermiddag helt nyligen bort	 åt Steinthor till, och kom ned till Jernbanan, som löper emellan	 Hamburg och Bergedorf. Jag hade aldrig förut rest på någon sådan	 bana; ty i mitt fosterland, der man eger så mycket jern, besitter man	 dock icke ännu någon väg deraf, såsom ni vet, min goda fru Goffin.	 Trainen hade ännu icke anländt. Jag satte mig således ned på den	 lilla vackra runda platsen, utanför caféen, och väntade på vagnrad­	 ens återkomst. Under det jag här drack en kopp chocolad, hörde jag	 ett muntert och högljudt samtal emellan ett par personer inne i sjelf­	 va caféens salong. Zuckendorffers namn förekom ofta, och det fäste	 min uppmärksamhet. Hvad som nådde mitt öra var dock ganska	 fragmentariskt och besynnerligt. Afbrotten interpolerades med star­	 ka salvor af skratt, och det gjorde, att jag ansåg saken mera angå	 någon obetydlig anekdot än hvad ni rättnu skall få höra.	 Efter ett ögonblick förnam jag tydligen dessa ord: ”få se om han	 lyckas bättre i detta; och det vore väl, ty då kan jag hafva hopp om att	 få ut mina fyratusen mark, hvilka eljest torde sitta djupt inne. Men	 jag har sannerligen en skymt af hopp, ty denna creolska skall vara	 lika utomordentligt giftassjuk, som superbt enfaldig, och min goda	 
	 Zedechias är en slipad satan – – Men huru går det då med den sköna	 Vierländskan? afbröt den andre hastigt; och huru går det med hela	 den lysande affären hos Peter Ar –	 Här hörde jag icke vidare, och ett stort buller uppstod genom	 Trainens ankomst på jernbanan. De begge samtalande herrarne ru­	 sade ut ur caféen. De hade, likasom jag och andre, biljetter för Ber­	 gedorf, och begåfvo sig till platsen, der man steg in i en af vagnarne.	 Jag gick in i samma åkdon.	 Under de minuter, som åtgingo för den korta färden till det lilla	 nätta Bergedorf, hörde jag af mina tvenne samtalande ingenting stort	 upplysande, oaktadt jag tillstår, att min nyfikenhet var spänd. Det	 var klart, det de skulle sky att omtala någon hemlighet af vigt i när­	 varo af ett sällskap, som kunde uppsnappa deras ord. Likväl utbrast	 den ena af dem i åtskilliga omgångar: den sköna flickan! den utom­	 ordentliga sköna Laurentia! Men det är visst, att hennes syster Abela	 har lika mycket vett, ett lika fyndigt och slipadt vett, som den andra	 är vacker. Det skulle smärta mig, om denna ansenliga sak – – men	 jag ser nu knappt någon dager dertill. Då den andre härvid blickade	 åt sidan och blinkade, anslogo herrarne ett annat ämne, och utbred­	 de sig öfver die Vier Landen. Jag tittade emellertid ut genom venstra	 vagnsfönstret och låtsade förstå ingenting. Så mycket fick jag emel­	 lertid veta, att ett litet skönt, på blommor och frukter utmärkt bör­	 digt landskap, hörande till Hamburgs territorium, hvilket bar namn	 af de fyra landen, låg åt Bergedorfs-hållet och utgjorde hemorten för	 den myckenhet täcka qvinnor, hvilka i den besynnerligaste national­	 kostym visa sig på Hamburgs gator, utbjudande blomsterqvastar åt	 resande. Dessa Vierländskor undgå aldrig att väcka en nykomlings	 uppmärksamhet genom sin hiskeliga breda, stora, runda hufvudbo­	 nad, liknande ett omstjälpt kålfat, och hvilken slags hatt, så rysligt	 ful den är i sig sjelf, dock upphöjer behaget i bärarinnans anlete. De	 nätta och vackra Vierländskorna, som man ser i Hamburg, torde lik­	 väl utgöra ett urval, en elite af försäljerskor, utsedd att fängsla köpa­	 re, och man kan väl icke antaga hela deras nation lika fördelaktig till	 utseendet. Härmed må det nu förhålla sig huru det vill, och de geo­	 
	 grafiska notiser jag uppsnappade i min Waggon om die vier Landen	 må vara huru riktiga de behaga, så är det emellertid säkert, att vi	 framkommo till Bergedorf så hastigt, att en man, hvilken, som jag,	 aldrig förr rest på jernbana, förundrade sig, och förundrade sig mest	 öfver att se de andre icke förundra sig.	 Sedan vi stigit af, lemnat jernbansplatsen och begifvit oss till	 venster utför sluttningen, för att promenera in i alleerna och se sjelf­	 va Bergedorf, vet jag icke huru det kom sig, men de begge herrarne,	 för hvilka jag förut intresserat mig, började nu tillbaka i sin ordning	 synbart intressera sig för mig. Jag kan icke säga, om detta härledde	 sig deraf, att jag haft den klokheten att under resan alldeles icke	 efterfråga eller ens låtsa märka dem – hvilket sätt af likgiltighet på	 somliga menniskor utöfvar en särdeles dragningskraft – eller om de	 funnit mig aktningsvärd till följe af en temlig stor och tung pung	 fredriksdorer, som afslöjade sig för deras ögon vid flere af mina be­	 talningstillfällen. De iakttogo all möjlighet att nalkas mig. Och jag,	 som var fullkomligt säker på mig, ifall något farligt skulle vilja före­	 taga sig att hända, lät med stort nöje saken obehindradt hafva sin	 gång, emedan jag derigenom vann mitt syftemål med färden: noti­	 sers inhemtande om nejden och roliga berättelser. Vi åto, drucko	 och spatserade tillsammans under allt medan jag var i Bergedorf.	 Jag hörde nu icke vidare nämnas min Zuckendorffer. Men på	 anekdoter från lifvet i Hamburg om de täcka Vierländskorna (hvilka,	 jag begrep ej af hvad skäl, utmärkt lågo de andre begge om hjertat att	 under diskursen få illustrera,) samt tusen små äfventyr i St. Georg	 och St. Paul, förspordes ingen brist. Framför allt talades om en Hol­	 ländsk industririddare, en herr Alkmaër från Harlem, hvilken i	 Hamburg tillåtet sig göra många affärer och som ville göra ännu fler.	 Min högsta uppmärksamhet fästades vid denne Alkmaër, då un­	 der berättelsens gång en knipslug intrig omtalades, hvilken han	 skulle hafva uppspunnit i och för några personer, som med en stor	 penningsumma och andra vigtiga saker nyligen rest till norden. Jag	 låtsade om ingenting, reqvirerade blott några ännu finare förfrisk­	 ningar, hvarpå Bergedorf alldeles icke lider brist, så fort man bara	 
	 gör strängt allvar af beställningen: och lät emellertid samtalets flod	 vidga sig.	 Mina berättare visste icke – eller ville ej nämna – det resande	 herrskapets namn. Men herr Alkmaër, som på ett eller annat sätt	 utgjorde en bekant till de resande, hade ingått i en hemlig plan med	 en af de till norden åtföljande domestikerna. Detta var ett fruntim­	 mer, en kammarjungfru.	 ”Ha!” utbrast Madame Elisabeth, som ej kunde afhålla sig ifrån	 att afbryta. ”Hvad vill detta säga?”	 Mannerskog fortfor:	 Herr Alkmaër, som bestämt viste att det resande herrskapet till	 norden medförde ett vigtigt skrin, innehållande dyrbara effekter,	 och derjemte inbillade sig att de, som stodo i spetsen för resan, till	 följe af sin karakters utmärkta förträfflighet, skulle vara lätta att föra	 bakom ljuset hade med kammarjungfrun uppgjort, att hon skulle	 bemäktiga sig skrinet, men begå saken så skickligt, att herrskapet	 ansåge sig bestulet af någon person i sjelfva den ärliga norden, och	 följaktligen icke söka efter det förlorade inom Hamburgs bezirk.	 Planen lyckades, men lyckades ej mer än till hälften. Kammarjung­	 frun, som hade slägtingar i Stockholm – emedan hon sjelf ursprung­	 ligen kommit ifrån Sverige och genom sin egenskap af Svenska varit	 de resande en ovärderlig tolk under vistandet i det nordiska landet –	 kammarjungfrun hade låtit skrinets borttagande verkställas af en	 annan, åt hvilken hon förskaffade tillfälle att sättas i beröring med	 herrskapets effekter under dygnet, som förlopp innan återresan till	 Tyskland skedde, men sedan likväl sakerna sjelfva redan blifvit in­	 packade i herrskapets åsyn, så att det trodde sig med all säkerhet ega	 sitt skrin, likaväl som allt det öfriga i godt behåll. Meningen var, att	 den person – blodsfrände eller eljest blott bekant – hvilken af kam­	 marjungfrun erhållit förtroendet att stjäla skrinet, sedermera skulle	 med passande lägenhet till Hamburg och med adress till vår herr	 Alkmaër med första öfversända det stulna. Kammarjungfrun hade	 vetat försäkra sig om sin tjufs ärlighet på ett speciellt sätt, eller me­	 delst en egen formalitet, till följe hvaraf hon ansåg fulkomligen sä­	 
	 kert, att han skulle uppfylla sin åtagna förbindelse och mot den he­	 derliga vedergällning, han hade att vänta, verkligen öfverskicka det	 tagna, en liten tid efter sedan herrskapet sjelf återkommit till Tysk­	 land. Men häruti hade den goda kammarjungfrun bedragit sig. Hvil­	 ka ceremonier hon brukat för att imponera på sin medbrottsling, kan	 jag icke säga (yttrade min berättare;) men det säkra är, att det stulna	 skrinet eller dess dyrbara innanmäte aldrig visade sig för herr Alk­	 maërs ögon. Kammarjungfrun hade under tiden råkat mindre väl ut	 för sitt herrskap. När redan under slutet af resan till Hamburg,	 förlusten upptäcktes, hade man genast med henne anställt förhör	 och efterfrågningar. Hennes klokhet, att icke sjelf medföra det stul­	 na, kom henne nu visserligen väl till pass: ty intet kunde hos henne	 eller bland hennes saker upptäckas. Men man ansåg henne likväl	 på goda skäl som skulden till olyckan genom försumligheten att ej	 nog bevaka effekterna under vistandet i Stockholm, sista dygnet.	 Kammarjungfrun bar emellertid lätt förtreten, att efter ankomsten	 till Hamburg icke af sitt resande herrskap bekomma så mycket be­	 röm och så stora drickspengar för sitt tolkbesvär, som hon eljest sä­	 kert kunnat påräkna. Hon log deråt, emedan hon visste hvad hon	 hade att vänta af herr Alkmaër, så fort blott det vigtiga paketet hann	 ankomma från Stockholm. Men se – detta paket kom aldrig! Kam­	 marjungfruns svenska bekantskap måste icke hafva varit nog ärlig	 emot henne. Hennes ceremoni med honom lär icke hafva utöfvat ett	 nog verksamt inflytande. Och hvad blef följden? Den belöning hon	 utlofvat sig af herr Alkmaër uteblef helt och hållet. Och icke nog	 härmed –	 ”Men min store Gud!” utropade Madame Elisabeth, som i tystnad	 att lära känna hemliga händelsers sammanhang icke eftergaf sjelfva	 Riddaren af Nyfikenheten: ”min Gud! detta angår ju vår egen resa?	 Och denna kammarjungfru! hon som jag väl aldrig rätt kunde lida	 för hennes föga artighet emot Isabella vid flere tillfällen, hvilken hon	 nästan tror jag, icke ville anse för rätt klok: men som jag dock icke	 höll för att vara till en så oerhörd grad elakartad! Hvad kunde det	 vara för en ceremoni, herr Mannerskog, som hon begagnade för sin	 
	 medtjuf? Och – här i Hamburg nu – Hvem kan denne herr Alkmaër	 vara, han, som kände oss så obeskrifligt väl?”	 Ni skall få höra. Det märkvärdigaste af allt är, att det var genom	 ingenting mindre än religionen sjelf, som denne förträfflige herr	 Alkmaër hade verkat på er kammarjungfru. Han måste hafva en ut­	 märkt fintlighet, att begagna det heligaste af allt såsom häfstång för	 sina onda syftemåls uträttande –	 ”Hvad? Religionen? Men det alldeles som –”	 Men afbryt mig blott icke ständigt, min goda fru Goffin! I korthet	 sagdt, så gjorde mina Bergedorfske berättare sig mycket besvär att	 förklara för mig sjelfva denna underbara kammarjungfrus karakter;	 och jag började slutligen inse, att äfven de sjelfve hade någon egen	 mysteriös orsak, hvilken de dock icke fullt afslöjade för mig, att intres­	 sera sig i hela denna sak. De läto mig förstå, att kammarjungfrun var	 en sekterisk qvinna, något, som vi i Sverige bruka kalla ”läserska,”	 ehuru genom sina egna händelser kommen på utländsk botten. Herr	 Alkmaër, som så utmärkt väl förstod sig på sådant, hade, redan före	 hennes engagement hos er, såsom tolk på den svenska resan, stått i	 hvarjehanda religiösa förhållanden till henne. Han hade fullkomligt	 öfvertygat henne, att den skatt ni medförde i skrinet, icke med rätta	 tillhörde er. Han bevisade henne, att det skulle utgöra en helig pligt,	 att på ett skickligt sätt beröfva er denna skatt, och skaffa den i hans	 händer, hvarigenom den snarast skulle återbringas till sin rätta egare.	 Hon insåg detta till följe af några citater ur Gamla Testamentet, som	 alls icke hörde till saken, men dem hon på herr Alkmaërs ord trodde	 fullkomligt lämpa sig dertill; men hvilka jag icke vill upprepa, eme­	 dan det gör mig af hjertat ondt, att se den heliga skrift på detta ohygg­	 liga sätt missbrukas. Icke nog härmed. Alkmaër lofvade kammarjung­	 frun tillika en summa af 500 mark hamburger banko af det stulna, det	 vill säga på deras ömsesidiga språk, af det med rätta återtagna. Kam­	 marjungfrun, som icke var en skrymterska, utan en uppriktig, ehuru	 missledd svärmerska, frågade ej stort efter dessa penningar för egen	 räkning. Likväl ville hon äfven gerna hafva dem, för att använda till	 ett godt ändamål: understöd af några fattiga inom sin sekt –	 
	 ”Stackars goda menniska!”	 Ja! Det utgör ett nytt prof på huru föreställningen om ondt och	 godt kan vara bortblandadt hos dessa olyckliga menniskor, då de	 utan insigt om de verkliga pligterna, utan en sann moral, låta blindt	 leda sig af bedragare i religionens namn. Men anekdoten är långt	 ifrån att stanna härvid. Kammarjungfrun hade i Hamburg åtskilliga	 bekantskaper bland de lägre klasserna, och isynnerhet inom kretsen	 af ett antal unga Vierländskor. Hon brukade vid vissa små samman­	 komster, som de då och då höllo med hvarann i St. Georg ej långt	 ifrån Steinthor, sjunga och läsa för dem, samt dervid utdela skänker	 af skönt inbundna sekteriska böcker, jemte biblar med skilderier ur	 Gamla Testamentet. Härtill fogade hon också penningepresenter, af	 medel, dem den nitiske herr Alkmaër försträckte, icke åt kammar­	 jungfrun sjelf, men till den goda sakens befordrande –	 ”Min Gud! jag tror mig hafva sett något af dessa små bibliska	 böcker med taflor uti!”	 Jojo. Men hör. Bland de unga qvinnorna var det i synnerhet en,	 den sköna Laurentia, som herr Alkmaër ”lagt på kammarjungfruns	 själ” att eröfra. Han förklarade henne, att han såväl med denna	 flicka, som med de andra, hade ett mycket stort syftemål i sigte. Han	 ansåg väl icke ännu tillfället inne att nämna det, men förklarade, att	 hon – den goda syster Abelia; ty så kallade mina berättare sluteligen	 den sekteriska kammarjungfrun – af alla krafter borde arbeta för	 detta stora syftemål.	 ”Abelia! Det är ganska riktigt Abla! Abla! Det är hon, som med­	 följde oss, och som således bestal oss af religon? af den heliga rätts­	 känslan?”	 Så ungefär. Men jag vill förskona er ifrån det öfriga, min goda fru	 Goffin. Mina berättare på Bergedorf läto mig förstå saker, dem jag	 icke kan omtala, emedan ni skulle rodna. Endast begäret, för min	 egen del, att intränga i en händelse hvilken jag af flera orsaker ansåg	 god att känna, kunde förmå mig att så länge deltaga i desse vindt­	 böjtlars och förslagsmakares samtal. På min begäran åtföljdes vi till	 den sköna Laurentia, som bodde i Bergedorf i sällskap med några	 
	 andra Vierländskor, hennes slägtingar på afstånd; ty hennes egna	 föräldrar voro döda. Jag har sällan sett en så intagande gestalt bland	 de lägre klasserna. Så borde alla tyskor se ut, äfven i de högre stån­	 den. Detta är mitt verkliga allvar, både i afseende på händer och	 fötter. Laurentias personlighet rörde mig i anseende till det grymma	 nät, jag fann vara utlagdt för att snärja henne, jemte många andra af	 hennes kamrater i samma belägenhet: ett nät, så mycket farligare,	 ohyggligare och skändligare, som de flesta maskorna deruti voro	 gjorda af förvrängda religionssatser, och utlades af en person – den­	 na Abelia – hvilken, sjelf förledd, trodde sig gå religionens ärender,	 då hon drog till sig andra unga qvinnor, men icke visste hvart hennes	 egen ledare, herr Alkmaër ämnade föra dem alla. Denna man hade	 tvingat den stackars Abelia till en så mycket större verksamhet i det	 värf, han gifvit henne att uträtta, som han yttrat mycken vrede emot	 henne öfver hennes misslyckade ”svenska mission.” Han hade för­	 kunnat henne, att hon måste återupprätta detta fel genom fördubb­	 lad ifver i det öfriga. Hvad mina herrar Bergedorf-berättare angår, så	 upptäckte jag i deras halfva fraser, att de hade i sigte ett stort och	 mycket vinstgifvande institut någonstädes inom Hamburg, men	 hvarom de allenast yttrade mysteriösa termer, emedan de förmodli­	 gen ej ännu visste, om de skulle kunna inrätta sig så fullt efter regle­	 mentet att de hoppades hafva polisen till pålitlig vän. Hufvudsaken	 var att de ville hafva penningar. Men detta utgjorde icke endast sa­	 kens ändamål i dess färdiga skick, utan de behöfde penningar för att	 kunna begynna sjelfva utförandet. De läto mig förstå att om jag hade	 kontanter, hvarpå de icke tviflade, så kunde jag aldrig bättre använ­	 da dem än hos dessa herrar. Jag svarade ingenting afgörande, eme­	 dan jag ville höra fortsättningen af deras berättelse. Derpå uppblos­	 sade de i en mängd halft komiska, halft tragiska utlåtelser om herr	 Alkmaër, hvilken icke bättre vetat skaffa sig de ”svenska sedlarne” i	 skrinet. Jag fann lätt att herr Alkmaër utgjorde en hufvudperson i	 det institutionella företaget hvarom talades; och det började genom	 mina berättares utlåtelser blifva mig allt mer och mer klart, att det i	 ekonomisk väg så lyckliga gifte herr Alkmaër förehade i Hamburg,	 
	 endast var anlagdt för att inbringa honom ett erforderligt kapital till	 inläggande uti sin rörelse –	 ”Men – o min Gud! – har ni då icke närmare underrättat er om	 denne förskräcklige, denne afskyvärde herr Alkmaër?”	 Jo, jag vet något om honom min fru. Han är en holländare, af lika	 stora talanger i kontorsväg och skickligt umgänge, som af dålig mo­	 ral. För åtskilliga år tillbaka öfvergaf han Harlem, der han försökt	 handel med blomsterlökar, men misslyckats med blommor dem han	 heldre ville behandla. Han reste till Hamburg. Här visste han så in­	 nästla sig hos en aktningsvärd och förmögen bankier, att han erhöll	 denna mans hela förtroende. Bankierens ålder och tilltagande sjuk­	 dom – – äfven om denna sjukdom ville mina Bergedorffare hafva	 något att hviska – – nog af, holländaren blef sluteligen sjelf herre på	 sin herres kontor. Likväl blefvo hans affärer genom dåliga spekula­	 tioner så förfallna att de nu äro under allt omdöme. Han kan blott	 hålla sig uppe genom de minst moraliska försök. Och för att säga er	 allt – denne Alkmaër, som endast går med sitt rätta, sitt holländska	 namn ibland sina intimaste vänner, har i Hamburg kallat sig – Zuck­	 endorffer.	 ”Himmel! Och denna man –”	 Skall nu icke blifva er man.	 ”Nej. Och jag tackar himmelen härför. Huru lätt hade det icke	 emellertid kunnat ske? Hvarföre hade ni icke i tid låtit mig veta nå­	 got af allt detta, Mannerskog?”	 Jag har sjelf ganska nyligen fått veta det. För öfrigt hoppades jag	 – jag var, för att så säga, säker – det ni, min fru, sedan ni blifvit gift	 med denna man, skulle kunna bringa honom in på en annan bana,	 och gifva honom ädlare föremål för användande af de kapitaler ni	 medförde. Jag ämnade emellertid vid tillfälle gifva er en nödig vink	 om saken, för att hos er man kunna motarbeta det förhatliga, som	 ingått i hans hittills varande planer. Men jag bekänner, att jag fann	 mig i förlägenhet hvilka ordalag jag skulle begagna till er vid ett så	 ömtåligt meddelande. Det jag hade att säga, skulle kunna likna förtal	 af en person, som ni älskade. Jag ville icke göra ert hjerta olyckligt;	 
	 och hade dessutom, för egen del, beslutat, att med mina egna medel	 omintetgöra den infernaliska planen med de stackars unga qvin­	 norna.	 Fru Elisabeth såg på sin medtalare med en rörd blick.	 ”Och nu,” vidtog hon, ”då jag sjelf genom Guds nådiga skickelse	 blifvit i rättan tid befriad ifrån en så stor skrymtare, tillåt mig, att få	 deltaga med er Mannerskog! i utförandet af Abelias och Laurentias	 räddning.”	 Ni förtjusar mig, fru Goffin!	 ”Till en början, då ett af lockmedlen att förmå den stackars religi­	 ösa kammarjungfrun till otrohet, var löftet om dessa eländiga 500	 mark banko, kan jag ju lemna henne dem?”	 Det stiger knappt till tusen riksdaler riksgälds. Må gjordt. Jag tror	 likväl icke det verkar stort på en läserska. Men hvem vet? Af dem	 finnes flera slag: äfven ekonomiska.	 ”Mannerskog! jag vill resa till den sköna Vierländskan. Hon skall	 icke längre behöfva vara i det sällskap, der hon befinner sig.”	 Får hon bo hos er? Hvad ni är god, fru Goffin.	 ”Hvad jag är god? Huru kan ni säga det? När Gud gifvit mig ett	 menskligt hjerta, och visst icke något stort förnuft, men likväl så	 mycken tanke, som ett barn har; skall jag icke då bruka dem till	 afböjande af menniskors förderf? Hvartill skulle jag väl eljest begag­	 na dem.”	 Ni har rätt. Men i Europa kallas detta ändock godhet, emedan fall	 inträffa, då personer, ju flera medel de erhålla till utförande af det	 goda, dess mindre nyttja dem dertill.	 ”En sak!” utbrast Madame. ”För en stund sedan var jag verkligen	 så upprörd emot Zuckendorffer, att jag tror jag bad er om bistånd till	 utförande af någon hämnd emot honom?”	 Icke alldeles. Ni ville blott påfinna en method att få ert eget namn	 och er personlighet i allmänna tänkesättet fullkomligen skilda ifrån	 honom.	 ”Det är sant. Ach, hvad jag nu tycker detta är ett lappri! Mitt	 namn? min person? Må Zuckendorffer säga hvad han kan, och hvad	 
	 han tycker om mig. Något annat har fallit mig in. Skulle det icke	 kunna vara möjligt, att uppfinna ett sätt att narra honom – tror herr	 Mannerskog? jag menar att förleda honom – att – ”	 Att han måtte komma att stå inför publiken afslöjad, såsom en	 skurk och en narr, det han är?	 ”Nej – nej – narra honom, att emot sin egen plan och tanke göra	 någonting godt och ädelt.”	 Hvad?	 ”Ja, jag tänker det. Och för det skulle han sjelf få skörda allmän	 kärlek och ett ädelt beröm i publiken.”	 Fru Goffin –? Och detta skulle vara er hämnd?	 ”Jag föreställer mig, att något sådant mer än allt annat, skulle	 kunna förmå honom att öfvergifva sin – – bana.”	 Herr Mannerskog runkade smått på hufvudet. Likväl utsträckte	 han sin hand till sin medtalarinna, och tryckte den. Ni är en engel	 sade han. Men herr Zuckendorffer är – en äldre man. Vore han en	 yngling, vore han en person, som icke tagit sig sin konduit nog af­	 gjordt, så kunde er ädla plan försökas med hopp om framgång. Nu så	 – måste vi –	 ”Aldrig misströsta om menniskan att blifva menniska,” tillade	 hon med ett varmt och lifligt ögonkast, fullt af öfvertygelse. ”Jag ha­	 tar icke denna man nog,” tillade hon och såg litet åt sidan, ”för att	 hata honom. Men låtom oss afbryta detta ämne,” sade hon hastigt	 och såg upp med en klar, bestämd blick. ”Hvad som jag väl åtmin­	 stone tar för säkert, är att ni låter mig få mina begge flickor – Abelia	 och Laurentia? Då Gud nekat mig egna – vill jag dock hafva andras	 barn, att – men jag? skall jag kunna leda dem? Äfven de äro väl icke	 längre barn? Kanske att också de äro för mycket europiska för mig?”	 Dertill känner jag dem för litet. Om Laurentia hoppas jag det bäs­	 ta. Men ni, min fru, får icke i egen person, besöka dessa Vierländ­	 skors qvarter: det skulle icke passa. Jag skall laga att de komma till	 er. Och – jag lofvar er – vi skola påfinna en passande hämnd åt herr	 Zuckendorffer! Ty jag måste förtro er ännu en sak, som jag hört.	 Herr Zuckendorffer lär i hemlighet hafva lagt sig ombord med de	 
	 arfspretendenter, som vilja påstå sig mera berättigade, än Dona Ja­	 miesy till de Lambertska kapitalerna.	 ”Hvad säger ni?”	 Jag har hört det af säker hand. Här befinner sig i staden en fran­	 sysk fabrikör, en Gouvion Lambert, hvilken vill göra allt möjligt, för	 att bringa Gasbaria Zuilo på andra tankar. Det är väl nu för sent;	 emedan jag äger i mina händer Zuilos universala öfverlåtelse. Men	 jag har af en ung advokat, på hvilken man stött, fått mig i dag berät­	 tadt, att herrar Zuckendorffer och Lambert i kompani lära tänka slå	 sina hufvuden tillsammans. Lycka till!	 ”Jag förskräcks – – icke. Ty allt i den saken befinner sig på full­	 komligen ren botten.”	 Jag är likaså lugn. Men ni ser deraf än ytterligare, fru Goffin, hvad	 man kan hafva att hoppas af herr Zuckendorffer.	 ”Hör – – ! Vi aflägsna honom. Kunna vi icke genast bringa honom	 in på den goda banan, så böra vi åtminstone förmå honom att icke	 stämpla på den onda.”	 Nåväl? hvad menar ni, min fru?	 ”Låt mig ensam tänka på denna sak!” inföll hon med ett litet	 leende, som hade någonting ljuft uti sig af det mest intagande, det	 mest infantila slag. ”Jag ser nog,” slöt hon och forskande i Manner­	 skogs ansigte halft tvekande; ”jag ser nog, att ni icke tänker det bästa	 om Zuckendorffer, och derföre – låt mig ensam tänka på detta.”	 Jag trodde knappt, efter hvad jag hört, att ni sjelf tänkte det bästa	 om honom?	 ”Det är sant. Men – jag tänker på någonting annat, som ni skulle	 kalla sydamerikanskt och derföre tiger jag. Kanske – kanske skall jag	 också bedraga mig häruti – – men nu – adieux!”	 Hon neg för herr Mannerskog och lemnade hans rum, hvilket	 hon med en åtbörd, som innefattade bön om ursäkt, förklarade sig	 alltför länge hafva upptagit.	 
	 
	 
	 
	 
	 
	 
	 
	 
	 
	 
	 
	 SMARAGD-BRUDEN.	 
	 
	 SJUNDE BOKEN.	 
	 
	 
	 
	 
	 
	 
		 
	 
	 
	 
	 
	 FÖRSTA KAPITLET.	 
	 Jeremias och Bella.	 
	 
	 
	 ”Jeremias! låtom oss icke tala på detta	 sätt!” sade hon halft förebrående.	 
	 
	 Några dagar förflöto, hvarunder Dona Claras helsa tycktes lofva att	 något förbättra sig. Hennes djupa och innerliga lugn i hjertat spred	 sig kring hennes omgifning. Elisabeth, Isabella och Mannerskog ut­	 gjorde hennes dagliga sällskap. Olivario åkte en gång till hennes	 hôtel. Rörande var hans möte och samtal med sin så högt värderade	 svägerska. Svagheten tvang honom att förkorta ett besök, som för	 dem begge annars skulle hafva varit så kärt. Han gick; men innan	 han aflägsnade sig fullkomligt, tog han af henne ett afsked som om	 han aldrig mer skulle få se henne i denna verld. Huru stor den goda	 gubbens öfverlåtenhet nu hade blifvit, bevisade sig deraf, att han vid	 sitt besök i hôtelet icke frågade Madame Elisabeth efter sin eljest så	 kära bok: sitt älskade, minerologiska manuskript. Elisabeth darrade	 icke litet vid tanken, att gubben skulle väcka fråga härom. Posten	 från Sverige hade icke ännu kommit med svar; och hon visste icke	 hvarmed hon skulle hafva uppehållit honom, om han forskat efter	 sin skrinlagda skatt. Men han gjorde det icke. Han tyckes alldeles	 hafva glömt den. Han lefde blott för en högre verlds minnen och	 utsigter. När den ärevördige aflägsnade sig, kunde den fromhjertade,	 goda fru Elisabeth icke afhålla sig ifrån att kyssa hans hand, ehuru	 han egentligen blott utgjorde hennes svåger.	 
	 Fru Goffins sinnesstämning var under dessa dagar så utomor­	 dentligt god, att det förekom, när man såg henne, som om hon ville	 trycka till sitt hjerta alla menniskor. Hennes yttre åtbörder voro icke	 sådana; ty hon var öfverhufvud icke ett fruntimmer af åtbörder. Men	 hennes uppsyn tillkännagaf denna himmelska stämning. Så under­	 bart verka en menniskas handlingar och syselsättningar på lynnet	 och utseendet. Man skulle väl annars tycka, att den kränkande förar­	 gelse, hon lidit af sin trolöse vän och fästman, borde hafva förderfvat	 henne, borde hafva förstört hennes lynne. Och den skulle så utan	 tvifvel derest hon icke liksom till vedergällning för hvad Zuck­	 endorffer gjort henne, upptagit hela sin själ med tanken att göra ho­	 nom lycklig, försätta honom i det bästa tillstånd, framför allt upphöja	 hans sjunkna väsende. Hon gick icke med denna föresats i ändamål	 att med en välgerning förkrossa honom eller utöfva en ädel hämnd.	 Hon förstod saken mycket annorlunda. Hennes känsla kunde icke	 fördraga en persons olyckliga och nedriga tillstånd, som hon en gång	 högt värderat. Hon ville hjelpa och rädda honom endast och allenast	 för att hjelpa och rädda honom. Långt ifrån således att hon ville det	 skulle synas för honom eller någon annan hvilken derom finge kun­	 skap, såsom en stolt handling, ett sätt att löna och förödmjuka låghe­	 ten genom höghet, ville hon allrahelst att det hon gick att utföra	 skulle förblifva okändt för alla menniskor.	 Hon lät kalla Abelia till sig. Denna flicka, som vi ej vidare vilja	 kalla flicka, utan fruntimmer, icke blott derföre att hon sett sina tret­	 tio år, hvilket är fallet med alla, som händelsevis lefvat ett tredjedels	 sekel, utan derföre, att hon gick med en hamburgsk fruntimmers­	 negligé, lät benämna sig mamsell, och alltid sjöng efteråt, så ofta hon	 läst förut; detta fruntimmer, således, skulle måhända icke hafva in­	 funnit sig på fru Goffins tillsägelse, derest ej bjudningen varit skrift­	 lig och affattad i de mest vänliga ordalag. Sådana uttryck förundrade	 henne. Abelia hade varit kammarjungfru endast under de månader,	 hon fyllt sin åtagna befattning hos herrskapet Everling-Goffin på	 resan. Återkommen till Hamburg, lefde hon, nu som förut, på sin	 egen hand. Med upprigtig tro uppfyllde hon här den mission, hon	 
	 ansåg för sin gifna kallelse, och lefde så godt hon kunde. Hon ansåg	 väl, att hon icke hade något att förebrå sig ”inför sin gud”, derföre att	 hon tog det der skrinet; men hon förstod nog, att hon, ”inför menni­	 skor”, och isynnerhet menniskorna Goffin, icke kunde vara väl sedd	 för sin dåliga uppsigt öfver deras saker på resan. Bjudningen syntes	 henne af dessa skäl mindre väntad. Hon klädde sig det bästa hon	 kunde.	 Då hon inträdde till fru Goffin, emottog denna henne som en	 gammal god vän och bekant. Hon bad ”sin goda mamsell Abla” sitta	 ned. Utan alla inledningar och ett långt krus, lät fru Goffin sitt frem­	 mande förstå, att hon kände händelsen med skrinet, samt att ingen	 annan än ”Abla sjelf” tagit det. Men tillika underrättade hon henne	 straxt, och innan den andra i sin bestörtning hann falla på knä, att	 hon egde säker kännedom om sin Ablas mening härmed, nemligen	 att hon gjort gerningen af religion. Fru Goffin sade henne, att Abla	 visserligen irrat sig i den tanken, att hon tagit skrinet från personer	 som ej med rätta egde det i sina händer; men förebrådde henne dock	 ej vidare, än att hon gjorde henne uppmärksam på Guds heligt le­	 dande hand, som så styrt, att hon intet skrin bekom. Då denna hän­	 delse nu utfallit så alldeles emot Ablas förmodan, slöt hon, så ville	 hon ännu mera öka det goda som redan tilldragit sig. Efter Abla icke	 gjort, hvad hon gjort, för egen vinning, utan för att dermed få tillfälle	 lägga något rätt tungt i rättvisans vågskål (fru Goffins yttrande föll sig	 så), så ville hon, då detta misslyckats för Abla, nu i stället – nemligen	 å Dona Jamiesys vägnar, som var sjuk och icke personligen kunde	 tala med sin Abla – lemna henne en betydlig summa penningar. Men	 dervid fogade fru Goffin det vilkor, att hennes goda Abla skulle gå in	 på ett förslag, som hon ville meddela henne.	 F. d. kammarjungfrun förvånades mycket öfver denna vändning.	 Hon tackade fru Goffin under stor rörelse och förklarade sin ovär­	 dighet att bekomma någon belöning för hvad hon gjort med skrinet.	 Fru Goffin försäkrade, att hennes afsigt ej var, att belöna henne, utan	 att, en gång för alla, försätta henne i så lyckligt och oberoende till­	 stånd, hvad det ”yttre hindret” vidkom, att hon hädanefter skulle	 
	 kunna utöfva sin mission på jorden, utan att behöfva se någon i hän­	 derna eller låta bruka sig till företag, hvilkas mörka beskaffenhet	 hon icke sjelf mäktade inse. ”Jag gifver dig dubbla summan af hvad	 som låg i det skrin du tog, men icke fick,” sade hon, ”om du vill resa	 till Guyana, till mitt fosterland, det skönaste land jorden bär i sin	 famn, och der använda all din tid för de arma slafvarne, som der	 nödgas lefva: om du vill läsa med dem, på fristunder, som du för dina	 penningar skall tillköpa dem från deras herrar: sjunga med dem,	 hvilket jag vet du kan; samt gifva dem hopp om ett saligt lif efter	 döden hos den herre, som, oaktadt han icke är svart som de, utan	 tvärtom så hvit, så ljus som solen, dock skall förbarma sig öfver dem.	 Goda Abelia – vill du blifva missionär?”	 Fru Goffin fortfor: ”du skall icke frukta resan öfver hafvet, ty det	 är en lek, blott man tar den så. Du skall icke heller frukta din egen­	 skap af ensam qvinna; ty, om jag icke bedrager mig, skall du blifva	 gift innan du afreser. Efter hvad jag känner om dina äldre öden, min	 goda Abla lilla, så tror jag icke du vill återvända till ditt fädernesland	 eller blifva der boende – emedan – jag vet huru det är med det.”	 Den stackars Abelia nedslog ögonen och sväljde en tår. Hon hade	 såsom ung och tjenande på en restauration i Stockholm fallit offer	 för först en hederlig karl, och sedan en annan, begge af goda studier,	 men svagt minne. När hon såg sig förgäten af den förre, råkade hon	 i förtviflan; och då hon glömdes af den andre, öfverhöljdes hon af	 skam. Hon ansåg sig nu hafva gjort den upptäckten, att i verlden	 ingen sann kärlek fans. I första ögonblicket af denna tanke ämnade	 hon öfverlemna sig åt vågorna, hos hvilka hon hoppades svalka.	 Men då hon härom öfverlade med en vän af sitt eget kön, och sade	 sig ämna gå i sin stackars älskade Erica Åbergs fotspår, hvilken hade	 utgjort begges goda bekant, så hade den andra försäkrat henne, att	 detta var dumt, emedan det fans någonting ännu kallare än vattnet;	 och bad henne lefva. Efter en sömnlös natt, fattade hon då dagen	 derpå sitt beslut, och antog tjenst hos en tysk stentryckare, hvilken	 länge anropat henne att blifva hans hushållerska. Hon öfvergaf all	 restauration, företog sig att se lifvet från en annan sida, och lärde sig	 
	 tala tyska. Andra året blef hon religiös. Hon anslöt sig till ett talrikt	 sällskap, mest qvinnor, hvilka iakttogo alla ledigheter att hvarje qväll	 höra den gode Rosenius, både på norr, söder och ladugårdslandet.	 Tredje året ville hon predika sjelf för de andra; men, emedan det	 icke ingick i detta läsaresällskaps former, att höra fruntimmer, pre­	 dikade hon blott hemma för stentryckaren. Han, åter, som tillika var	 flöjtblåsare vid kongl. theatern, föreslog henne att hellre sjunga.	 Hon gjorde då äfven det; men fann sitt lif trångt. Fördenskull, med	 de kunskaper hon nu egde, omfattade hon varmt ett tillfälle, som	 erbjöds henne att resa till Tyskland på en af de stora ångbåtarne,	 hvilka regelbundet gå emellan Stockholm och Lübeck. Sålunda var	 det hon hade kommit till detta nya land, språket blef henne en stor	 hjelp: med flit och sparsamhet kom hon sig före i Hamburg: genom	 bekantskap med herr Zuckendorffer erhöll hon en ännu mera utvid­	 gad verksamhet, åt det håll hon bäst förstod. Men i Sverige saknade	 hon alla minnen, som skulle hafva kunnat draga henne tillbaka dit,	 med begär att blifva der för alltid. Hon hade endast nära Stockholm	 en gammal mor, med hvilken hon aldrig lefvat i sämja, och en liten	 bror, alldeles för liten, att genom sin person fängsla henne vid ur­	 sprungshemmet. Ännu mera afsmak kände hon för fosterlandet efter	 det bittra, som nu till sist händt henne med skrinet: det ovärdiga, att	 personer, att landsmän, att till och med gamla bekanta från Stock­	 holmstiden bedragit henne till den grad illa, som de gjort, då de icke	 sändt efter henne till Hamburg det tagna, oaktadt besvuren öfver­	 enskommelse derom, och oaktadt hon låtit dem undergå någonting	 så verksamt, att hon ansåg det omöjligen kunna svika. Följden blef,	 att hon för närvarande hade ganska obetydliga känslor för detta	 Sverige; och det väckte ingen svårighet hos henne, att gå in på fru	 Goffins förslag, hvad öfverresan till en annan verldsdel beträffade.	 ”Skall jag också få en man, söta fru Goffin? hör det till vilkoret? är	 han mycket ohygglig?” frågade hon.	 Ohygglig? hvem har sagt det, goda Abla? utbrast Madame Elisa­	 beth.	 ”Jag tänkte bara det,” svarade den andra, ”efter jag också skall få	 
	 mycket penningar och skall fara till en annan verld. Det måste väl då	 vara en karl, för hvilken man blyges här, att se uti sitt sällskap.”	 Fru Goffin slog ned ögonen.	 ”I alla fall är det godt nog åt en, som mig,” fortfor Abelia med det	 mest rörande uttryck af uppriktig resignation. ”Och var nu icke led­	 sen, söta fru Goffin! ty jag går gerna in på hvad det är. Mannen har	 väl icke begått något gement brott? Fast det kan också vara detsam­	 ma: jag vet väl hvem jag är sjelf, och att vi alla äro födda med synd.”	 Litet tvekande såg Madame Elisabeth upp och frågade: säg mig,	 Abla, om du fordrar personlig kärlek i ditt giftermål?	 ”Jag? huru kan fru Goffin misstänka sådant om mig? Nej – nej –	 det är jag lyckligen ifrån! Det är förbi, som blommor om hösten.”	 Men om din man skulle besitta några fel, några riktigt stora fel,	 jag menar, för exempels skull, laster: känner du dig då hågad, att	 använda alla dina krafter för hans förbättring: jag menar hans om­	 vändelse, förstår du?	 ”Jag? ack ja. Jag skall predika för honom. Kan han tyska? Jag är	 färdig deruti. Kanske är han en engelsman – ty jag har hört, att äfven	 bland dem skola stora skurkar kunna gifvas – så lär jag mig engelska	 för min mans skull.”	 Rätt väl, min goda Abelia. Men följ mitt råd och predika ej för	 mycket. Jag vill säga dig, att religion är alldeles icke alltid detsamma	 som hvad man kallar religion. Om du begynner alltför mycket på det	 der sättet, så torde din man fly huset och blir icke ädlare för det, om	 icke han blir sämre.	 ”Flyr han huset, så går jag efter honom –”	 Och predikar?	 ”Åja, jag hittar väl på råd. Fru Goffin skall icke tro, att jag är så	 enfaldig, som jag kanske förekommer, efter jag märker, att fru Goffin	 icke ... men lika mycket. Man kan taga en man på många sätt, var	 viss på det, allenast man först har honom.”	 Godt; nu tror jag vi börja förstå hvarann, och det är ändå i samtal	 det bästa. Du är ett ganska klokt fruntimmer, Abla lilla, blott du	 allenast vill – det ser jag på dig. Du är redan ett äldre fruntimmer –	 
	 jag menar – du är äldre ibland de unga: och det är alltid det bästa.	 Jag skall nu tala om för dig hela sammanhanget, och du skall ganska	 säkert begripa mig fullkomligt.	 Fru Goffin ingick nu i biomständigheterna. Hon tillkännagaf för	 mamsell Abelia hvem hennes tillkommande man var; och när hon	 nämde Zuckendorffers namn, fällde den andra händerna af öfver­	 raskning. Fru Goffin sade henne, att saken väl så tillvida var oaf­	 gjord, som att Zuckendorffer derom ingenting yttrat och ganska sä­	 kert ej ännu i denna stund hyste den ringaste tanke åt hela det hållet.	 Men hon försäkrade sin goda Abla, att detta var en obetydlighet, som	 säkert skulle gifva sig. Hon lät henne förstå, att hon icke uti herr	 Zuckendorffers person skulle fortfara att se någonting så obeskrifli­	 gen högt; utan att han tvärtom vore ruinerad, och säkert skulle be­	 trakta som en lycka att få emottaga en fru med tvåhundra tusen	 mark kurants kapital: den summa hon försäkrade mamsell Abelia	 om att nu ega, jemte förklaring, att pengarna skulle fördubblas, ifall	 saken så fordrade. Likväl gjorde fru Goffins finkänsla, att hon ingen­	 ting nämde om Zuckendorffers nedriga plan med alla de unga flick­	 or han genom Ablas läseri ville fånga; äfvensom hon icke yttrade ett	 ord om hans dåliga uppförande emot henne sjelf. Hon ansåg det vara	 tillräckligt, att blott i allmänna ordalag underrätta sin vän om hennes	 blifvande mans dåliga karakter och behof af fullkomlig förvandling.	 De begge fruntimmerna rådslogo derpå om sakens närmare utfö­	 rande. Enligt fru Goffins önskan skulle Abelia dessa dagar bo och	 vistas i hôtelet i hennes våning. Hon ville derigenom helt och hållet	 skilja henne från vidare handläggning af det eländiga företag, hvar­	 till hon som blindt verktyg varit brukad. Men genom en pålitlig och	 trogen bekant, hemma i Abelias bostad, fogades anstalt, att om herr	 Zuckendorffer efter vanligheten ditkom, för att med läsaresällska­	 pets Directrice samtala och rådslå om deras religiösa angelägenhe­	 ter, så skulle det sägas honom, att Mademoiselle Abelia Engelstedt	 nu af särskilda orsaker vore flyttad till Dona Jamiesys hôtel, der hen­	 nes närvaro såsom förut hemmavan i familjen, önskats för vissa stora	 omständigheter som inträffat.	 
	 Zuckendorffer infann sig verkligen samma dag på aftonen i mam­	 sell Abelias hemvist och de mysteriösa ord, som der sades honom,	 hade alldeles den åsyftade verkan. Genast satte han sitt lilla spioneri	 i rörelse, och bekom snart ifrån en domestik i Dona Jamiesys hôtel,	 hvilken han genom guldets makt förstått att hela tiden hafva på sin	 sida, den underrättelse, det stora, stora summor inom familjen utde­	 lats, äfven efter den högtidliga afton, då den s. k. ”svenska dotatio­	 nen” försiggick.	 Vid kunskap härom bekom Zuckendorffer stora ögon. ”Hvad inne­	 bär detta?” tänkte han, ”och hvem har fått summorna? Aha!” fortfor	 han inom sig, ”mina ord, om ock litet skarpa, hafva då verkligen på fru	 Goffin gjort en förträfflig verkan? den goda Madame Elisabeth har	 insett sin dumhet och vetat reparera den! Hon har alltså förskaffat sig	 åtminstone en efterskörd i detta rika hus? Den som blott kunde veta	 huru mycket hon fått? Men lika godt! jag nöjer mig med huru litet som	 helst: till och med en hundstyfver af femtio eller, jag vill säga, tjugu	 tusen mark skulle jag i detta ögonblick taga – emedan – (han såg sig	 om, för att väl försäkra sig, det ingen mer fanns inne i kammaren) –	 jaja, jag behöfver icke nämna för mig sjelf huru mina affärer stå.”	 Hans första tanke var, att genast samma afton åka till hôtelet,	 göra sin uppvaktning hos fru Everling-Goffin, kasta sig för hennes	 fötter och bedja om tillgift. Men vid närmare eftersinnande, fann han	 oförsigtigt att utsätta sig för en möjlig deconfaiture, ett hånfullt och	 förödmjukande emottagande. Han ansåg alltså klokast, att först be­	 svärja stormen med en biljett till fru Goffin, hvilken han afsände	 med sin betjent. Biljetten var ypperligt författad. Han anslog der i	 synnerhet det thema, huru naturligt det vore, att vi svaga menniskor,	 så länge vi dväljas på jorden, äro utsatta för olyckan att begå	 misstag. Jemte anhållan om ursäkt för alla de kanske för ett frun­	 timmer mindre bekanta ”rhetoriska formler,” han kommit att sist	 begagna, anhöll han derföre nu om tillstånd, att få göra fru Goffin ett	 nytt besök. – Betjenten återkom efter en halftimme med en biljett	 från fru Goffin, deruti hon förklarade sig hemma morgonen derpå	 vid en utsatt timme. – Herr Zuckendorffer jubilerade.	 
	 Med raskt beslut klädde han sig tidigt morgonen derpå, för att	 aflägga besök hos sin gamla fästmö. Han litade så fullkomligt på	 hennes goda hjerta, hvaraf han ofta erfarit de mest talande prof, att	 han föreställde sig lätt med några valda uttryck kunna blidka henne	 och vinna ursäkt för sitt sista ”oöfverlagda uppförande.” Han ankom	 till hôtelet med det bästa lynne och med en drifven affärsmans hela	 öfvertygelse om sig sjelf att aldrig kunna misslyckas.	 Han anmälde sig i fru Everling-Goffins våning, och insläpptes	 genast. Ifrån tambouren inkom han i en försal, der han likväl icke	 såg Madame Elisabeth sjelf, men sin intima bekant och religionsvän,	 mamsell Abelia Engelstedt. Detta förundrade honom väl något,	 emedan han förmodade henne egentligen vara återupptagen som	 kammarjungfru hos Dona Jamiesy, men icke tillhöra Madame Elisa­	 beths omgifning. Mest förundrade det honom likväl, att finna henne	 så förändrad till sin klädsel. Hon stod framför honom i svart siden	 (det är någon aflagd kjortel, af madame Elisabeths! tänkte han, och	 såg bort åt venster för att upptäcka om ej fru Goffin snart skulle	 inträda.) Hon bar om sin hals en guldkedja med flere serafimshufvu­	 den mellan länkarne (det är franskt guld, bara förgylld strunt! tänkte	 han och såg åt höger). Och håret hade hon uppfästadt med en kam,	 deri flera perlor syntes (huru kan en läsare förmå sig till sådant?	 tänkte han: är hon då icke längre religiös? men säkert har hon på	 detta sätt blifvit uppklädd för att åtfölja någon af Jamiesys ut i sta­	 den, och de vilja icke efter eller bredvid sig se någon, som ej är	 ”comme il faut.”)	 Vänligt, men halfkallt vände han sig till mamsell Abelia, och frå­	 gade, om Madame Goffin ännu tog emot?	 ”Hon är i detta ögonblick hos sin höga svägerska, Dona Clara,”	 svarade Abelia, ”men skall icke dröja att återkomma.”	 I ögonblicket rann det Zuckendorffer i tankarne, att detta var en	 ypperlig händelse. Han befann sig på tu man hand med en person, af	 hvilken han, till följe af deras gemensamma religiösa intressen, hade	 rätt och derjemte fullt hopp om, att få veta alla hemligheter, som	 tilldragit sig i huset.	 
	 Med den förtroligaste och innerligaste uppsyn nalkades han der­	 före mamsell Engelstedt, lyckönskade henne till den förtrogna ställ­	 ning hon återvunnit inom en så aktningsvärd familj, och bad henne	 utan omsvep säga sig allt hvad som i penningväg här tilldragit sig;	 emedan – tillade han med en betydelsefull blick full af Salomonisk	 salfvelse – det var hennes ”pligt inom sällskapet” att yppa för honom	 allt, som möjligen kunde vara af nytta att veta för befrämjande af	 sällskapets heliga ändamål.	 Sedan Abelia förklarat sig beredvillig att ingenting hålla hemligt,	 önskade herr Zuckendorffer få veta huru stor summa Madame	 Elisabeth fått i dotation af sin höga svägerska?	 ”Madame Elisabeth!” utbrast Abelia, ”hon har bekommit alldeles	 ingenting!” (detta var upprigtigt sagdt af henne, emedan Elisabeth	 icke omtalat de millioner hon bekommit).	 Ingenting? Huru är det möjligt?	 ”Hvad skulle fru Goffin också behöfva i detta hus, der hon lefver	 fullkomligt som medlem af slägten?”	 Det är godt och bra, min lilla du! Men jag har bestämdt hört, att	 här i huset stora summor utdelats, och det helt nyss, alldeles nyligen.	 ”Det är sant.”	 Nå – – huru hänger då härmed tillsammans? Ve dig, om du håller	 något hemligt för mig!	 ”Hm.”	 Säg ut! Enkelt och kort är alltid af ett Guds barn det bästa.	 ”Dona Jamiesy har gifvit mig en summa.”	 Dig? Dig, Abelia? Huru är det möjligt? Dig – som – som ej länge­	 sedan –	 ”Ja, det har vändt sig så besynnerligt.”	 Jag kan förstå, att ett så rikt hus till sluts ändå skämdes för att icke	 gifva dig hederliga drickspengar för ditt besvär under resan. Huru	 mycket har du fått, stackars Bella?	 Detta Bella utgjorde det förtroligaste och blott inom läsare­	 sällskapet brukade smeknamnet, hvarmed herr Zuckendorffer till­	 talade sin vän: och hvarvid hon, såsom ett motsvarande echo, alltid	 
	 gerna kallade honom med det namn, som i hennes öron lät heligast:	 ”Jeremias!” – yttrade hon således halfhögt – ”jag har bekommit	 en summa, som – som på intet sätt svarar emot min person.”	 Jag kan tro det. Så göra alltid de rika. Jag tänkte gissa något, men	 det är icke värdt.	 ”Hugg till på försök, för ro skull!”	 Hugg till, säger du, detta? Skulle jag verkligen hugga till, så skulle	 jag antaga, att ett så utomordentligt rikt hus väl på sin kammarjung­	 fru kunnat i drickspengar kasta bort hela – två tusen mark kurant!	 hahaha!	 ”Åh!”	 Nå – nå – jag vill vara billig och blott taga till: ett tusen mark.	 ”Åh, Jeremias!”	 Femhundra mark då?	 ”Åh, käraste, bästa Jeremias! Skall jag verkligen omtala san­	 ningen?”	 Hm, – icke heller femhundra? Nå två hundra mark – det får jag	 säga, att jag vet en baron från Mecklenburg, som gaf åt sin –	 ”Två hundra tusen mark, Jeremias!” utbrast mamsell Abelia med	 ett par ögon, som icke strålat så, alltsedan hon lemnade den tyska	 stentryckaren.	 Två hundra tusen – – hörpå, Bella lilla! vi tala ju som vänner?	 Dessutom vore ett opassande skämt icke passande oss emellan, och	 jag skulle icke glömma det.	 ”Jag försäkrar på min ära!” utropade Abelia, hastigt rodnande.	 ”Jag har papperet i min secretaire och kan låta invexla det i	 mynt, när jag vill och behagar.”	 Men – min gode Gud! två hundra tusen mark – – är det hambur­	 ger banko?	 ”Nej – kurant.”	 Nå, i alla fall, låt vara kurant. För hvad, i alla helgons namn, har	 du fått en så stor summa?	 ”Gud har så velat, förmodar jag. Jag begriper ej annat skäl.”	 Men hör på, min allra bästa Bella – Bella lilla – hvarföre kunde	 
	 då icke Dona Jamiesy gifva sin svägerska fru Goffin något, då hon gaf	 dig, en oskyld, så mycket?	 ”Jag förstår icke det. Men jag gissar, att hon för alltid önskade	 fästa fru Goffin vid sin dotters, den ”älskade Isabellas,” person. Hade	 hon skänkt fru Goffin någonting, så kunde det ju händt, att denna	 fru gått åstad och gift om sig. Ty det är icke fullt omöjligt, att hon	 icke i det fallet bekommit friare, så till åren hon än är, och icke just	 utan – sina små skröpligheter.”	 Herr Zuckendorffer vände sig åt sidan, för att dölja sitt lågande	 ansigte. Jag var således då på vägen att ånyo här begå ett oerhördt	 misstag! utbrast han för sig sjelf. Jag stod alldeles på sjelfva afgrun­	 dens brant! hvilken förvånande händelse är detta, som mellankom­	 mit? Om jag verkligen skulle komma till att tro på hvad vi kalla för­	 syn, så vore det nu.	 Hmhm! muttrade han högt, upptog sin stora näsduk med alla de	 påtryckta bibliska gravyrerne, torkade sig om munnen, antog en	 blick full af salomonisk olja vände sig till Abelia och sade: ”du vet	 väl, mitt goda barn! (det trettioårs goda barnet hade samma längd	 som herr Zuckendorffer), att vi, som äro medlemmar i denna sekt –	 i det heliga sällskapet, vill jag säga, ej ega rätt att besitta något för oss	 sjelfva; utan allt hör Gudi till. Du bör således öfverlemna åt mig det	 der dotationspapperet, hvarom du talar, på det att jag må insätta	 summan i institut – hm, i sällskapets fond.	 ”Det är nog så,” svarade Abelia; ”men med dessa 200,000 mark	 kan det icke ske, emedan jag fått dem med vilkor att resa till Guyana	 i södra amerika och taga penningarne med mig. Dock, en gång lyck­	 ligen ditkommen, kan jag göra med dem hvad jag vill och behagar,	 likväl alltid så att jag alltid disponerar dem i Guyana.”	 Hvad? Hvad, mitt barn? Bella – skall du till Sydamerika?	 Hmhmhm.	 Efter dessa tre små torra hostningar for en blixt genom herr	 Zuckendorffers hufvud. I Surinam, utbrast han för sig sjelf, har man	 ett fält att genom de briljantaste affärer såsom plantageegare innan	 kort blifva stenrik, när man eger 200,000 mark att utgå ifrån. Tänk	 
	 om jag reste dit! I ett enda steg vore jag dermed ifrån Hamburg, ifrån	 Harlem, ifrån hela Europa, hvilket jag, när jag tänker rätt efter, ger	 f-n, – – hmhm – öfverlemnar i Guds hand.	 ”Goda Engelstedt!” sade han högt och vände sig till Abelia med	 det vackraste ansigte han hade i sin förmåga – ”söta bästa Bella; jag	 vill göra dig ett förslag, som endast förnuftiga menniskor borde fram­	 ställa för hvarann (ehuru man äfven finner syndiga vällustingar göra	 det); och hvilket bör slutas lika heligt som det börjas. Vi äro fleråriga	 bekanta: skola vi hafva varit det förgäfves? Vi hafva sträfvat för ge­	 mensamma ändamål: skulle vi icke kunna knyta alla våra ändamål	 tillsammans i ett? Bästa Bella! jag vill icke bedja dig att få omfamna	 dig – och sådant skall aldrig falla mig in – ty vi tillhöra begge religi­	 onen; men låt mig få taga din hand och föra dig till altaret som min	 maka!”	 Abelia lät herr Zuckendorffer behålla den hand, han tagit och	 ännu höll. Vidare svar behöfdes icke. En tår sväfvade öfverst i det	 ena af den stackars flickans ögonlock, med denna hemliga mening:	 verlden är sådan! Det var något violettblekt och iskallt på hennes	 kinder i denna stund.	 Men äfven herr Zuckendorffer som besatt goda ögon märkte den­	 na obetydliga tår och hviskade med djup hänförelse till sig sjelf: jag	 har dig! jag har dig! och det visste jag förut. – Högt yttrade han, med	 handen mildt slagen mot sitt eget hjerta: ”goda, himmelska Bella!	 hvad du är god!”	 Jeremias – låtom oss icke tala på detta sätt! – sade hon halft före­	 brående och såg åt sidan med ett ögonkast ej utan en skymt af djupt	 förakt.	 ”Nåväl!” utbrast han och höjde sig äfven med en nobel köld. ”Jag	 har ingenting emot, jag tvertom gillar, att vi taga saken blott och bart	 som en affär och intet annat. När fira vi vårt bröllop?”	 Det beror på om –	 ”Ja, söta Bella, säg numera icke herr – herr Zuckendorffer, och så	 der; utan fägna mig med ett förtroligt och öppet Du. Nå säg, hvad	 hindrar brölloppet nu genast? Ty jag måste nämna, att skall det blif­	 
	 va af, så bör det ske mycket snart, emedan affärerna fordra –	 hmhmhm.”	 Vill då Jeremias följa med öfver hafvet till Guyana? I annat fall	 blir intet bröllop af med mig; svarade hon kort.	 ”Till Surinam? det förstås: det är just dit jag vill. Jag har alltid haft	 denna magnifika ort i sigte.”	 Efter några ögonblick ringde det.	 ”Jag tror det är den arma, fattiga Elisabeth, som kommer?” ut­	 brast Zuckendorffer. ”Då aflägsnar jag mig; jag har ingenting egent­	 ligt att säga henne; och när hon låtit mig vänta så länge, måste hon	 ursäkta, om jag åker hem, utan att se henne.”	 Åh dröj ändå! bad Abelia. Det skulle kunna se ohöfligt och un­	 derligt ut, att bara hafva talat med mig.	 ”Med dig? hm minsann? med min fästmö? Likasom ej du, Bella,	 skulle vara oändligen mycket mera värd än – – Nå, låt vara, jag drö­	 jer; jag hör hon är redan vid dörren.”	 Herr Zuckendorffer antog en stolt och kall mine.	 Madame Elisabeth inträdde och helsade begge med vänlig upp­	 syn, hvari visst ett litet drag af höghet också blandade sig, men af	 detta medfödda, omedvetna slag, som alltid omger ädla sinnen, så­	 som godhetens värn.	 Herr Zuckendorffer bugade sig för henne artigt, men med en an­	 tagen, betydlig förnämhet.	 ”Jag har fått er biljett,” sade hon, och gick ett steg närmare. ”För­	 modligen skulle jag i dag upplysas om meningen? Deruti omtalas ett	 misstag. Var så god, och låt mig veta ändamålet med detta besök?”	 Herr Zuckendorffer fann sig synbart förlägen. Dock hämtade han	 sig och sade: ja, min fru! ett misstag. Jag hade verkligen gjort ett stort	 misstag och jag ansåg för min skyldighet, att hitkomma, för att när­	 mare upplysa er derom, då jag medsamma fick gifva en förklaring	 öfver hvad som sist måhända förekom er underligt i mina ord. Ni	 torde historiskt påminna er, att jag en gång haft den – hvad skall jag	 kalla det? – den svagheten, men ni torde ånyo finna ordet stötande –	 den artigheten då, att fria – med ett ord, att vända mig till orätt per­	 
	 son: ni vet väl hvem. Jag ber er ursäkta detta, min fru, emedan det	 blott skedde af misstag: af menskligt misstag. För att fullkomligen få	 bevisa er sanningen af hvad jag sagt, ber jag att här få föreställa er	 min verkliga fästmö.	 Zuckendorffer tog Abelia vid handen och förde henne fram.	 Fru Goffin yttrade: ”jag hoppas, min herre, att ni också nu ej gör	 ett misstag. Måtte Gud välsigna dig, min goda Abelia.”	 Herr Zuckendorffer var utom sig af glädje att hafva sluppit så lätt	 ifrån alla de moraler han väntade sig af fru Goffin. Han tillbringade	 en lycklig stund i de begge damernas sällskap, hvarunder alla arran­	 gementer uppgjordes.	 Vi tillåta oss här att gripa historien litet i förväg, emedan vi icke	 sedan vidare få se dessa begge makar i vår berättelses krets. Bröllop­	 pet emellan herr Zedechias Jeremias Zuckendorffer och mademoi­	 selle Abelia Catharina Engelstedt skedde. Såsom det under samtal	 emellan de nyvigde upplystes, att mannen hade ett antal besvärande	 skulder i Hamburg, skaffade hans goda hustru penningar till deras	 liqviderande, hvilka hon äfven denna gång trodde sig få af den ”nå­	 diga beherrskarinnan,” ehuru det gick genom fru Goffins hand, och	 i sjelfva verket, nu som förra gången, skedde blott af hennes medel.	 Zuckendorffer, i sin förtjusning, ville kasta sig för Dona Jamiesys	 fötter, men Abelia förklarade honom, att hon vore för svag att uthär­	 da sådant. Han nöjde sig då med att blott göra anstalterna till sin	 stora afresa. Visst hade det i början mycket förargat honom, att för­	 äringen till Abelia af de 200,000 mark kurant var på det sätt anord­	 nad, att summan sjelf stod i Hamburg, och finge reqvisitionellt utbe­	 kommas, men blott då, när Abelias eget namn fans undertecknadt på	 reqvisitionerna. Detta var af Madame Elisabeth uppfunnet för säker­	 hetens skull, emedan hon litade mera på Abelias förstånd, än på herr	 Jeremias redlighet. Denna ledsamhet blygdes den nyvigde dock att	 beklaga sig öfver, när han dessutom bekom så mycket gratis till sina	 skulders afplanande. Och för öfrigt tröstade han sig i tanken, att han,	 som styrt denna qvinna så väl förut, nog skulle kunna befalla öfver	 henne lika mycket hädanefter.	 
	 Sålunda gingo de ombord för att plöja oceanen. Vädret var gyn­	 nande och färden behaglig. Abelia uppfyllde sina tankar med alla de	 goda och ädla förslager fru Goffin gifvit henne att utföra: hon såg	 framför sig hopar af slafvar, för hvilka hon talade, med hvilka hon	 sjöng, hvilka hon upplyfte till hopp om en frälsare och en himmel.	 Herr Zuckendorffer tillbragte sin mesta tid, spatserande på däck.	 Han såg i sin fantasi idel sockerplantager: också han hade sina tan­	 kar fulla af slafvar, men dem han dref till arbete med spikpiskan. Då	 hans hustru vid ett tillfälle passat på, att liksom till försök framkasta	 för honom planen till en religionsöfning för de arma svarta i det	 land, dit de gingo, omfattade han genast denna idé med värme, och	 öfverlade mycket med sig sjelf derom. Han ville bygga en liten kyrka	 på sina plantager in petto, hvari han antingen ville predika sjelf, eller	 hålla en prest. Den första, liksom sista dogmen i denna religionsun­	 dervisning, skulle utgöras af den läran, att Gud skapat de svarta för	 att vara arbetare åt de hvita, hvarföre den ringaste frihetstanke å de	 förras sida ej blott vore värdt alla straff på jorden, utan derjemte	 skulle åtföljas af lidande i helvetet till evig tid. Herr Zuckendorffer	 tog denna sak mycket allvarsamt: Jag vet, sade han för sig och stop­	 pade ånyo sitt sjöskumshufvud (ty cigarr smakte han aldrig): jag vet	 bestämdt och har tydligen erfarit på menniskor, hvad religionen ver­	 kar. Näst pengar, kan man med religion uträtta allting, blott man rätt	 förstår sig på saken, fortfor han; ingenting i verlden verkar kraftigare	 på folk än helvetet: det är det yppersta af allt! Penningarne, Piskan	 och Helvetet – se der de tre stora makterna, hvarmed menniskorna	 styras! Jag skall använda dem alla tre!	 Midt på atlantiska hafvet tilldrog sig en förarglig händelse. Zuck­	 endorffer gick och samtalade med skeppets kapiten, hvilken var en	 sydamerikan och på litet afstånd slägt med Everling-Goffins. Ibland	 annat kommo de att nämna om enkefru Elisabeth; då Zuckendorffer	 yttrade en liten förundran, hvarföre hon icke stannat i Guyana, i ett	 land, der hon i anseende till de goda priserne på lefnadsmedel, kun­	 nat tillbringa sina återstående dagar oberoende, om ock smått, i stäl­	 let för att nu nödgas se en ung slägting i händerna och efter Dona	 
	 Jamiesys död stå på bara backen.	 Sjökaptenen såg på honom och log. ”På bara backen med fyra	 millioner mark hamburger banko!” utbrast han. ”En så bar backe	 tror jag, att litet hvar skulle vilja stå på.”	 Fyra millioner m – – orden dogo i herr Zuckendorffers mun: men	 hela hans figur bildade ett stort och förskräckligt utropstecken.	 Jag försäkrar, anmärkte kaptenen, och vände sig bort. Jag tror	 karlen är galen, sade han skrattande och gick till sina öfriga passage­	 rare.	 Det innefattade något bedröfligt för menniskovännen att se herr	 Zuckendorffers olyckliga belägenhet i detta ögonblick. Med möda	 släpade han sig ned i undre rummen, der hans Abelia befann sig. Vid	 åsynen af henne gjorde sig hans inneboende raseri i hast luft på det	 förskräckligaste sätt. ”O!” utbrast han med gnistrande ögon: ”jag är	 förrådd, narrad, bedragen, på det skändligaste förd bakom ljuset!	 Usla, helvetiska qvinna – du – du är ett afskum! Men jag – jag är en	 förlorad, en i stoftet trampad, en alldeles tillintetgjord man!”	 Under denna extas nedföll han mot sängställningen i hytten, hans	 kinder öfverdrogos med blekhet, han syntes afsvimmad och hans	 händer knöto fingrarne krampaktigt tillsammans.	 Abelia hade aldrig sett sin man i ett dylikt tillstånd. Hvad kommer	 det åt dig? hvad har händt dig, Jeremias? Kan sjögången hafva ver­	 kat så? Jag har dock funnit hafvet ganska hyggligt dessa dagar; fast	 det är sant, att vi ej skönja annat än himmelen, hvilket jag bekänner	 ser naket ut –	 ”Naket? naket? Tig – tig – orm, hycklerska, afskrap – du tala om	 himmelen! Om någon var naken, så var det du, när jag tog dig! Hah	 – jag är förbi! kan jag ännu tala? Store Gud – – gif mig vatten!”	 Abelia fann sig mera förundrad, än stött. Hon tog en närastående	 karafin, slog i ett glas vatten och bjöd sin stackars man. Dervid sade	 hon lugnt: skrik blott icke så högt, Jeremias! det låter illa för folket i	 granskapet. Det är tunna väggar här, skall du veta, emellan hytterna.	 ”Oh höjd af hån och harm!” utropade Zuckendorffer, fattade gla­	 set som hon bjöd honom, och slungade det i hennes ansigte.	 
	 Detta går för långt – – sade hon och steg åt sidan. En blekaktig	 rodnad uppgick i hennes ansigte. Är du sjuk, så säg ifrån, utbrast	 hon; men är du galen, så var uppriktig – och jag skall låta kaptenen	 binda dig, tills du blir klok igen. Är det religion det här, tycker du?	 Var åtminstone menniska!	 Abelia hade i hast återfått sitt beslutsamma Stockholmssätt, så­	 dant hon ofta nog måste använda, den tiden hon hade tjenat och	 behöft värja sig.	 Herr Zuckendorffer såg på henne förstenad, förintad genom sin	 inre gäsande grämelse. ”Abelia!” utbrast han med begynnande tårar,	 ”var menniska också du!”	 Nå än se’n?	 ”Svarade du mig icke den der hiskliga olycksdagen, då jag – då	 jag friade – sade du mig icke, att fru Everling-Goffin bekommit ing­	 enting – förstår du? – ingenting af sin – o Gud! – svägerska?”	 Ja visst sade jag det. Jag har aldrig hört, att hon fått något.	 ”Ja – men nu har jag fått höra, att hon erhållit – oh, min Gud! fyra	 millioner – – ”	 Fyra millioner svafvelstickor, eller gåspennor, eller strumpstick­	 or, eller hvad är det du skriker öfver?	 ”Ah – råa menniska! Madame Elisabeth Goffin, som jag i min	 barnsliga ovetenhet försköt, har bekommit en dotation af fyra milli­	 oner mark hamburger banko. Det är inte kurant det!”	 Nå än se’n? Hvad angår det dig, Jeremias? Och hvad angår det	 mig? Låt henne hafva sina fyra millioner tie gånger; och lefva säll;	 det skall icke förtryta mig. Låt henne till och med gifta sig, det jag	 likväl tror hon är för klok till –	 ”Råa, råa varelse! huru sticker icke den fordna domestiken fram	 allt mer i hvarje ord du säger! Jag olycklige! för evigt förlorade! Jag,	 som kunde – som likväl nu kunde hafva fyra mill – – ”	 Men hvad är det du talar för slag?	 ”Ah – du begriper icke, du vet icke, du känner icke, du förstår	 icke –”	 Jag förstår ganska väl. Lägg dig, kära Jeremias, här på bädden,	 
	 och hvila ditt förvirrade hufvud. Jag går upp på däcket en timme och	 sätter mig att sticka bland andra gudfruktiga och förnuftiga menni­	 skor. Vill du följa mitt råd, så knäpp ihop dina händer och gör bön,	 såsom vi flere gånger brukat, så skall du få se att det ger sig.	 ”Göra bön! Ha – ja, derhän är jag bragt!”	 Fy, stygga menniska, så du talar? smäda mig så mycket du vill: jag	 är icke bättre van, och har aldrig fått annat från min första ungdom,	 då jag var dum nog att begynna tro på folk. Smäda mig, Jeremias,	 bäst du vill! men akta dig för bönen och för Guds heliga ord, eljest	 skall du få med mig att göra. Se så, var nu snäll och beskedlig och	 lägg dig omkull, som jag säger – tillade hon i en mild och vacker,	 nästan moderlig ton, hvarvid hon makade kudden godt under den	 olyckliges tinningar. – Se så! ser du nu? är det icke straxt bättre?	 Knäpp ihop dina händer, som jag säger – – hvad! kan du icke – är du	 icke i stånd att göra bön, menniska? Åh, försök! blott ett Fader vår!	 blott ett litet Herren välsigne oss? – – Oh min Gud! Jo, nu går det –	 se så – bed tyst, bed i hjertat, om du ej mäktar göra det med munnen	 och högt. Se nu, ja – blunda, det är godt. Jag går upp på däcket.	 Rättnu kommer jag hit ned igen och skall läsa högt för dig ur Salo­	 mos höga visa, och ur Syrach, såsom jag lofvat dig – ajöss på en liten	 stund!	 Abelia lemnade honom och gick på däck med sin anspråkslösa	 stickstrumpa. Herr Zuckendorffer drog djupt efter den förlorade an­	 dan, der han låg på sitt läger, slingrande sig som en mask från höger	 till venster.	 ”Omätliga, oerhörda misstag!” utbrast han med högtidligt lugn	 och en tragisk blick mot taket i hytten, dit han sträckte sina händer.	 ”Hvad har jag i all min lefnad gjort, annat än misstag? För misstag är	 jag skapad, född och af evighet förutsedd. Hvad begick jag i Harlem?	 Misstag! Hvad i Hamburg? Misstag! Oh .... hvarföre är jag kommen	 till verlden? Jag måste betrakta detta såsom ett stort och ursprungligt	 misstag af min far. Men .... det lönar icke, att klaga nu; olyckan är	 skedd.”	 Efter stormen lugnade sig hans sinne, och han inföll i en ljusare	 
	 tankekedja. Han såg i sin inbillning stora och rika plantager, dem han	 ville inköpa för sin hustrus penningar, och derpå inom några år upp­	 arbeta sig till flera millioner än dem han ”förlorat på Madame Elisa­	 beth.” Med denna idyll sysselsatte han sig, ända till Abelia återkom.	 Vid blicken på henne, uppsteg ånyo ett drag af vämjelse i hans	 ansigte. Äfven hon, å sin sida, tycktes närmare hafva lagt hans ord på	 sinnet, och nalkades honom, visst icke ond eller frånstötande, men	 likväl kall.	 Hon satte sig vid hans sida på bäddkanten och sade: ”är du nu	 återkommen till dina sinnen, Jeremias, så vill jag yttra ett ord. Du är	 ledsen på att hafva gift dig med mig. Kom då bara ihåg, att jag intet	 ögonblick var den, som trugade mig på dig. Nu är saken så, att jag	 märker det står ganska illa till med din gudsfruktan. Äfven är du en	 penningförstörare. Derföre har hon, som gaf mig den stora gåfvan,	 gjort ganska klokt i föreskrifter, att icke en enda fyrk får tagas ut af	 dig, Jeremias, utan allenast af mig. Jag har vigtiga, sköna och religi­	 ösa saker att i Sydamerika uträtta med mina penningar. Vet således,	 att ej den minsta smula får kastas bort af dig! Vill du aflägga ditt	 skrymteri och slå dig på gudaktighet ordentligen och riktigt, samt	 derjemte visa dig arbetsam och förnuftig, så skall jag gifva dig kläder,	 föda och tak öfver hufvudet. Eljest så –”	 Hon teg.	 Herr Zuckendorffer såg på sin maka med en tom och färglös	 blick. Hans sista hopp var utsläckt. Han yttrade intet ord.	 ”Ja, tänk på allt detta, medan du ligger och hvilar dig,” fortfor	 hon. ”Såsom du sjelf från början sade, så hafva vi gift oss på ett	 religiöst sätt; och Gud är mitt vittne i höjden, att jag icke älskar din	 person det allra ringaste mera än du älskar min. Du kan icke förebrå	 mig något köttsligt: det är icke värdt att du kommer fram med sådant	 påstående: du må gerna smäda mig och kalla mig rå, så mycket du	 behagar, så är det likväl som jag säger, att jag ej älskar dig det ringas­	 te. Det är endast af christendom jag tycker det är ömkeligt och synd	 med dig: och jag vill gerna hjelpa dig om det är någon vån; men att	 jag vidare håller af dig, skall du aldrig tänka. I ditt hjerta lemnar jag	 
	 också dig, att tycka om mig hvad du vill. All din varelse till kropp och	 själ är för mig så obehaglig, vidrig och otäck, att jag knappt vet något	 värre. Låt oss derföre sjunga psalmer och läsa predikningar tillsam­	 mans; ty det kunna vi: men för ingen del något vidare. Det ber jag dig	 om som en nåd; och jag är också viss på att du hatar och föraktar mig	 tillräckligt, för att icke sträcka dig längre.”	 Abelia steg nu åter upp, med detta slags höga lugn, som man	 stundom känner, när man är skild från lifvet. Hon fattade sin blå­	 och hvitspräckliga strumpa ånyo, besåg den, och fann att blott litet af	 hälen fattades. Sådant skänker en strumpstickerska alltid glädje,	 hvarföre hon med en viss förnöjelse bar sitt lilla arbete i handen och	 återgick till däcket, att njuta frisk luft och den vidsträckta utsigten.	 Efter ett par timmars tyst och lethargisk förtviflan resignerade sig	 herr Zuckendorffer nere i hytten. Han tänkte: på skeppet måste vi	 vara tillsammans. Komna fram till land, få vi se. Jag måste nu, vid	 mina år, betrakta mig så fattig och utan, som då jag föddes till verl­	 den. Jag får i Surinam, Paramaribo eller annorstädes, börja på nytt:	 ab ovo, såsom tänkaren säger. Utan tvifvel måste stora affärer kunna	 göras äfven der i landet; och om jag är skapad till misstag, hvarpå jag	 är viss, så tror jag mig likväl äfven vara ganska skapad för affärer:	 och vi få se hvilketdera som rår till sluts. Sydamerika är en ansenlig	 verldsdel; jag skall resa der åt alla håll. Och skulle jag också i början	 nödgas gå omkring som kolportör af essencer, lack och rakstriglar, så	 är jag emellertid redan då min egen, skall snart sätta kontor i någon	 stad för mig sjelf, vinna pengar, kalla mig Alkmaër – hvilket jag just	 med rätta är! – och låta fru Zuckendorffer vara.	 Glad och upprymd som en holländsk spekulant, reste han sig från	 bädden, borstade sig, kammade håret, som lidit af varelsens gemen­	 samma förtviflan, och gick upp på däcket.	 Sjökaptenen, som fick återse sin passagerare så sansad och vack­	 er, ställde sin gång till honom, fägnades och sade: huru står det nu	 till mein lieber Freund? Jag tror det var litet sjösjuka i fråga ihjons?	 Åh ja – men det var bara af misstag, svarade herr Zuckendorffer,	 tände sin sjöskumspipa, och anslog ett vigtigt politiskt talämne.	 
	 Efter en lycklig segelfart landade man vid Georgetown i Brittish	 Guyana. Huru det sedermera aflopp emellan Jeremias och Bella	 känner icke denna historia.	 
	 
	 
	 
	 
			 
	 
	 
	 
	 
	 ANDRA KAPITLET.	 
	 Den unga Vierländskan.	 
	 
	 
	 Herr Mannerskogs grundsatts var gif­	 ven och fast, rörande den fysiska kär­	 leken, lika väl som om den andliga,	 hvilken han satte i främsta rummet.	 
	 
	 Herr Mannerskog gick en täck förmiddag och promenerade på Ham­	 burgs gator. Han hade efterhört bref. En postdag hade förbigått, utan	 att han fått det angelägna svar han väntade från Sverige. Men han	 förstod nog, att det kanske icke varit möjligt för Augusta att så genast	 verkställa det uppdrag han gifvit henne. Han gaf sig således till freds.	 Han kom fram åt Gänsemarkt. Under det han här såg sig om och	 just var i begrepp att inträda i en elegant boutiqve för sidenkramva­	 ror, som befinner sig vid detta torg, nalkades en af dessa genom sin	 egna kostym så lätt igenkänliga Vierländskor, och bjöd honom en	 blomsterbouquet, så smakfullt ordnad och af så utmärkt valda blom­	 mor, att han ej kunde neka sig nöjet att emottaga den. Han höll	 redan handen i fickan för att upptaga några små silfvermynt till be­	 talning. Han hade icke genast fäst sina ögon vidare på den unga	 flickan; emedan det är något ganska vanligt, att Vierländskor sjelf­	 mant stiga fram till personer för att inleda handel. De hafva också	 det finaste väderkorn, om hvilka som utgöra resande och som, ge­	 nom det nya i hvad de se, kunna lockas till kommers, hvaremot de	 sällan efterfråga att oombedde vända sig till äldre Hamburgerboar.	 
	 Men Mannerskog undrade på de blickar af bekantskap och nästan	 värme, flickan kastade på honom. Hastigt igenkände han henne. Det	 var samma Vierländska han sett, den der dagen han gjort sitt lilla	 besök i Bergedorf och kommit i färd med de begge företagsamma	 herrarne. Han hade redan den gången fästat sig vid hennes gestalt,	 med hela känslan af smärta, då han i hennes person såg framför sig	 en stackars flicka af det fattiga och värnlösa slaget, som af spekulan­	 ter utses till offer för deras företag. Han hade också flere gånger med	 sig sjelf öfverlagt om bästa sättet, att befria henne ur den vådliga ställ­	 ning, hvari hon, sjelf ovetande om faran, befann sig. Af de begge	 Bergedorfarnes framställning kunde han tydligen inse hvad de åsyf­	 tade med henne, likasom med flera andra. Herr Mannerskogs grund­	 satts var gifven och fast, rörande den fysiska kärleken, lika väl som	 om den andliga, hvilken han satte i främsta rummet. Han erkände	 visst, att den förra borde vara med, såsom af Gud på detta sätt inrät­	 tad, och följaktligen både rättmätig och riktig, men med vilkor likväl,	 att vara anden och den själiska kärleken underordnad. Såsom blott	 kroppslig var den enligt hans tanke i hög grad osedlig, förderfvande	 hela väsendet, nedsänkande både hjerta och tanke i nedrighet. Det	 måste följaktligen göra herr Mannerskog mycket ondt, att tänka sig	 den flicka, han här såg stående framför sig med den skäraste och	 oskyldigaste uppsyn, på väg att nedstörtas i ett djupt förderf.	 Med vänligaste nedlåtenhet vände han sig alltså till henne och	 sade:	 ”Är det du lilla Laurentia? Du är då inne i Hamburg i dag?”	 Hon försäkrade, att hon alltid var inne hvarannan dag, med	 blommor och frukter.	 ”Men jag har icke förr sett dig i staden här?”	 Det tror jag nog! svarade hon, och såg sig om på några kamrater,	 ett par äldre Vierländskor, hvilka befunno sig på andra sidan af Gän­	 semarkt. Hon hade skilt sig från dem, då hon gick fram till herr	 Mannerskog. De der begge syntes noga iakttaga henne.	 ”Men” – fortfor han – ”om du förr gått här på gatorna, har du då	 aldrig sett mig i Hamburg förut?”	 
	 Jo – inföll hon kort och liksom skyggt.	 ”Nå? hvarföre har du icke förr, liksom nu, kommit till mig sjelf­	 mant med dina blommor?”	 Jag stiger aldrig fram till någon fremmande, om han icke sjelf	 kommer och vill köpa af mig.	 ”Men det har jag likväl sett många andra Vierländskor göra.”	 Men jag gör det aldrig, min herre.	 ”Ändå kom du till mig i dag?”	 – Flickan nedslog ögonen.	 I ögonblicket fann hon sig likväl och sade: herrn var icke en	 fremmande –	 ”Så, goda Laurentia? tack för det. Du har således igenkänt mig	 sedan den der dagen i Bergedorf?”	 Ja! svarade hon, mera hviskande än högt. Men, tillade hon ge­	 nast, jag får icke längre dröja nu; mina kamrater derborta se på mig,	 och vänta.	 Mannerskog kastade sina ögon dit bort, och fann i de begge	 ”kamraterna” ett par qvinnor af allvarsamt, men tillika särdeles fult	 uttryck i anletet.	 ”Hafva dina vänner derframme också något att sälja?” frågade	 han.	 Mina vänner? – Åja.	 ”De äro således dina vakterskor, Laurentia? måhända tillhöra de	 herr Alkmaërs heliga sekt? Men – svara mig hastigt och mycket upp­	 riktigt (herr Mannerskog fixerade flickan skarpt), hafva de derborta	 verkligen ingenting att sälja? något, som de skulle tycka synnerligt	 om, att få väl betalt för?”	 Jo visst! gentog hon lika snabbt: de sälja säkert allt hvad de hafva	 och ändå litet till. Om bara någon vill köpa.	 Hon smålog föraktligt.	 ”De hafva skrala varor kan jag tänka? Kom, skola vi gå till dem.	 Eller, än bättre, vinka hit dem du! Jag skall gifva dubbelt af hvad de	 begära, så skola de blifva glada.”	 Laurentia skyndade ett par steg ifrån honom, hvarefter hon gaf	 
	 tecken åt de begge Vierländskorna, hvilka genast nalkades med sina	 korgar under armarne.	 Herr Mannerskog nickade vänligt åt dem. ”Ni har väl bär och	 blommor i korgarna?” frågade han, när de voro framme.	 Bär af alla slag, ja väl. Men blommor, det är ej vår sak! – svarade	 den ena af de ankomna qvinnorna med en syrlig ton.	 ”Äro bären goda, så köper jag alltsammans.”	 Åh förträffliga, herrliga, underbara!	 ”Godt. Hvad vill ni hafva?”	 Den gamla Vierländskan betänkte sig, räknade noga öfver och	 sade sitt pris.	 ”Jag har icke tid att pruta,” återtog den fremmande herrn. ”Jag	 betalar. Men då måste ni följa mig hem till en resande fru, hvartill	 jag vill föra er. Blommorna, som den der flickan bär, och som jag	 nyss genomsåg, måste också hon föra hem: ty min fru är kär i såda­	 na.”	 Herrn betalar väl särskildt för bärningen? anmärkte den andra af	 de gamla. Och är det långt till den nådiga fruns boning? Hon är väl	 också resande?	 ”Det förstås. Hon ser icke på styfvern, om bären äro goda. Så kom	 nu!”	 Mannerskog gick i spetsen för detta lilla rätt egna korgsällskap.	 Laurentia vandrade efterst.	 Mången Hamburgare, som steg förbi, smålog i sitt sinne åt den	 narraktige utländningen, som icke blygdes att gå på gatorna åtföljd	 af detta vierländska patrask.	 Mannerskog var snart framme vid Dona Jamiesys, trädde in ge­	 nom porten, och tillsade sina tre femeniner att följa med uppför	 trappan. Han inträdde i Madame Elisabeths våning. Här bad han de	 tre dröja litet med sina saker vid dörren i en yttre salong. Sjelf vände	 han sig till de inre rummen, för att uppsöka fru Goffin. Efter en kort	 utvexling af tankar, lemnade han henne, och kom ånyo ut till Vier­	 ländskorna. ”Frun,” sade han, ”har på mina ord funnit sig vid att	 köpa edra bär och äfven blommorna, ifall de behaga henne. Kom du	 
	 der!” tillade han, på ett eget sätt befallande, och vinkade kallt åt	 Laurentia. ”Tag dina blommor på armen och gå in till frun!”	 Det öfverlägsna i tonen skulle hafva afskräckt de andra begge	 äldre Vierländskorna ifrån att hindra Laurentia gå in ensam, äfven	 om de häruti anat något. De förhöllo sig således stilla, der de stodo,	 och tänkte: ordningen kommer sedan till oss, att få uppvakta den	 nådiga frun! ära den som ära bör! det bästa gömmes till sist – åldern	 och de mogna bären uttaga osvikligen den förnämsta rätten!	 Mannerskog följde Laurentia för att visa henne vägen genom	 rummen. Hastigt stannade han med henne i en liten kammare hvars	 dörrar han slutit på ömse sidor.	 ”Laurentia ett ord!” sade han och fattade hennes hand. ”Du skall	 sätta ett fullt förtroende till mig; och jag har sett att du redan gjort	 det. Tiden är kort; vi kunna ej vexla många ord; du måste snabbt	 fatta ditt beslut. Du lefver i en högst farlig ställning, som jag, men	 icke du sjelf, känner. Du är utan anhöriga och verkliga vänner: se	 icke på mig: jag vet allt detta – men fråga mig icke huru! ty vi hafva	 icke i detta vigtiga ögonblick tid dertill. Bedragare – ja väl, bedra­	 gerskor – lura omkring dig. Under sken af gudliga öfningar, vill man	 begagna din person i ett sällskap och för ett ändamål af det nedrigas­	 te slag. Du är förlorad för all din tid!”	 Den stackars lilla Vierländskan bleknade och betraktade den	 fremmande herrn, hvilken hon likväl från första stunden, hon såg	 honom, ej kunnat undvika att hålla för en god menniska. Äfven nu	 mätte hon honom med varma ögon; men sade ingenting.	 ”Härinne i ett rum, dit jag skall föra dig, träffar du en äldre, en	 högst aktningsvärd fru, som eger kunskap om dig Laurentia! och	 som vill taga dig till sig. Hon gifver dig allt hvad du behöfver. Tveka	 ej. Antag tillbudet. Tro på mig!”	 Sådana ord, på detta sätt uttalade, medföra en visshet, en öfverty­	 gelse, starkare än sjelfva den mathematiska bevisningen. Laurentia	 tryckte hastigt Mannerskogs hand, som ännu höll hennes. Denna	 handtryckning innefattade detsamma som det fullständigaste Ja: ett	 Ja ifrån hufvud till fot.	 
	 Han öppnade dörren längst fram, och förde den unga Vierländ­	 skan in till fru Goffin. Hon steg upp och gick flickan några steg till	 mötes.	 ”Stackars goda barn!” tänkte Madame Elisabeth; ”äfven du var	 således utsedd att slagtas och läggas i Verldens venstra vågskål!”	 ”Stig närmare!” sade hon högt: ”vi skola vara bekanta. Du stan­	 nar från detta ögonblick hos mig?”	 Mannerskog lemnade de begge fruntimmerna att närmare öfver­	 enskomma med hvarandra. Han kände fru Goffin tillräckligt för att	 veta, att om hon också icke skulle finna Laurentia fullt skicklig till	 kammarjungfru åt sig, så skulle hon behålla henne ändock, af kärlek	 till ungdom och öfvergifvenhet. För att få dela Madame Elisabeths	 sällskap, visste han att det fanns ingen bättre recommendation, än	 att vara ensam i verlden, anfallen af alla och värnad af ingen. Han	 kunde ej på förhand inse, om hon icke äfven skulle kunna vilja före­	 taga sig, att genom läsning och annat godt uppfostra denna sin	 skyddling, sedan hon numera ingen hand hade att lägga vid Isabella.	 Härom brydde sig Mannerskog mindre; men han var öfvertygad lik­	 väl, att den ädla fru Goffin icke skulle lemna Laurentia, äfven om	 hon ej fann sig kunna få njuta något större och svårare besvär med	 henne.	 Utkommen i den yttersta salongen, vände han sig till de begge	 återstående Vierländskorna af den äldre regimen, betalade dem och	 tillsade dem att åtfölja en lakej, som skulle visa dem hvarest de finge	 tömma bären ur sina korgar.	 ”Jag tänkte att äfven vi skulle få träda in till den nådiga frun?”	 sade den äldsta gumman och såg sig omkring med misstänksamma	 blickar.	 Hon sänder er här, utom betalningen, drickspengar för ert besvär	 att gå hit med korgarne: sade Mannerskog. Hon har ej vidare tid med	 er i dag. Farväl, kära vänner!	 ”Men hvar är Laurentia?” utbrast den fulaste af de begge vakter­	 skorna. ”Vi gå icke härifrån utan henne, det skall jag säga herrn	 bestämdt!”	 
	 Mannerskog gaf henne en skarp och genomträngande blick. Hör­	 på, min gumma! sade han, lägg väl märke till hvad jag förkunnar dig.	 Laurentia har antagit tjenst hos frun; hon har stannat qvar, och du	 får icke vidare se henne med dina ögon.	 ”Laurentia stannat qvar! Det får hon alldeles icke! Dertill har hon	 ingen rätt!” skrek den gamla, och gjorde en häftig åtbörd för att be­	 gifva sig till de inre rummen.	 Mannerskog fattade hennes arm, höll henne och yttrade med en	 stämma, så skarp, att gumman fastnaglades vid golfvet af häpnad:	 Du går! Du går promt härifrån, och din kamrat der också! Laurentia	 tillhör dig icke: hon är hvarken ditt tjenstehjon eller din slägting.	 Hon har tagit sitt beslut att skiljas ifrån er; och dermed har ni ingen­	 ting att skaffa.	 ”Ha!” ropade käringen; ”släpp mig! Polisen skall väl igenskaffa	 mig min Laurentia! min stackars olyckliga, min allra olyckligaste	 Laurentia, som man på det skamligaste sätt stulit ifrån mig! O min	 Gud? Detta skall hans excellens Herr Borgmästaren i Hamburg få	 veta ännu i dag. Tror ni, elaka utländning och menniskohandlare!	 att man i vår stad ingen rättvisa har, och att man får behandla oss,	 arma inhemska tyskor, som man vill?”	 Tyst och tig! utbrast Mannerskog. Det är just rättvisa, borgmästa­	 re och polis jag vet, att här finnes. Och efter du ej vill taga reson, så	 får jag berätta dig, käring! att i afton sitter du och alla dina gemena	 kamrater inne på Stockhuset, eller huru du helst vill kalla din goda	 stads fängelse. Jag skall sjelf låta inberätta till Polisen, att här gifves	 ett sällskap folk, som under hyckleri med religionen draga unga	 qvinnor till sig, sjunga psalmer med dem, läsa och guda sig; men, när	 de väl fångat dem i sitt garn, föra dem in i en orden, som ej af annat	 består än liderliga karlar. Du – afskum! om du ock ej blygdes för din	 usla handtering, skulle du ej hysa ett medlidsamt hjerta för stackars	 qvinnor ibland ditt eget folk? från ditt eget lilla vackra Vierland? Se	 så – menniskohandlerska, förstår du mig nu?	 De begge gummorna, förintade af fasa, hade i hast fallit på knä	 framför den förskräckliga fremlingen.	 
	 Men den äldsta och fulaste käringen såg upp med en brinnande	 blick, hvari beslutsamhet, ilska och ändå tillika en djup och sann	 sorgsenhet afspeglades. Hon knöt näfven, upphöjde armen mot ta­	 ket och utbrast: ”Herre – gör hvad ni vill med mig; men sätta in mig	 skall ni icke. Jag har sjelf en dag, en skön dag, varit sådan som denna	 Laurentia: just sådan, alldeles fullkomligen sådan – och väl ännu	 litet till!”	 Nå väl? och nu vill ni sänka henne i den djupaste olycka?	 ”Olycka! Jag har blott velat, att hon skulle blifva fullkomligen som	 jag, efter jag en gång varit fullkomligt som hon. Men jag ser” – tillade	 hon, sänkte knytnäfven, försökte antaga en biblisk uppsyn, och såg	 mysande på den obekante herrn – ”jag ser, att Gud, i sin outgrundlig­	 het, icke alltid tänker som jag, fast jag alltid tänkt som han –”	 Stig upp, hycklerska! jag har icke tid med dig vidare. Understår	 du dig, att göra det ringaste kny af Laurentias hitflyttande, så kom­	 mer du samma timme i stadshäktet. Men låter du bli detta, och lem­	 nar du derjemte det Alkmaërska sällskapet, för att endast ärligt och	 beskedligt drifva din bärhandel, så skall jag icke låta fasttaga dig för	 denna gången: jag skall till och med lemna dig ett litet understöd för	 att kunna utvidga dina uppköp.	 ”Hvad säger herrn? Jaja. Det kan så vara. Men på det andra hade	 vi mera.”	 Huru mycket?	 ”Tio preusiska Thaler för hvarje särskild flicka, vi kunde uppspa­	 na, såvida – – ”	 Tio Thaler var således en af edra landsmanninnor värd i edra	 ögon?	 ”Tio Thaler preusiskt; ja. Det tyckes väl vara mycket i penningar.	 Men jag skall säga herrn, att det är icke så godt, som herrn tror,	 om –”	 Du tycker således, att det är ett högt pris? Har du sjelf hittat på	 det, eller har någon annan fixerat detta pris?	 ”Vi i Vierlanden? huru skulle det vara möjligt? Vi få väl nöja oss	 med hvad man bjuder oss, tänker jag; och så har det alltid varit.”	 
	 Hvem är det då, som bestämt detta nedriga, infama, orimliga pris?	 ”Några höga herrar, kan herrn väl förstå: Sådant kommer alltid	 från stort folk; ty huru skulle vanligt småfolk kunna befatta sig med	 en sådan rörelse? Herrn skall veta, att här finnes många uppköpare­	 negocianter, vill jag säga, ehuru Gud vet bäst, om jag ändå säger rätt	 – ända ifrån Berlin, Dresden och Wien. Ty Hamburg, skall jag berät­	 ta herrn, det är någonting att bjuda på – och framför allt, ja, utan att	 berömma oss, så kan jag tillstå att våra små vackra Vierlanden gå för	 allt. Derföre understår man sig också icke, att bjuda oss mindre än	 tio Thaler pr styck, om det är en ren cendrée, som herrn begriper	 med svart hår och blåa ögon, hvilket är det underligaste man kan	 finna; men sju till åtta Thaler för en grisblonde. Sedermera få de	 betala huru mycket som helst efter tycke åt personen sjelf, – ända till	 tusen Thaler, det jag skulle kunna nämna om en liten furste från	 likagodt – men det jag sagt om priserna är blott om första bekant­	 skapspenningen till oss sjelfva, till oss fattiga stackare; och det –”	 Alla nerver sammandrogo sig af den djupaste förargelse i den	 unga svenskens bröst, vid dessa ord. De föreföllo honom afskyvärda	 i och för sig sjelfva; men dock hemskast och förskräckligast genom	 den ton af lugn, köld och likgiltighet, hvarmed käringen uttalade	 dem. Mannerskog hade väl alltid insett, att sedeförderfvet hufvud­	 sakligen utgick ifrån den högre samhällsafdelningen, i synnerhet	 som ingen annan än der inom har penningar och lust för anläggande	 af ordentliga institutioner för lasten, eller till drifvande af moralför­	 säljning i stort. Men en känsla af djup bitterhet öfverföll honom vid	 blicken på de varelser, som här stodo för hans ögon. De tillhörde	 folket sjelf, och dock hade de låghet nog att låta förleda sig af de	 förderfvade bland herrskaperne till utöfvande af grymhet emot hvar­	 ann inbördes, inom folkets krets. Han förstod likväl, att dessa qvin­	 nor utgjorde undantag blott; och att de sjelfve blifvit sådane endast	 derföre, att de i sin ordning först fallit offer för några ”bättre,” som	 älskat att förstöra deras ungdom. Kedjan af samma sak hade således	 endast fortsatts och första länken deraf, sjelfva ursprunget, var att	 söka inom de högres krets. Den stora åtskillnaden qvarstod dess­	 
	 utom också, att det brottsliga, som utfördes af de förderfvade bland	 de högre klasserne, merendels skedde utan behof, endast af fullt	 libidinös vilja; då det deremot af de brottslige bland de fattige gjor­	 des till följe af passiv förvillelse, brist, elände, samt sällan med en så	 oblandad, en så fullständig libidinositet.	 Denna eftersinning mildrade väl mycket herr Mannerskogs vrede	 emot de usla qvinnor han här hade framför sig. Men han måste dock	 alltid i dem betrakta djupt fallna skurkar, om ock ej att jemföra med	 bofvarne bland hederligt folk.	 Gummorna hade emellertid rest på sig. Den godhjertade frem­	 lingen kände sig till och med beredd, att genom några silber­	 groschen trösta dem öfver att ej mera få se ”sin Laurentia.”	 Nå, hörpå – utbrast han till den äldsta och vördigaste matronan –	 när ni på detta sätt förtjenat som jag kan tycka, rätt mycket pengar	 nog, så måste ni bo och lefva väl? – Jag har lust att helsa på er en dag,	 för att finna om ni hållit ord, och öfvergifvit den bana, jag i dag, vid	 straff att anmäla er, förbjudit. Huru mycket penningar har ni kunnat	 hafva om året?	 ”Penningar? ach, kära Hans nåd. Tro icke, att så mycket får stan­	 na hos den fattiga käringen sjelf. Hälften går till kassan.”	 Hvilken kassa?	 ”Åjo, det är en kassa för underhåll af vår skola.”	 En skola? nå det är vackert; ehuru afskyvärdt i och för de medel,	 som användas till det goda ändamålet. Är det en allmän skola?	 ”Å nej kors. Det är en flickskola. Alla ungar, som vi kunna få eller	 hitta vid sex, sju eller åtta år, och som lofva att bekomma vackert	 utseende med tiden, taga vi och hålla i denna vår skola. Och det är	 klart, att en och två af polisen äfven måste hafva sitt med af penning­	 arne, för att tiga härmed i polisen –”	 Hvad? Hvad vill det säga? En elevskola –? Hvad lär man sig der?	 ”Spela, sjunga, dansa, vara glad och kläda sig täckt.”	 Det är rysligt!	 ”Nå, men det kan väl herrn begripa om herrn är billig, att huru	 många åtta- eller tiothalersflickor skulle vi väl kunna få att komma	 
	 med, om vi icke gjorde samlingar af barn i tid och uppfostrade dem	 smakfullt tills rätta åldern. Ty nog kan herrn väl förstå, att sällan	 skulle någon flicka, som icke dertill vore inlärd och förd ifrån begyn­	 nelsen, eljest gå in på sådant. Hvem vill kasta sig i olyckan, om han	 icke redan är olycklig – eller dertill blifvit uppfostrad genom särskild	 lärdom? Herrn, som är rik, känner icke den fattige; annars skulle	 herrn veta, att ingen fattig af egen drift, eller utan stor nöd, vill blifva	 förderfvad just.”	 Och derföre betalar ni en ordentlig skola af dessa edra medel för	 att förleda barn och uppfostra dem till det uslaste i verlden?	 ”Härpå kan ingen klaga; ty vi taga dertill ingens barn, som ej	 sjelfmant lemnar dem; och det gör ingen utan mycket behof. Det	 blefve högst få. Så, att de flesta bekomma vi ibland tiggarungar, och	 sådana som inga föräldrar hafva.”	 Och dermed säger ni, att ingen har att klaga? Det är förskräckligt!	 Än barnen då? hafva de intet att beklaga sig öfver?	 ”Dem har jag aldrig hört klaga. De bara dansa, sjunga, äta och	 dricka.”	 Hvem har uttänkt och grundlagt denna afgrundsskola?	 ”Åh den är gammal! Jag har hört, som barn, när jag sjelf var der­	 uti, att en stor grefve skall hafva lagt första grund till skolan.”	 Ni har sjelf blifvit uppfostrad i denna skola, säger ni?	 ”Ja, det säger jag.”	 Mannerskog såg djupt skakad på den gamla, hvars anletsdrag, så	 ytterst fula de nu voro, dock röjde säkra spår af forntida skönhet, så	 fort betraktaren egde lust att vilja finna dessa spår. – Min gumma!	 sade den fremmande herrn, förlåt mina hårda ord till dig i dag. Du	 skall icke gå missnöjd ifrån mig!	 ”Jag är aldrig missnöjd, min herre. Jag är blott arg ibland, när det	 så måste vara, såsom nyss; men det går lätt öfver. Som jag säger: arg	 kan jag vara så att det sveder; men aldrig missnöjd.”	 Och du kom som ett åtta års barn i elevskolan?	 ”Jag var sex år då, min herre. Det har man sagt mig. Jag försäkrar	 herrn att det är sant. Men då var en så ung och vacker herre, som	 
	 herrn, icke född” – tillade hon med en röst, som till vedergällning för	 herr Mannerskogs hygglighet, gaf sig tonen af courtoisie. Det lät	 ganska uppriktigt, och var säkert så äfven. Men en hemskt skärande	 känsla meddelade sig åt Mannerskog ifrån den talandes skrynkliga	 ansigte. Ty äfven det ville, jemte de der orden, le ljufligt; och gjorde	 det visst på sitt forntida sätt. Men kinderna, pannan, alla dragen ne­	 kade att göra ögonens mening till viljes.	 Herr Mannerskog blickade dock tvert igenom allt detta, och för­	 stod ruinens goda vilja. Stackars barn! yttrade han mildt till henne,	 endast sex år?	 ”Sex år, ja!” svarade hon och neg litet.	 Och dina föräldrar har du aldrig känt?	 ”Jo.”	 Hvad tänkte då de, som lemnade dig så?	 ”Hvad de tänkte?”	 Ja?	 ”Min mor blef hängd, när jag var fem år. Hon tänkte då på ingen­	 ting när jag var sex. Det har man sagt mig. Ty hon – ser herrn – och	 det är väl möjligt. Ty när man icke får, så måste man taga. Och att	 taga, går för sig tre, fyra gånger, men icke fem.”	 Och din far gjorde ingenting härvid?	 ”Min far?”	 Ja.	 ”Min far sitter på en af Tysklands throner. Och derföre skall jag	 säga herrn farväl! – men drickspengar, som jag ser herrn håller i	 handen särskildt för allt det här som jag sagt, det tar jag icke. Jag vet	 med hvad blod jag går! Fast allt det öfriga hos mig just icke är värdt	 en groschen; men blod har jag!”	 Hon höjde hufvudet med förnämhet. Hon nedsåg på sin följesla­	 gerska, och sade: ”kom! det är nog.”	 Mannerskog blickade efter henne med beundran. Men hastigt föll	 honom en tanke in.	 Hörpå, min vän! frågade han, har äfven Laurentia varit i denna	 elevskola?	 
	 ”Laurentia? nej. Hon skulle icke då så lätt kommit ifrån oss i dag.	 Hon visste af ingenting ibland oss ännu, mer än att vi fira Herrans	 namn i en liten församling på aftnarne, i stället för på förmiddagar­	 ne. Men hon var flink och snäll uti att kunna få våra blommor sålda;	 derföre hyllade vi henne och ville henne väl – – och vi skulle snart –	 – ty om herrn ser efter, så är Laurentia en, som har de klarblåaste	 ögon med ett skinande svart hår.”	 Godt! Farväl.	 Gummorna nego och aflägsnade sig.	 
	 
	 
	 
	 
			 
	 
	 
	 
	 
	 TREDJE KAPITLET.	 
	 Det sista hos Dona Jamiesy.	 
	 
	 
	 Hon såg tydligen sin älskade Isabella	 sitta på en äng, vid sidan af en lund,	 omgifven af blommor utan namn.	 
	 
	 När Mannerskog återgick till de inre rummen, träffade han fru Gof­	 fin i en af salongerna, men såg ej till Laurentia. ”Tack, Manner­	 skog!” utbrast Madame Elisabeth och nalkades honom. ”Hvilken	 täck sextonåring? När Isabella nu tillhör er, likasom ni henne; så kan	 jag säga, att min dyrbara Dona Jamiesys dotter icke längre qvarstår	 för mig. Och likväl, hvilken sällhet för mig att få vara ledarinna,	 beskyddare, vän – åtminstone åt någon; då Gud icke låtit mig ega	 barn för egen del.”	 Jag är dock öfvertygad, anmärkte Mannerskog, att ni, min goda	 fru Goffin, icke rycker Laurentia ur det stånd eller rättare ur den sfer	 af lif, hvari hon blifvit uppfödd; utan allenast förädlar hennes själ i	 den egenhet den sjelf besitter. Tag henne till kammarjungfru – eller	 till vän – allt hvad ni behagar: men hon behöfver ej dessa kunskaper	 och lärdomar, som tjena till intet. Allt det der förstår ni vida bättre än	 jag kan säga.	 ”Men, bästa Mannerskog, ni har väl ingenting emot, att hon får	 aflägga den besynnerliga drägt, som klädde henne ganska väl på ga­	 torna, men – – och i synnerhet denna vierländska hufvudbonad, om	 hvilken man kan tala allt godt, utom att vara vacker på hufvudet?”	 
	 Det förstås.	 ”Vi äro således öfverens?”	 Utan tvifvel, fru Goffin. Hvad behöfver ni också fråga mig derom?	 Laurentia är er.	 ”Men – jag betraktar henne lika mycket som er, då det är ni, som	 lagt henne i mina armar. Jag är också öfvertygad, att hon sjelf icke	 skulle gilla någonting ifrån mig, om hon fann det ej öfverensstämma	 med ert tycke. Under det lilla samtal, jag hittills haft med henne, har	 jag erfarit hvad hon tänker om er.”	 Om mig? Jag har icke vexlat tio ord med henne.	 ”Nej. Men hennes ögon glimma, och hennes kinder antaga en	 högre färg, så fort jag kom att nämna er. Detta okonstlade väsen	 döljer sig icke, och hon ser i er sin räddare.”	 Hon har orätt häruti. Hade jag icke genom det föregående samta­	 let med er, min fru, insett möjligheten af en fristad, en asyl för Lau­	 rentia hos er, så skulle jag aldrig hafva fallit på den tanken –	 ”Att rädda henne? O min Gud! Och hon skulle blott för denna	 orsak gått förlorad?”	 Det är icke min tanke. Men jag vet icke hvarföre vi skola tala	 härom, fru Goffin? Det är nog att ni skall lära Laurentia se sin jordis­	 ka räddarinna i er, och i ingen annan. Jag har allenast varit ett verk­	 tyg i er hand, en utskickad från er. Förstår ni mig?	 Madame Elisabeth såg på den unga svensken med en rörelse af	 eget slag. ”Jag skall säga och lära Laurentia allt detta, svarade hon;	 och det är möjligt att jag skall lyckas inbilla henne, att det är jag, som	 räddat henne. Framför allt skall jag gifva henne en god och nyttig	 sysselsättning.”	 Det är det rätta, sade han. Härmed skall all onödig rangfråga	 emellan er och mig, rörande den lilla Vierländskan vara alldeles slut;	 emedan hon skall komma att fästa sina tankar vid ingendera af oss,	 utan vid något bättre. Huru befinner sig Dona Jamiesy i dag.	 ”Isabella är hos henne.”	 Jag går genast ned till henne. Hon tar väl emot?	 ”Ingen annan än läkaren; er, min vän! och mig: det förstås.”	 
	 Vill ni följa mig, fru Goffin?	 ”Icke straxt. Men om ni vill nämna min ankomst om en liten	 stund.”	 Jag inser det! hviskade Mannerskog. Ni har ännu åtskilliga små	 bestyr för er nya skyddling. Hvad jag värderar och älskar, hvad jag	 beundrar er, fru Goffin!	 Mannerskog aflägsnade sig och gick ned i den större våningen,	 der hans Isabella emottog honom med väntande och gladt hjerta. De	 förnyade himmelskt sina ljufva löften om ren och verklig kärlek.	 Isabellas mor förmådde höra läsning ur en bok, en skön framställ­	 ning om lifvet efter döden. Allt hos henne tillkännagaf ett stort lugn.	 På eftermiddagen ankom läkaren och inträdde vid Madame Eli­	 sabeths sida.	 Sedan han ett ögonblick betraktat Dona Jamiesy, hört henne tala	 och utforskat allt, runkade han betänkligt på hufvudet. ”Den svåra	 krisen återkommer,” sade han afsides till Mannerskog.	 Men hon är så lugn, så god, så glad?	 ”Just detta!” svarade läkaren. ”Hon skulle icke vara till denna	 grad lugn, ej hafva utseendet af en så stilla, jag ville yttra, himmelsk	 glädje, derest icke krafterna vore uttömda, eller ganska nära dertill.”	 Bör jag underrätta Isabella om denna fara?	 ”Låt vara det, om ni behagar,” gentog den andre. ”Men jag fruk­	 tar mycket den natt, som kommer. Ingen, som älskar att höra Dona	 Jamiesys sista ord, bör undvika att vaka i dessa rum i natt.”	 Det klack till i bröstet på den unge svensken. Jag blir härinne i	 natt, tänkte han.	 ”Jag vill ingenting nytt ordinera,” fortfor läkaren. ”Tillståndet är	 stundom sådant, att läkemedel verka intet. Kan naturen sjelf öfver­	 vinna krisen, så blir det helsa; i annat fall göra medikamenter ej	 annat än plåga den sjuka. Man skall hafva krafter, för att bearbeta	 och med sig assimilera någonting sådant som dessa saker – men här	 finnas inga krafter.”	 Den kunnige mannen inskränkte sig derföre till några råd af an­	 nat slag. Utan att vara medicinska, voro de likväl goda. Han undan­	 
	 flyttade stolarne vid Dona Jamiesys säng; ty han förutsåg, att man	 skulle sätta sig på dessa stolar, och då oroa den sjukas ögon, som	 hade de sittande midt emot sig. Han ordinerade vidare på hvilket	 bord ljusen borde ställas, när de tändes. Han försökte, om rullgar­	 dinerna med lätthet gingo ned; och han fann det med stor tillfreds­	 ställelse. ”Det händer stundom, att dylika inrättningar skrika i me­	 talltrissorna” anmärkte han, ”och det är illa, när man ligger sjuk och	 hör på.”	 I ett litet rum innanför sängkammaren upptäckte han en bred	 och god soffa: ”Det är bra, det är verkligen bra,” sade han; ”härinne	 böra de, som vaka öfver Dona Jamiesy, emellanåt gå in och taga sig	 en periodisk hvila; ty under min praktik, som nu snart varat i trettio­	 sex år, har jag aldrig funnit någon kunna vara vaken med drift, utan	 att tillsluta sina ögon vid tillfälle.”	 Läkaren tog nu med stor högtidlighet sin gråa kastorhatt, bugade	 sig djupt för Dona i sängen; bugade också djupt, dock litet mindre	 för Isabella; derefter temligen för fru Goffin; och sist med värdig	 artighet, men utan djup, för herr Mannerskog.	 Fru Goffin följde honom i salongen och yttrade vid afskedstagan­	 det: min gode herr doktor! hvilken dryck skola vi låta min svägerska	 förtära i natt, om hon blir törstig och behöfver svalka sig? Skulle icke	 den tisane vi tillagat med sockerlingon vara passande? – ”Jo, denna	 dryck är förträfflig!” svarade läkaren: ”begagna den för den sjuka	 min fru!” – Men, fortfor Madame Elisabeth jag har tänkt på tunn	 hafversoppa med litet stött mandel och smaklig genom hallonsaft,	 som – ”Ja, min fru! nyttja den: det går mycket väl an. Få soppor i	 verlden svalka mera och äro oskyldigare.” – Jag skulle eljest gerna	 vilja gifva min svägerska risvatten; ty det är en dryck som hon alltid	 mycket älskat; jemte litet pulvis thebaicus, för att sofva; hvad säger	 herr doktorn? – ”Jo, bevars! gif henne att dricka i vatten upplöst ris,	 med litet pulvis Doweri d. ä. Thebaicus: det ligger någonting utom­	 ordentligt i denna emulsion.” – Kanske skulle rätt och slätt en kopp	 bouillon, af svagare slag, vara stärkande? – ”En kopp bouillon, ja	 visst! Nota bene af svagare slag, ty eljest.” – Jag förstår det mycket	 
	 väl, gentog fru Goffin; det skulle stärka för mycket eljest. – ”Det är	 alldeles så!” – Säg mig således, herr doktor, åt hvilken af alla dessa	 drycker bör jag lemna företrädet, emedan det är troligt, att min svä­	 gerska ej förmår begagna dem alla? – ”Företrädet? Ja, det är klart att	 någon af dem är bättre än den andra. Gif henne då en kopp tisane	 med sockerlingon: sådant är otvifvelaktigt bäst. Eller låt henne	 dricka hafversoppa försatt med hallonsaft och lagom finstött man­	 del. Eller – låt mig se – om Dona Jamiesy får dricka risvatten, så är	 det klokast: och lemnar man henne tillika något pulvis Doweri eller	 Thebaicus, så skall hon njuta sömn. Likväl bör jag säga er, min fru,	 att bouillon, i en kopp eller mindre skål, är en mycket fördelaktig	 dryck, när den meddelas svag.”	 Doktorn hade vid hvarje af sina svar, gjort en liten särskild bug­	 ning, för att derigenom ännu mer stärka vissheten af hvad han yttra­	 de. ”Jag har gjort alla nödiga arangementer derinne,” slöt han; ”så	 att, såvida ingenting svårt sker, torde allt aflöpa bra. Var derföre	 lugn, min bästa fru Goffin!”	 Men säg mig uppriktigt, herr doktor, kunna vi ej hysa något hopp?	 ”Utan tvifvel! Utan tvifvel, min fru, böra vi hoppas. Det skola vi	 alltid; och i alla ställningar. Ty hvarje menniska, som eger hopp, har	 alltid detta.”	 Läkaren aflägsnade sig, och Madame Elisabeth, rörd, trädde åter	 in till sin svägerska.	 Mannerskog och Isabella, slutna i hvarandras famn, stodo vid	 Dona Jamiesys säng. Den sjuka höll sitt hufvud mycket stilla, och	 skådade blott framåt. Hennes ögon hade antagit ett sken, af glasar­	 tadt tycke; hon blickade likväl på sina barn, och gaf tydliga tecken,	 att hon märkte dem. Doktorns anordning, att sätta stolarna bakom	 den sjukas hufvudgärd, hade redan blifvit omgjord; det var tydligen	 Dona Jamiesys största tröst och mest uppfriskande glädje, att se Isa­	 bella och Mannerskog sitta så, att hon hade dem framför sig. Mada­	 me Elisabeth ingaf henne ris, kokadt på vatten, förbättradt med litet	 sylt af finaste, mest aromatiska slag: och hade dervid lemnat henne	 en satts pulvis thebaicus; såsom hon ofta brukat.	 
	 Fram på natten slötos Dona Jamiesys ögon; men hennes ande­	 drägt gick ordentligt och lugnt. Hon njöt en god och stärkande sömn.	 ”Nu är hon som bäst!” yttrade Madame Elisabeth. ”Gå dit in,	 mina barn, och hvila er litet; medan jag sitter här.”	 Isabella, som hela aftonen gjutit ymniga tårar, aftorkade dem och	 gick arm i arm med Mannerskog ditinn. Här omfamnade de hvarann	 och kysstes åter, i det glada hopp, att den älskade modren ännu en	 gång skulle blifva deras i denna verld.	 Madame Elisabeth satt således ensam vaken vid sin goda sväger­	 skas säng. Dona Jamiesys ögon fortforo att vara slutna; men hennes	 andedrägt, lätt och tydlig, tillkännagaf dock alltid lifvets qvarvaro.	 Sjelfva den vaksamma fru Goffins ögonlock förtyngdes något.	 Hon såg oupphörligt i den brinnande ljuslågan på ljusen, som stodo	 bakom den sjukas hufvudgärd på ett litet marmorbord; men blicken,	 som i början skärptes häraf, öfvergick slutligen till ett fantasmago­	 riskt tillstånd. Det var ett slags vakenhet, omgifven af sömn. Och	 sjelfva denna sömn var ännu till hälften vaken.	 Det hände nu fru Elisabeth hvad som endast händer goda, hjert­	 liga, älskvärda menniskor. Hon tyckte sig i drömmen – ty hvad kun­	 na vi annat kalla hennes tillstånd? – se och höra de mest intagande	 varelser. Det är blott sådana som det goda samvetet skapar; dock	 icke alltid, utan allenast när själens alstrande inre, dess fantasi, för­	 binder sig med ett sådant samvete. Just den tanke, som alltid varit för	 hennes ande kärast – små täcka barn – lekte och flögo för hennes	 syn; dock så tyst och varsamt, likasom för att icke störa den slumran­	 de sjuka. Fru Goffin hade ett ögonblick vändt hufvudet ifrån sin svä­	 gerskas bädd, och till dörren, hvarigenom Isabella ingått i det lilla	 rummet med Mannerskog. Madame Elisabeth hade på länge ej hört	 något derifrån; hon dömde således, att de njöto en stunds hvila. Lik­	 väl utgjorde dessa begge unga menniskor de personer, som fru Elisa­	 beth älskade mest af alla i verlden, och nästan som sina egna barn.	 Det är då förklarligt, att hennes fromma vackra fantasi oupphörligt	 såg sköna, nätta älskliga silfider framför sig under det att hon i sin	 dröm satt vänd emot detta håll.	 
	 Slutligen öfvergick hennes tillstånd till verklig sömn; och med	 detsamma antog också hennes dröm ett fastare och tydligare utseen­	 de. De små gestalterna simmade icke längre, liksom i luften, eller i	 ett obestämdt, ovisst rum. Hon såg tydligen sin älskade Isabella sitta	 på en äng vid sidan af en lund, omgifven af blommor utan namn. De	 skönaste blommorna utgjordes dock af tvenne späda barn, så vackra,	 så jemnstora och äfven så lika hvarann, att den drömmande antog	 dem för tvillingar. Hon såg tydligen Mannerskog ett litet stycke der­	 ifrån, uppe i sjelfva lunden, stående vid ett träd, lutande deremot,	 och betraktande Isabella med ögon, så vackra, att den drömmande	 ännu aldrig skådat dem sådana. Likväl fäste hon sina blickar mest på	 de begge tvillingarne, hvilka väckte hennes högsta glädje. Hon	 skärpte sin syn, och tyckte nu, att deras små anleten liknade Isabel­	 las så fullkomligt, att de endast liknade Mannerskogs ännu mer.	 Fru Goffin uppvaknade från denna syn om en möjlig fast ännu	 aflägsen framtid, och hon uppblickade hastigt vid en rörelse, som	 nådde hennes öron. Hon såg åt sängen, och fann Dona Jamiesy med	 öppna ögon skåda omkring sig, likasom sökte hon något. Men hon	 förmådde icke tala.	 Fru Goffin gick då till den inre kammarens dörr, och ropade sak­	 ta: ”kom ut mina barn! er mor har vaknat!”	 I ögonblicket visade sig Isabella och Mannerskog i dörren. ”O	 Gud! min Gud!” utbrast Isabella; ”jag har drömt! Har jag drömt?	 Hvad drömde jag?”	 Har också du drömt, mitt älskade barn? sade Elisabeth till henne.	 Jag gjorde så äfven. Jag drömde om dig. Har äfven du drömt om mig?	 ”Nej” – hviskade hon. ”O Gud –! Oh – – se min mor är vaken?	 Himmelska glädje! hvad har händt?”	 Isabella och Gustaf Carl nalkades modrens bädd, omfamnade	 hvarandra här ännu en gång med djupaste hänryckning, och knäföl­	 lo vid den döendes sida.	 Dona Jamiesy tycktes fästa sina ögon på dem, och hennes ena	 hand letade efter något. Den förmådde icke tala. Hon syntes icke	 heller vilja tala mera.	 
	 Slutligen vann hennes hvita hand sitt syfte. Hon träffade Gustaf	 Carls och Isabellas händer, hvilka höllo hvarann. Hon lade sin hand	 ofvanpå deras.	 Döden och den rena kärleken hafva detta utseende.	 
	 
	 
	 
	 
			 
	 
	 
	 
	 
	 FJERDE KAPITLET.	 
	 Från Augusta.	 
	 
	 
	 Huru mycket missbrukad religion, sam­	 mansatt med bofstycken!	 
	 
	 Dagen, som randades efter denna natt, hade en ny morgon. Sorgen	 öfver Dona Jamiesys död var djup och stilla; men icke bitter och	 förskräcklig. Det är en saga utan innehåll och sanning, att hvarje sol,	 som uppgår när morgonen gryr, är densamma som förr har randats.	 Isabella såg sig omkring på denna morgon: det låg en alldeles ny och	 annan dager öfver tingen.	 Enligt Dona Jamiesys flere gånger yttrade önskan, skulle begraf­	 ningen utmärka sig genom enkelhetens höghet.	 Emellan ett förnämt fruntimmers dödsdag och hennes begraf­	 ningsdag, hvilar ett slags heligt mysterium öfver den våning hon be­	 bott. Fru Goffin, med Isabella, stod i spetsen för de inre anordningar­	 ne; och den förras nykomna skyddling, Laurentia, visade sig högst	 verksam att gå till handa med allt. Hela detta lif var för henne så nytt.	 Hon hade väl någongång varit närvarande vid dödstillfällen på sin	 hemort; men döden hade icke der visat sig för henne under annat än	 en ful bild. Här fann hon allt så herrligt, att hennes barnsliga fantasi	 ett par gånger målade henne sjelf som död, liggande på denna vackra	 säng, åhörande allas vördnadsfulla beklagelser, seende deras älskvär­	 da nit, och utdelande befallningar till höger och venster, med det bäs­	 ta hjerta, huru alla skulle lefva och bära sig åt efter hennes begrafning.	 
	 Mannerskog var den enda karl, som fick tillträde till våningen.	 Han behöfdes väl icke vid så sorgliga göromål; men han besökte	 Isabella och de talade tillsammans om målet för deras lefvande min­	 ne: Dona Clara Jamiesy.	 En förmiddag satt Mannerskog uppe på sina egna rum. Då kom	 postbäraren, och medförde tvenne bref från Sverige. Han såg på stil	 och sigill, att begge voro ifrån friherrinnan Augusta.	 Två? sade han för sjelf. Hvad vill det betyda? Han fann af post­	 stämpeln, att de afgått på samma dag från Stockholm. Han öppnade	 det första, och läste:	 Bästa Gustaf Carl!	 Jag vet det är så med dig, att du icke tycker om fruntimmersbref.	 Derföre har jag aldrig tänkt skrifva dig till, Gustaf Carl; men efter du	 skickat mig ett långt affärsbref rörande en stor, men dock alldeles	 tom affär; så måste du ursäkta mig för att jag svarar dig så godt ett	 fruntimmer förmår.	 Under denna min tid af mycken ensamhet, sedan du for, hafva	 Herr och Fru Mesom varit för mig af en ovärderlig vänskap. Derhän	 är din stackars friherrinna nu kommen! Men jag tänker emellertid	 icke så ändå. Sedan jag börjat rita på Mosebacke, ser jag allt i lifvet	 ifrån en helt annan höjd: ingenting förekommer mig rätt stort, och	 ingenting så litet, att det förtjenar förakt. Skulle jag då icke hysa	 aktning för denna snälla värdshusfru, som utan läckra ord, dock hy­	 ser de finaste menskliga känslor? Men – tala med henne, kan jag just	 inte rätt väl! Kom snart tillbaka, Gustaf Carl! Kom. Vi skola aldrig	 tvista mer!	 Men jag får icke nu tala om mig, utan om din stora affär röran­	 de ett tomt skrin, som du gifvit mig att uträtta. Jag skulle annars	 kunna hafva något att säga dig! Du vet, att jag är en mycket elak och	 dålig samtalarinna. Det är min karakter. Det är mig omöjligt, att när	 jag går och ordar med någon – såsom vi gjort flere gånger – det är	 mig omöjligt, säger jag, att tala då. Det slår liksom lock för själen, och	 jag tiger med hvad jag som mest borde yttra mig öfver. En så	 stor skräck – eller ljufhet, eller hvad du vill – injagar hos mig den	 
	 personens närvaro, för hvilken jag borde yppa allt. Jag kan gå och	 tala om allt lappri i hela verlden, blott icke det, hvarom jag skulle. Är	 icke det mycket illa?	 Men när jag sitter och skrifver, känner jag icke en sådan häpnad	 för den jag skall skicka mitt bref till. Dock – tyst! nu måste jag kom­	 ma till din vigtiga och stora ”sak;” ty du vill ifrån mig icke höra om	 något annat, än skrinet. Jag skall säga dig, att Herr Mesom är en	 förträfflig karl, och jag måste förlåta honom, att han bryter så illa på	 sin tyska. Jag tycker, att det låter fult. Men jag har visst orätt. Hvem	 skulle jag också umgås med? Jag får hålla till godo med hvad jag har;	 sedan jag icke vidare tycker om – icke tål, icke vill besöka min mans	 ”vänner;” och de icke heller tåla mig; och några andra känner jag	 icke, utom en, som har rest bort ifrån mig för att göra lycka.	 Men ack! jag ser menniskorna nu i en helt annan färg; och jag	 hade ingenting emot, den der dagen, att den tyska, fetlagda och tem­	 ligen osmakliga Herr Mesom bjöd mig armen och konvoyerade mig	 till Katrina kyrkogård. Ack! hvad jag gör Herr Mesom orätt! Det är	 den hederligaste, den bästa menniska. Och hvem har också sagt, att	 alla skola vara så smala till kroppen just? Det begriper jag icke. Du	 kan icke tro, hvad denne man håller af dig, riktigt värderar dig, Gus­	 taf Carl!	 Fru Mesom följde med, af en artighet emot mig, ty hon har sett på	 mig, att jag tycker mera om henne än om hennes man. Så gingo vi tre	 man högt upp till Katrina kyrka, dagen efter sedan ditt bref ankom.	 Jag darrade, när jag tänkte på allt hvad du der upplefvat om den	 rysliga natten. Ett fruntimmer skulle icke hafva uthärdat det. Säg	 mig, om du tror, att det var ordentliga spöken? eller om det blott	 utgjorde ett stort, stort inbillningsfoster hos dig sjelf? Jag hade icke	 nämnt något om din syn, hvarken för Herr Mesom eller Fru Mesom.	 De äro starkt byggda eljest; men svaga för sådant, och jag hade visst	 aldrig förmått dem att följa mig till kyrkogården, om jag skildrat för	 dem de hufvudlösa personerna du sett. O min Gud!	 Jag hade ditt bref med mig, så att vi skulle kunna orientera oss	 bland stenarne. Du är en skicklig geograf, Mannerskog; ty din be­	 
	 skrifning på lokalen vid takrännorna slog in. Men du må tro, det ville	 förnuft till, att hitta på någon reson för kommande och gående, att	 de icke måtte undra ihjäl sig öfver hvad vi gjorde med de flata ste­	 narne vid rännan. Ty nog går det an, att om en natt göra allt hvad	 man behagar på en kyrkogård, blott man icke fruktar spöken: men	 på ljusa dagen är det värst.	 Det var fru Mesom, som hittade på detta. Hon föreställde en per­	 son, som tappat sin guldkråsnål här just på denna fläck: och hennes	 man skulle leta rätt på honom. Så fort några personer gingo igenom	 norra kyrkogårdsporten och kommo förbi oss, talade hon om sin	 guldkråsnål med mig, så pass högt, att folket skulle höra henne. Der­	 under stod vår gode Mesom krokryggig och petade och petade oer­	 hördt.	 Det var icke så lätt gjort. Du hade haft den omsorgen, att lägga	 många durabla stenar ofvanpå ditt tomma skrin, Mannerskog. Men	 nu kan jag med möda berätta hvad som tilldrog sig.	 Knappt hade skrinets lock blifvit synligt förr än Herr Mesom ut­	 brast: ”O Gud och alla helige, hvilket klenodium? Så skulle jag dock	 ännu en gång i lifvet få återse dig, dig, som jag så många tusen gång­	 er burit under mina armar!”	 Får jag känna! afbröt jag. Skrinet är ju alldeles tomt, tycker jag?	 Det är hiskeligt lätt?	 ”Lätt? lätt? lätt?” utropade Herr Mesom med en fradgande mine.	 ”O om ni viste? men ni vet ingenting. Detta skrin – när det är lätt	 som en fjäder – innehåller dock mer än den tyngsta guldgrufva. Jag	 måste veta det, sade han och kysste locket, jag som gjort så många	 resor tillsammans med detta skrin och dess egare.”	 I detta ögonblick kom en gående.	 Fru Mesom gaf sin man en knuff. Hörpå, din åsna! det är icke	 något skrin – begriper du icke det?	 ”Är det en åsna? Nej, min hustru, vid Gud!”	 Det är en kråsnål, säger jag! förstå det.	 ”Är det en kråsnål? Nej min hustru! jag älskar icke detta lumpna	 skämt. Det är ett heligt föremål; det är ett minne af min högst vörda­	 
	 de resevän, den man, som genomkorsat Skandinavien, och mig –	 men det är nog. Ni förstår icke detta, mina goda fruntimmer; ni ä’	 svenskor begge två. Låt oss gå till Mosebacke.”	 Således kommo vi oskadde hem, och du finner att ditt uppdrag	 lyckats, vill jag hoppas, förträffligt. Ditt skrin, lätt och galant, står uti	 min ena byrålåda, väl igenläst. Skrinet har sitt rum vid sidan af mina	 nipper. Nipper? ja. Du vet, att när allting såldes efter min man, så	 hade jag intet i mina lådor. Sedan fick jag ändå en vacker hårslinga	 med guldspänne att sätta om halsen. Jag har fått detta hår af en, som	 nu rest bort ifrån mig – för att göra lycka.	 Men härpå skall du få höra huru jag uträttade din andra kommis­	 sion; och det gick tragiskt. Jag vandrade en eftermiddag i sällskap	 med fru Mesom till Lazarettet, dit de begge ifrige karlarne, eller her­	 rarne, blifvit förde, sedan de sårat hvarann så obehagligt på Mose­	 backe; och om hvilke du ville hafva underrättelse. Nu, Mannerskog,	 bered dig på att hafva mod!	 När vi anlände till Lazarettet, vände vi oss till sköterskorna. Fru	 Mesom beskref personerna, dem vi efterfrågade. Hon kom ihåg allt	 på dem: ty hon har det förundransvärdaste minne om alla sina gäst­	 ers utseende, så fort de ätit så mycket som en fast rätt af kött. Eljest	 tycker hon icke det lönar mödan. Sedan hon talat och beskrifvit en	 liten stund, framsteg en gammal sköterska med det allvarsammaste	 och klokaste ansigte, och hon sade, att just dessa personer – blekgu­	 la begge; men den ena så utan skägg att han tycktes glänsa: den	 andra deremot så rikt belastad dermed, att han syntes vilja dölja sina	 drag i polisongerna för alla menniskor – och äfven för Gud! tillade	 sköterskan med en tonvigt.	 ”De voro mycket illa sårade; och det skedde hos mig,” inföll fru	 Mesom; ”derföre är jag hitkommen för att höra huru det nu är med	 dem, ehuru jag icke känner dem vidare än för en liten afton.”	 De äro döda! svarade sköterskan, och bad oss stiga in i ett rum.	 De hafva aflidit nyligen: den ena, med de släta kinderna, lugnt; men	 den andra efter grufliga samvetsplågor.	 ”Jag förstår det,” gentog fru Mesom. ”Man bär sig icke åt på det	 
	 sätt som skedde hos mig, derest man ej har något på hjertat. Store	 Gud! Känner ni något derom; min vän? Jag stör er väl icke uti ert	 arbete här?”	 Sköterskan anmodade oss sitta ned på ett par stolar i hennes eget	 lilla rum en trappa upp. Jag tror, att menniskan hette Carolina; ty jag	 hörde detta ropas i hennes dörr, som vätte till en af de långa gångar­	 ne; men det kan hända att jag bedrar mig.	 Jag har icke så brådtom just nu! sade sköterskan till fru Mesom:	 jag skall blott sätta ett par dussin blodiglar och lägga is bakom hjes­	 san på en ung herre, som fått kongestion. Men det skall icke ske	 förrän om en halftimme.	 Jag beundrade denna goda menniskas belåtenhet, att ej hafva	 göra med annat än så stygga saker, och med menniskor i deras allra	 fatalaste belägenheter, och ändå se så nöjd ut. Likväl hade hon någ­	 ra skråmor i ansigtet; och jag, som också ville säga ett ord, frågade	 henne öppet derom.	 Åh, svarade hon, det var blott en herre, som klöste mig, och som	 slog sönder näsan på mig i yrsel, när jag klapp upp hans spanska	 fluga på bröstet. Det är en ibland de hyggligaste, vackraste och tref­	 ligaste patienter vi hafva här. Hvad som sker i yrsel, räknar ingen på,	 och det visar i sig sjelf en karlavulen karakter. Nej, tacka vet jag att	 bli klöst af personer, som veta hvad de göra; hvilket också händer.	 Sådant fördrar jag aldrig!	 Fru Mesom, som märkte, att sköterskan hade fallenhet att breda	 ut sig åt alla håll, och fruktade att halftimman skulle gå förlorad, bad	 henne återkomma till de begge aflidne, som satt gaffel och knif i	 hvarann för ingenting, på Mosebacke.	 Det är sant: det var sant! inföll sköterskan. Jo – vet mitt herrskap,	 det är någonting att höra; ty presten måste komma hit, innan den ena	 af dessa herrar kunde dö. Han slängde sig som en mask, fast jag satte	 fyratiofem blodiglar på honom; och tre sköterskor måste hålla honom,	 när jag satte på. Ändå hjelpte det ej; utan vi måste skicka efter presten.	 Det var fasligt! Jag har aldrig sett sådant på tio år. Snusar frun? får jag	 lof att bjuda ur min lilla snäcka, fast det är på enfaldigt vis?	 
	 Fru Mesom tog sig gerna en pris, och gjorde så äfven nu. Likväl	 var hon ännu angelägnare att höra berättelsen. ”Nåväl? när presten	 kom –” utbrast hon.	 När presten kom, så var den ena herrn redan död. Han gick såle­	 des till den andra, som skalf i hela sin kropp när han fick öga på	 presten. Men Gud låte mig kunna minnas hvart ord, som de talade –	 – ty jag var inne och hörde alltsammans; emedan det var ingen hem­	 lig bikt.	 ”Det betyder ingenting,” utropade fru Mesom otåligt. ”Hufvudsa­	 ken är att vi få höra hufvudsaken; vi hafva våra skäl dertill.”	 Efter några inledningar, som presten gjorde, och hvaruti han för­	 säkrade den olycklige om lugn, derest han genom en uppriktig be­	 kännelse ville lätta sitt samvete, sade den sjuke att han ville göra det	 och sedan dö. Presten och han talade en mycket lång stund, och	 herrn med polisongerne kände sig derunder allt bättre, tills han föll	 ifrån midt uti de sista stafvelserna. Men i största korthet var hans	 berättelse så här. Sköterskan fortfor nu att beskrifva den döendes	 ord. Jag skall, så vidt det är mig möjligt, återgifva dem. Den sjuke	 talade:	 Jag och min döda kamrat, här bredvid, voro af gammalt bekanta	 och goda vänner med ett fruntimmer, som nyligen kom tillbaka till	 Stockholm, sedan hon några år varit utrikes. Hon var kammarjung­	 fru hos ett resande tyskt herrskap, som med första skulle återvända	 till Hamburg. Hon bodde med sitt herrskap på Hôtel de Frankfurt	 vid skeppsbron. En dag medan de voro qvar i Stockholm uppsökte	 hon mig, och sade att hon hade någonting mycket vigtigt att meddela	 mig. Jag bör nämna att hon förut tillhört ett religiöst samfund här i	 Stockholm; och i samma samfund hade också jag och denna min	 vän varit medlemmar, jemte flere andre. Kammarjungfrun och jag	 kände hvarann alltså som samvetsvänner, och det fägnade mig att	 återse henne. Hon förtrodde mig, att hennes resande herrskap hade	 med sig ett skrin, innehållande stora dyrbarheter. Hon sade att detta	 skrin borde tagas ifrån dem. Men på det att jag icke måtte undra	 häröfver, tillade hon, att det var en helt och hållet religiös orsak, som	 
	 gjorde att skrinet måste borttagas; och att hon sjelf alldeles icke	 skulle hafva någon fördel deraf. Hon kunde icke vidare nu förklara	 sig öfver saken; men skrinet skulle med det första skickas öfver till	 Hamburg i Tyskland under adress till henne sjelf; hvarefter jag hade	 att bekomma huru stor vedergällning för mitt besvär, jag önskade.	 Jag frågade henne, hvarföre hon icke så gerna sjelf kunde föra skri­	 net med sig, efter hon just reste dit; men hon svarade, att det icke	 skulle tjena till ändamålet, emedan det då fortfor att ligga ibland	 herrskapets saker, der det med stor noggrannhet blifvit inlagdt; och	 när man väl var öfverkommen till Tyskland, så togs det genast upp	 med allt det öfriga, hvarföre hon – kammarjungfrun – icke vidare	 då kunde hafva någon makt dermed. Också hörde det till hennes	 bestämda grundsattser, att icke utsträcka sin hand till stöld; så att	 hon ville icke det, hvarken här i Stockholm eller i Hamburg. Här i	 Stockholm, likväl, var hennes herrskap ofta hela dagarne ute att se	 sig om, hvarunder sakerna, och deribland skrinet, lågo hemma, un­	 der hennes vård. Hon kunde då vid ett lägligt tillfälle lemna dörrarne	 olästa, hvarigenom en vän lätt kunde inträda och utföra hvad hon	 sjelf icke ville utsträcka handen till. Jag förstod allt. Och jag skulle	 helt och hållet hafva ogillat det, om icke kammarjungfrun försäkrat	 mig, att penningarne måste användas till ett heligt ändamål för en	 nödvändig inrättning i Tyskland. Jag gick således in på förslaget.	 Men det skulle icke utföras förrän sista dygnet herrskapet var qvar i	 Stockholm, sedan sakerna, och skrinet med, blifvit under deras egna	 ögon inpackade, och de följaktligen kunde afresa lugna. Hade skri­	 net blifvit borttaget före inpackningen så hade herrskapet genast,	 när inpackningen skulle ske, upptäckt händelsen, gjort väsen deraf	 och vändt sig mot kammarjungfrun. Nu deremot, kunde det icke	 märkas förrän efter återkomsten till Hamburg; då visserligen kam­	 marjungfrun blefve utsatt för bannor, men icke brydde sig derom,	 emedan hon skulle skiljas ifrån sitt herrskap der i alla fall, och vore	 framme hvarest hon ville vara. När således allt var beramadt, öfver­	 enskommo vi att jag skulle infinna mig underst bittida en onsdags­	 morgon. Herrskapet skulle resa om thorsdagen, och sakerna hade	 
	 blifvit inpackade tisdagsqvällen, på det att de skulle vara rätt lediga	 om onsdagen att roa sig på Djurgården. Men kammarjungfrun ville,	 att vi nödvändigt vore två; af orsaker, som jag snart fick veta. Jag	 hade således tagit denne min döde vän med i rådslaget; och vi följdes	 åt till Hôtel de Frankfurt, så tidigt, att porten nyss var öppnad, men	 det tyska herrskapet ännu sof. Vi gingo upp till rummen, hvilka	 kammarjungfrun förut hade anvisat mig. Nyckeln till en af koffertar­	 ne, hvaruti skrinet låg, visste jag hvar han fanns. Jag tog den, öppna­	 de reskofferten, grep skrinet och läste åter igen kofferten. Alltså	 hade icke kammarjungfrun stulit något. Likväl var hon sjelf i detta	 ögonblick påklädd, och sade att hon ville följa oss till ett ställe, dit vi	 skulle gå i hennes sällskap. När vi på tre man hand voro nedkomne	 i en af de mörka gränderna vid sidan af Hôtel de Frankfurt, stannade	 kammarjungfrun och vände sig till oss begge. ”Mitt herrskap stiger	 icke ännu upp på flere timmar,” sade hon; ”således hafva vi tid att	 göra hvad vi skola göra. Vi äro alla tre goda och gamla vänner och	 medlemmar af ett sällskap, som fordrar, att vi ingenting annat företa­	 ga, än det som vi kunna svara för inför vår Gud. Ni skall då för ingen	 del tro, att någonting ondt är gjordt med hvad som här i dag blifvit	 utfördt. Jag skall deraf intet gagn hafva, mer än den tillfredsställelsen	 i anden, att hafva tjenat en helig sak, som tvungit mig till detta; och	 ni begge skall icke heller njuta någon fördel häraf, vidare än en rik	 vedergällning för besväret, så fort skrinet hunnit öfversändas dit det	 skall. Likväl veta vi alla tre, att menniskan är svag. Då ni begge i alla	 fall aldrig skall komma att se hvad skrinet innehåller, gör det er det­	 samma hvar det står, tills dagen kommer att skicka bort det, hvilket	 vill säga med nästa ångbåt. På det att derföre både ni sjelfva måtte	 vara fredade för alla frestelser, och tillika skrinet befinna sig i allra	 fullkomligaste säkerhet, skola vi genast på morgonen åtföljas till ett	 heligt rum, der ni begge måste gräfva ned det i vigd jord, hvilken	 ingen vågar antasta. Vi gingo efter dessa ord till Catharinæ kyrko­	 gård. Här anvisade oss kammarjungfrun en plats emellan tvenne	 träd vid en af gångarne. Det var så tidigt att ingen menniska ännu var	 ute att spatsera, och vi fingo vara fullkomligen i fred. Under det vi	 
	 häfde upp en grop i sanden med ett trädstycke, som vi anträffat (ty	 spade hade vi icke kunnat bära med oss), stod kammarjungfrun	 framför oss i den mest högtidliga ställning och läste ljudligen upp en	 af Zions sånger. Både jag och min vän gräfde med darrande händer,	 och vi kände under arbetet en så djup rörelse, att vi knappt kunde	 sluta vårt göra. Alla tre tänkte vi i denna underbara stund endast på	 allt det goda, som genom vår gerning skulle skjuta knopp och bära	 frukt. Men sedan gropen var färdig och skrinet under tårar nedsatt	 deruti, bad kammarjungfrun oss falla på knä, hvilket vi gjorde med	 glödande hjertan. Sedan nedlade hon sin bok på skrinets lock, hvil­	 ket ej ännu var öfverhöljdt med jord, och hon tillsade oss att, hvarde­	 ra lägga tvenne utsträckta finger på boken, emedan vi skulle göra en	 ed, efter de ord hon förestafvade. Vi aflade denna ed högt och med	 renaste, obrottsligaste sinnen. Vi svuro vid vår salighet, och så visst	 som Gud skulle hjelpa oss till kropp och själ, skulle icke någondera	 af oss, hvarken ensam eller i sällskap bortstjäla skrinet ur gropen,	 eller ånyo uppgräfva det för annat ändamål, än att ärligt och sam­	 vetsgrant skicka det till Tyskland. Denna ed lät kammarjungfrun oss	 beledsaga med de rysligaste förbannelser, dem vi uppkallade öfver	 oss ifrån den hiskligaste afgrund, derest vi bröte eden; och hvilka	 svordomar vi gerna utsade, emedan det var vår fasta afsigt att hålla	 allt. Nu stego vi upp; myllade jord öfver, så att ingen, utom oss, skulle	 kunna upptäcka platsen; och gingo vår väg. Under gången tillbaka	 till staden bjöd kammarjungfrun oss in på ett ställe på söder, hvilket	 vi af gammalt kände, och der vi under förriga religiösa möten ofta	 varit, men som nu blifvit förvandladt till en restauration, likväl af	 obetydligaste slag. Här förfriskade vi oss litet efter arbetet på morgo­	 nen. Hon utsatte tillika den hederliga summa vi skulle hafva att vän­	 ta, så fort allt var slutadt. Men vi skulle ej få åter upptaga skrinet,	 utan att också då vara begge tillsammans, såsom heliga vittnen, den	 ena på den andra, och till förekommande af all frestelse, hvilken	 möjligen påkomme, om någondera vore ensam vid upptagningen.	 Slutligen lät hon oss förstå att låset till skrinet vore ouppdyrkligt;	 samt att nyckeln förvarades hos hennes mor, en gammal gumma på	 
	 Lidingön. Denna ålderstegna skulle icke utlemna nyckeln till någon,	 som icke sade henne vissa ord, likasom en lösen; och hvilken person	 tillika viste att träffa nyckeln under ett eget slags besynnerligt göm­	 me: alltsammans bestämdt för en säkerhets skull, så att ingen tredje	 obehörig måtte komma och göra något. Om sjelfva lösens ord, lik­	 som allt det andra hos gumman underrättade hon nu oss, på det att	 när skrinet skulle afsändas, nyckeln äfven måtte bekommas och af­	 skickas. Efter en så väl ordnad affär togo vi det hjertligaste afsked af	 hvarann, lofvade att uppfylla allt, och slutade med att gifva hvarann	 broderkyssen. Så skildes vi alla tre; och hvar och en gick till sitt. Men	 nu – ack! (sade den dödssjuke, och drog en djup suck) – nu kommer	 jag till min enskilda historia. Sedan jag på onsdagen blifvit för mig	 sjelf, föll jag uti ett starkt grubbel. Jag kan icke säga, huru saken	 börjades inom mig; men kammarjungfruns myckna misstänksamhet	 emot oss begge, så att vi nödvändigt skulle vara två vid skrinets upp­	 tagande och alltings utförande: att gumman på Lidingön skulle be­	 hålla nyckeln, med mera – hela denna misstro, som visst hade en	 helig och riktig orsak, emedan vi menniskor aldrig äro annat än syn­	 diga, – den tyckte jag ändå i visst fall gick för långt, och var på en	 gång besynnerlig och småaktig. Men jag finner efteråt, att kammar­	 jungfrun gjort allt hvad hon i sitt hufvud kunnat upptänka för att	 hindra oss ifrån ondt. Jag vet slutligen icke, om något af allt detta var	 hvad som väckte djefvulen hos mig; eller om jag icke hade honom i	 mitt hjerta redan förut. Men jag skall öppet tala om huru jag gjorde.	 Jag ville gerna lägga mig till hvad som fans i skrinet, emedan jag var	 öfvertygad att derinuti måste ligga rikedomar, hvilka jag i min ställ­	 ning behöfde. Men att bryta min ed, kunde icke komma mig ens i	 tankarna; jag skulle förr hafva låtit hänga mig. En ed är det heligaste	 jag vet, och jag hade förskrifvit mig till helvetet, om jag icke höll den.	 Men en ed, hvad innehåller den? Den innehåller hvad man svurit på	 och intet annat. Jag grubblade länge på detta; for fram och tillbaka	 emellan staden och Djurgården, emedan jag på begge ställena hade	 enskilde bekantskaper som skulle kunna utföra mitt nya förslag,	 blott jag hunne blifva öfverens med mig sjelf. Jag var i den oroligaste	 
	 sinnesförfattning: jag både ville och icke ville. Jag fann tydligen, att	 om en tredje person kunde brukas, som ingen ed gjort om skrinet, så	 kunde han taga ut innanmätet, och sedan lemna skrinet qvar i jor­	 den på samma ställe åt oss, för att sedan med första lägenhet efter	 vår ed öfversändas till Tyskland. Denna tredje person skulle dermed	 ingenting vidare begå än en stöld; men han bröt dock ingen ed,	 hvilket är det egentligen hiskliga. Jag, åter, likasom min kamrat på	 kyrkogården, vi bröte icke heller vår ed, ty vi skulle icke taga upp	 skrinet förr, än för det ändamål, hvarpå vi dyrt svurit. Dock måste	 den tredje personen också hafva nyckeln, för att på kyrkogården	 kunna ur skrinet uttaga hvad der fans, och sedan lemna det qvar åt	 oss. Han skulle således nödvändigt sättas i stånd att erhålla den af	 gumman på Lidingön, och jag måste underrätta honom om lösen,	 med mera, som borde iakttagas i fönstret hos den gamla modren. Det	 är väl sant, att jag gjorde högeligen emot min vän, kammarjungfruns	 önskan och mening genom att underrätta en annan om alla dessa	 hemligheter: men jag hade icke aflagt någon ed på att tiga med allt	 detta; och hon som med högsta misstänksamhet uppgjort hela sin	 sak, hade likväl vid edens sammansättande glömt detta. Ack! (åter	 suckade den sjuke så djupt, att sängen der han låg tycktes svigta	 under honom) – ack! huru gick det? På det förskräckligaste sätt! Och	 det bevisar bäst huru litet eder tjena, om man icke har sinne att vilja	 uppfylla, hvad man lofvat, till meningen; men har man verkli­	 gen det åter, då uppfyller man lika väl och förträffligt hvad man	 lofvat, utan ed. Hör mig herr pastor! jag tror nu mitt brott bestod uti,	 att jag ansåg stöld för en så ringa ting? Är det icke så? Det är ganska	 tydligt att djefvulen bedrog mig! Men hör nu huru jag gjorde. Sedan	 jag efter mycket tänkande blifvit öfverens med mitt eget samvete om	 företaget sjelft, hade jag också utgrundat, hvilken ibland mina trog­	 naste vänner jag skulle kunna nyttja till den tredje perso­	 nen, och hvilken med mig samvetsgrant skulle kunna dela rofvet.	 Jag steg under förbigående in till honom, och sade honom hemlig­	 hetsfullt, att jag hade någonting ytterst vigtigt att meddela honom,	 hvarom han skulle blifva underrättad mot aftonen; hvarföre jag bad	 
	 honom då hålla sig hemma. Jag hade intet vidare velat säga honom	 om sjelfva saken nu på förhand, emedan jag ej ännu var fullt öfver­	 ens med mig om huru jag borde framställa den för honom. Jag	 lemnade honom, och började nu grubbla som mest. I hvilka ord	 jag skulle yppa mig för min vän, och hvad jag skulle bedja honom	 göra, upptäckte jag slutligen under en af mina spatseringar kors och	 tvärs på Djurgården. Och emedan jag ej var rätt säker på mig, om jag	 skulle kunna hålla fullkomligt god mine, derest jag personligen sade	 honom allt, företog jag mig att uppsätta hela planen i skrift, för att på	 förhand vara viss om hvarje tråd i det fina nätet, så att jag ej måtte	 förlöpa mig. Jag genomgick allt på konceptet fram och tillbaka	 mycket noga, för att finna det ingenting af mig här skulle begås, på	 minsta sätt stridande emot min ed, hvilket var så vigtigt, att jag ryste	 vid hvarje komma i min skrifvelse. Jag satt och skref i ett enskildt	 rum på Blå porten, dit jag ingått att förfriska mig under mina bekym­	 mer. Efter flere omskrifningar och rättelser blef jag till sluts nöjd,	 skref rent mitt papper och gick. Jag hade på det nogaste för min	 trogne vän omtalat allt hvad han hade att iakttaga: huru, han skulle	 begifva sig till Lidingön, der förskaffa sig nyckeln af gumman me­	 delst uppgifvande af de hemlighetsfulla orden: derifrån ofördröjli­	 gen gå till Catharine kyrkogård, och på ett ställe som jag tydligen	 utmärkte, upptaga skrinet. Men jag gaf honom allvarligen tillkänna,	 att han måste qvarlemna skrinet sjelf, sedan han derur tagit hvad	 deri fans. Med detta skulle han begifva sig bort, och på en viss tid	 kring midnatten infinna sig på en af de mest afsides gator bortom	 Nytorget. Här ville jag råka honom. Jag beskref en person med ett	 visst utseende, till hvilken han efter utvexlande af några vissa igen­	 känningsord skulle sälla sig. Detta var ingen annan än jag sjelf; som	 nu på detta sätt ville bemäktiga mig rofvet, och med samma gifva	 vännen hvad han förtjenade för sitt besvär. Jag fann att hela denna	 så väl anlagda plan på intet sätt innehöll något brytande af min ed.	 Stark i mina tankar kom jag hem. Jag började nu sist öfverlägga, om	 jag till min vän skulle skicka den uppsatta förhållningslistan, eller	 om jag sjelf skulle begifva mig till honom med denna uppsatts, som	 
	 jag i alla fall ansåg så dyrbar för mig, på det jag icke måtte förgå mig	 emot det besvurna. Under det jag satt hemma i dessa nya tankar, tog	 jag upp mina papper ur fickan, för att ännu en gång genomögna allt.	 Till min rysligaste förundran fann jag i fickan alla mina konceptlap­	 par, samtligen; men ej mer än början och slutet af det renskrifna. Det	 medlersta bladet, hvarpå hela planen stod och hvad vännen hade att	 utföra, var borta! Jag letade och letade, så att jag kunde förgås. O min	 store Gud! jag kunde nu ej annat föreställa mig, än att jag glömt efter	 mig detta blad i kammaren på Blå porten. Så tankspridd hade då	 mitt samvetes inre osäkerhet gjort mig? Likväl ansåg jag icke saken	 så då, emedan jag tyckte mitt samvete vara godt. Jag blef likväl be­	 stört öfver det förlorade papperet, ty om någon finge se det, så stod	 der omtaladt saker på kyrkogården, som vore högst obehagligt, att	 låta någon veta. Jag beslöt begifva mig till Blå porten ånyo, för att der	 eftersöka det förlorade; ehuru det var en ansenlig väg ifrån der jag	 bodde. Jag kom sent omsider dit. Omöjligen kunde jag återfinna mitt	 papper i kammaren. Jag viste ej hvad jag skulle tänka. Jag var oviss	 om jag ej så gerna tappat det på gatan. Af uppasserskan hörde jag, att	 åtskilliga personer efter mig varit i samma rum, på eftermiddagen.	 Jag hade till och med mött en i sjelfva trappan, då jag anlände, hvil­	 ken tycktes mig se litet häpen och darrande ut, när jag gick honom	 förbi – – 
	 (hvad säger du om denna ”häpna och darrande” person, Gustaf	 Carl?)	 – – så att jag råkade på mångfaldiga gissningar. När jag efter all möj­	 lig forskning i kammaren, och efter noga utfrågningar af flickan på	 stället, ändå icke kunde igenfå min lapp, beslöt jag att taga det klo­	 kaste steg. Jag begaf mig till Lidingön. Hade min skrift blifvit läst af	 någon, som ville begagna sig deraf, så skulle det väl spörjas hos gum­	 man: i annat fall skulle jag gifva henne den strängaste tillsägelse att	 vara på sin vakt och ej bortlemna nyckeln. Nu herr pastor! kommer	 jag till det grufliga. När jag anlände till kammarjungfruns moder, så	 hade en herre nyss varit hos henne, uppgifvit igenkänningsordet,	 och bekommit nyckeln! Hvad säges härom? Jag började darra i alla	 
	 mina knän. Det måste nödvändigt hafva varit en helt fremmande	 person; ty min egen vän, som jag ännu ej hunnit meddela planen,	 kunde det omöjligen vara. Evige Gud! så hade nu djefvulen gripit	 mig med den ena af sina klor – men vänta, det var bara den ena.	 Betagen af ångest satt jag hos gumman; hon måste gifva mig vatten	 på vatten; och begrep icke hvad som fattades mig. Henne kunde jag	 icke meddela mitt bekymmer genom att omtala hvad jag skrifvit.	 Hastigt kom min trogne hund inrusandes i kammaren, der jag satt	 förlorad på ett gammalt kistlock. Han skällde och for mig upp i an­	 sigtet på ett så vildt sätt, som han aldrig gör annars än när han sett	 andar och spöken. Ach, hundar, herre! de hafva denna egenskap –	 och jag hade flere gånger förut varit vittne till huru han farit upp	 tjutande midt i sjelfva sömnen. Det gjorde han alltid vid tillfällen, då	 han sett djefvulen; och jag begrep hvem jag hade med mig i spelet.	 Jag störtade upp, för att genast begifva mig till denne min här döde	 andre vän och kamrat, som fått uppdraget af kammarjungfrun jemte	 mig. Ty jag tänkte: är skrinets vistelse på kyrkogården nu upptäckt af	 en fremmande, så att jag intet godt kan få deraf, så skola vi åtminsto­	 ne rädda det för hennes räkning, som bör ega det. Jag bad derföre	 vännen genast skynda med mig samma afton till kyrkogården, för att	 efterse skrinet; emedan jag hade drömt då jag sofvit middag sade jag	 (ty rätta skälet för min fruktan kunde jag icke uppgifva för honom!);	 jag hade som hastigast drömt, sade jag, att det icke stod rätt till der­	 med. Han såg på mig både häpen och förvånad, och vi följdes åt, så	 sent det var. Men i en backe, just Glasbruksgatsbacken ändå, utanför	 Dihlströms, stannade min vän och ville icke gå längre, ty han tyckte	 det var rysligt att så sent träda upp på kyrkogården och gräfva. Efter	 en temligt lång stund fick jag honom dock omsider dertill. Vi kommo	 till Catharinæ kyrka. Snart igenkände vi stället, der vi om morgonen	 varit med kammarjungfrun; och gräfva begynte vi. Ha – herr pastor!	 Skrinet var borta! Der satt Djefvulens andra klo! Säg nu sjelf, herrn	 som är en andans tjenare, hvem hade tagit det? Hvem? Hvem, herre?	 Vi gräfde och forskade i sandgropen, så att mullen rykte om oss. Men	 hör nu på det svartaste! Midt i arbetet stannade min kamrat, ställde	 
	 sig kapprak, såg mig stindt i ansigtet och ropade: skurk! bedragare!	 edsbrytare! tror du icke, att jag mycket väl märker huru det är be­	 skaffadt? Du har sjelf varit här på förhand och tagit bort skrinet! Det	 har icke kunnat komma bort eljest. Tror du icke jag genast drog	 misstankar på dig, när du talade om din dröm vid middagssömnen?	 Oh skurk! man sofver icke middag, när man gjort hvad vi gjort i dag	 på morgonen. Du har velat bedraga mig, likasom henne, hvilken	 gifvit oss detta underliga uppdrag. Men nu hade du velat föra mig	 hit, du! för att leda mig bakom ljuset med din oskuld. Så du velat	 göra dig till! Med dessa ord öfverföll han mig, svor och fordrade, att	 jag genast skulle tillrättaskaffa skrinet. Jag försvarade mig, så slagen	 jag än kände mig af hans ord. Vi kommo i ett rysligt slagsmål på	 sjelfva Guds kyrkogård, herr pastor! Men emellanåt sansade vi oss,	 och började gräfva igen; emedan jag gaf min vän de heligaste nya	 eder på, att jag icke varit här och tagit det ringaste, såsom också sant	 var. Men allt förgäfves! Vi funno intet. Han begynte nu ånyo misstro	 mig; och så började vi åter slåss – och det räckte ända till dess	 kyrkväktaren kom för att läsa till portarna. Då hemtade vi oss hastigt	 begge, kommo öfverens att uppskjuta vår tvist, nedsopade mullen i	 gropen och sprungo bort ifrån alltsammans. Vi skyndade oss genom	 norra kyrkogårdsporten, och jag tyckte bestämdt att jag såg en ande	 stå i sjelfva kyrkomuren. En frossa lopp öfver min rygg. Min vän och	 jag gingo fram åt Telegrafen till, och vi voro så bestörte, att vi intet	 kunde säga. Slutligen föreslog han mig, att gå in på Mosebacke om	 aftonen, emedan vi i alla fall skulle äta någonstädes: och han bad att	 få vara den som bjöd, sade han, emedan han ville godtgöra sitt fel	 emot mig, då han gjort mig den grufliga beskyllningen. Jag emottog	 bjudningen, så hemsk jag var, och vi följdes in. När vi kommit i vår	 lilla särskilda kammare och såg maten framför oss, blefvo vi lugnare.	 Men knappt hade vi smakat ett par bitar, förrän min vän sade, och	 vände sig till mig med det djupaste allvar: ”jag har att säga dig en	 sak.” Jag stannade äfven med min knif, lyssnade och frågade: hvad	 är det? ”Jo,” svarade han, ”jag vill omtala för dig min uppriktiga	 mening, att den gerning vi gjort för kammarjungfruns räkning synes	 
	 mig misstänkt hel och hållen från sjelfva början. Hon uppgaf väl för	 oss begge, att allt skedde af en god orsak och för religionens skull.	 Och jag bestrider det icke. Men mig tyckes det ganska misstänkt att	 stjäla af gudsfruktan. Derföre skall jag nämna för dig, jag är öfverty­	 gad om, att Gud sjelf lagt sitt ena lillfinger i den här saken för att göra	 hela skälmstycket om intet.” Hvad! utbrast jag, tror du, att det är	 Gud som gjort vår sak om intet? – ”Ja!” svarade han upprymd. – Nej!	 ropade jag (ty jag visste bäst sjelf med mig hvad jag gjort). Nej! sade	 jag ännu en gång – det är Djefvulen, som narrat oss, och ledt saken	 till denna utgång. – ”Nej!” skrek min vän ännu häftigare, ”jag bedy­	 rar, att det är Gud; ty jag har forskat i Skriften, och vet att Gud gör	 allt.” – Ja! det vet jag ock, svarade jag ännu häftigare: men detta vet	 jag, att Djefvulen har gjort. Så började vi ånyo på det häftigaste att	 strida. Men ach! herr pastor, nu hade vi vapen i händerna och detta	 var vår olycka. Den ena af oss skrek, att Gud hade gjort det: den	 andre, att Djefvulen hade gjort det! Så slöts icke denna tvist förr	 än vi hade gifvit hvarann dödsstöten på ömse sidor. Ingendera af oss	 hade velat gifva vika i sitt påstående, men endast sagt att vi missför­	 stodo hvarann, hvar och en på sin sida. När vi så simmade i blod	 uppkom värdsfolket till följe af vårt skrik, och vi fördes till Lazaret­	 tet. Han, min vän här, som trodde att Gud gjort saken, dog lätt och	 utan stora plågor. Men jag ligger ännu och qvider; ty min tanke släp­	 per mig icke och jag kan icke dö. Jag vet att jag är orsaken både till	 hans död här vid min sida, och till min egen: men Djefvulen är det,	 som ganska visst har fört mig härtill! – Presten började nu tala be­	 skedligt vid den sjuke, och tillsade honom att djupt ångra sig, vända	 sig till den nådiga Frälsaren, och tro på honom. Den sjuke började	 dervid åter yttra något, dock vida stillare och allt tystare, och midt	 under afbrutna stafvelser afled han och dog.	 Jag har nu, Gustaf Carl, uppfyllt ditt uppdrag så godt jag som ett	 fruntimmer kunnat, att skaffa dig uppgifter om dina begge. Fru Me­	 som hade under berättelsen flyttat sig ifrån en stol till en annan, mest	 vid häpnad öfver, att den strid, som förelupit hos henne haft till or­	 sak den frågan, antingen det var af Gud sjelf, som den föregående	 
	 händelsen skett, eller af sjelfva Djefvulen. ”Det kallar jag ogudak­	 tigt,” utbrast hon, ”att mörda hvarann för sådant, och jag vet med	 visshet, att intet gräl förr egt rum på Mosebacke af dylik anledning.”	 Jag tyckte likasom fru Mesom, att det var hiskeligt, hvarföre ock allt	 preglade sig så väl i mitt minne, att jag icke tror jag förbigått många	 ord. Under det att fru Mesom och jag bestörte vandrade hem ifrån	 lazarettet, utropade hon ännu en gång förtrytsamt, att då en sådan	 olycka skulle tilldraga sig på Mosebacke, hon önskat, att det åtmin­	 stone måtte hafva gjorts af något reellt: såsom, att de begge herrarne	 på en gång varit kära i ett och samma fruntimmer, eller att de begge	 dock på en gång varit, hvad fru Mesom med en allvarsam blick i	 gatan kallade ”på rök.” – Jag åter, vet du Mannerskog, ju mer jag	 eftersinnade, ju mer tyckte jag de tvenne döda männens historia vara	 hela Verldshistorien i sammandrag, och således reell nog. Ty när	 stora religionskrig utbrustit, så har det ju alltid varit så, att det ena	 partiet påstått samma sak vara af Gudi, som det andra sagt vara af	 Djefvulen; och då de ej kunnat utreda ämnet på annat sätt, hafva de	 slagit ihjäl hvarann. Härigenom blef saken alltid afgjord för de döda­	 de, men ej för de efterlefvande. Äfven de mindre krigen och tvisterna	 börja alltid deraf, att man på ena sidan anser det vara ondt eller af	 ondo, som man på den andra håller för godt eller af godo; och när	 man leder dessa benämningar fram till sina innersta tankar, så träf­	 far man också der till sluts Djefvulen och Gud, utan att de tvistande	 kunna genom annat än inbördes dråp bevisa på hvilkendera sidan	 den ena eller den andra af dessa två står. Jag vill nu hjertligen önska,	 att du ursäktar mig för ett resonerande fruntimmers ytlighet; men	 efter jag skrifvit dessa rader efteråt, så få de följa med. Jag har hört	 berättas att man öfver sjelfva denna fråga kan skrifva så lärdt, att	 man icke begriper det allraringaste, hvarken i saken, eller ens hvad	 man sjelf tänker deri, eller hvad skribenten för egen del tänkt; om	 icke det, att denne vid slutet varit i samma författning som läsaren i	 början; hvilket är djupsinnigt.	 Det enda anspråk jag har, bästa du! är att du genom min trogna	 berättelse måtte hafva kommit till fullt ljus uti din stora kyrkogårds­	 
	 affär och huru den kommit att inträffa; hvilket jag nu tycker mig se	 klart i allt, utom i ett, nemligen kammarjungfrun. Men om henne	 hoppas jag du fått tillräckliga upplysningar i Hamburg, så vida du	 efterfrågat en så besynnerlig person. Huru mycket missbrukad reli­	 gion, sammansatt med bofstycken.	 På ett så grufligt missförstånd af det högsta och vigtigaste vi hafva	 i verlden, vill jag icke fördjupa mina tankar, utan slutar mitt bref.	 Kanske skall du, goda Mannerskog! förlåta mig för att jag så mycket	 ingick i betraktelser, dem jag aldrig bort vidröra? Men det är ännu en	 gång som jag säger, att, så fort du är närvarande med din person hos	 mig, törs jag icke yttra mig uti någonting storartadt; det stockar sig i	 bröstet på mig af fruktan, när jag vill åstad dermed. Så fort, åter, du	 icke är närvarande, och jag får utgjuta mig på papper blott, känner	 jag ingenting som återhåller mig att framställa – ach! – huru många	 – huru stora dumheter!	 Men du skall ändå icke kalla dem alla så illa; ty det sista vi kom­	 mo öfverens om vid din afresa, var ju, att vi hädanefter aldrig	 skulle vara annat än Vänner – – var det icke så? Deraf	 kommer det också nu, att jag slutligen tecknar	 Din Augusta.	 
	 
	 
	 
	 
			 
	 
	 
	 
	 
	 FEMTE KAPITLET.	 
	 Olivarios helsning.	 
	 
	 
	 Detta träd är en symbol af den heliga	 Vetenskapen, med alla sina oräkneliga	 utgreningar, för hvilken menniskan	 uppoffrar sitt lif och med nöje förlorar	 sitt hufvud.	 
	 
	 Mannerskog lade brefvet åsido under många nyväckta känslor. Han	 kunde visst icke undgå att betrakta såsom en högst egen händelse,	 att han just skulle komma att inträffa på Blå porten efter den orange­	 gula mannen och erhålla del af hans qvarglömda skrifvelse. Men det	 stod för honom klart, att om det icke inträffat på detta sätt, så hade	 det skett på ett annat; hvarigenom väl den kedja af händelser uteblif­	 vit för honom, som nu tillfölje af den lästa lappen tilldragit sig, men	 hvaremot då i stället något af annat slag gått att hända, honom eller	 andre – allt lika underbart, så fort man stiger litet högre in i ämnena	 – och allt lika stående under en helig försyns ledning.	 Så ondt det gjorde honom om de begge männen på lazarettet,	 hvilke efter friherrinnan Augustas tycke hade afspeglat hela mensk­	 ligheten i dess verldsstrider; så gladde det honom ändock, att de icke	 varit någre Lambertska arfvingar, hvilka möjligen kunde hafva lidit	 en orättvisa genom hans åtkomst af skrinet. Han måste otvifvelaktigt	 anse polisongens hemska bekännelse på dödsbädden för sann, då	 den både slog in med hvad han sjelf upplefvat den der dagen, och	 
	 med hvad han hört om Abelia Engelstedt från fru Goffin. Men han	 fattade nu Augustas andra bref, bröt det, och sade för sig sjelf: ”hvad	 kan väl vara orsaken, att min goda friherrinna afsändt två skrifvelser	 till mig på en och samma dag?” Han läste:	 Bäste vän!	 Jag har något att förebrå mig, som jag måste ut med. Sedan jag	 redan på posten aflemnat mitt långa bref till svar på dina uppdrag,	 fann jag att jag borde hafva tillagt något – hvarom du ingen kommis­	 sion gifvit mig. Och som ännu tid är före postens afgång, skrifver jag	 dessa oläsliga rader, och skickar särskildt.	 Bästa Gustaf Carl! sade jag icke redan i mitt långa-långa bref,	 att jag hade lika lätt att yttra mig till dig öfver allting skriftligen, som	 jag hade svårt att göra det muntligen? Och likväl far jag om en stor	 sak.	 Många-många gånger, då vi gått och samtalat, du och jag, ville du	 af mig hafva svar på vissa frågor, men dem jag alltid undvek, och	 svarade icke. Du blef stött deröfver ibland – Gustaf Carl! skall du	 förlåta mig?	 Jag vet icke, om du skall förstå mig bättre nu: men nu skall jag	 åtminstone tala. Du får dömma sedan. Men fördöm dock icke mig!	 Jag är en ännu icke skild hustru ifrån en man, som väl gifvit lof	 och möjlighet till skillnaden genom sin förklarade vilja och andra	 juridiska otäcka åtaganden, som icke höra hit. Men emellertid är	 icke saken på hvad man kallar ren fot ännu. I sjelfva verket har den	 aldrig varit på en ren fot. Emellan min s. k. man och mig har aldrig	 varit något förhållande. Genom ett bedrägeri skaffade han sig till­	 sammans med mig; genom ett nytt, kommo vi så mycket ifrån hvar­	 ann, som vi redan äro, nu fordras ett tredje, för att vi skola komma	 ordentligen på den fot vi alltid skolat vara.	 Allt detta har gjort mig grundligen ledsen: och jag har beslutat, att	 om denna sak också kommer på den ”ordentliga fot,” att jag blir i	 tillstånd, att kunna ”gifta om mig,” så vill jag det ändock icke.	 Det är alltid på denna fråga du af mig önskat svar. Och jag har	 haft så svårt, att säga det åt dig muntligen, emedan det väl skulle såra	 
	 dig, att jag ej för dig hyste nog förtroende för giftermål, derföre, att	 jag blifvit bedragen på en annan! Ack – det är icke derföre! Jag	 hyser för dig det allra innerligaste, det allra grufligaste förtroende!	 Jag kan säga dig, att jag älskar dig som min egen själ, och det är ändå	 icke för mycket sagdt.	 Och ändå – får det vara som det är. Jag vill icke gifta om mig. Jag	 vill hellre sitta för mig sjelf och rita arma, vackra, dumma taflor, och	 sälja för fjerndelen af hvad de skulle kosta om någon annan ritat	 dem. Jag vill detta hellre.	 Oh, Gud ske lof – nu har jag sagt ut det! Du vet det nu. Detta som	 skulle hafva varit mig omöjligt att uttala inför dina seende och lef­	 vande ögon; dermed har jag nu lättat mitt hjerta.	 Skulle du hafva mod, att blifva verkligen stött på mig för det der	 lilla skämtet om Svärdsliljan och Narcissen, den der gång­	 en, då vi så allvarsamt tvistade? Ser du, hvad är Narcissen? Jag har	 också läst litet mythologi och vet, att Narcissus var en herre, som	 speglade sig i en källa, och blef så kär i sin figur att han dog deraf.	 Men efter döden vardt han af nåd förvandlad i en blomma. Det har	 bra mycket tycke af våra herrar karlar i allmänhet; och dem liknade	 jag således vid Narcissen; hvilken man tycker rätt mycket om som	 blomma, men icke som Karl, icke som en karl hvilken ännu ej kom­	 mit att hinna få dö bort ifrån sin inbitna karl-egoism. Svärdsliljan,	 återigen, hvad är det? Det är en lilja. Det är alltså ett fruntimmer.	 Men det är ett fruntimmer af ridderliga tänkesätt, som vill försvara	 och värja sig; det är med ett ord en svärds-lilja. Det är en friherrinna!	 Derföre tog jag den der liknelsen för min räkning, på den dagen, då	 jag var litet ond. Jag medger att det var något sturskt taladt, men nog	 var det välment. – Adjö ännu en gång och kom snart igen, älskade	 Gustaf Carl!	 Din Ag-a.	 P. S.	 Ach om jag blott också egde ett fruntimmer att kunna älska som	 vän lika innerligt som dig som karl – det skulle jag värdera! – ty huru	 mycket jag än tycker om den goda fru Mesom, så är och blir hon	 
	 ändå fru Mesom. Ack huru orätt gör jag henne icke? Säg mig hur jag	 skall bära mig åt, att vara rättvis mot folk!	 Sedan Mannerskog två gånger å rad genomläst detta lilla bref,	 kysste han det med innerligaste rörelse. Goda, älskade Augusta! ut­	 brast han, nu förstår jag dig så väl, så väl.	 Ifrån brefvet kastade han sin rörda blick mot himmelen, som ord­	 nat allt så; och hviskade: ”huru goda vänner skola icke Isabella och	 Augusta blifva! – Snälla Augusta, du skall icke vidare sitta och rita	 arma, vackra taflor; och för fjerdedelen blott af hvad mamsell Plage­	 mann skulle få!”	 Mannerskog tillbringade det öfriga af förmiddagen på en ridt i	 sällskap med unga herr Julius Gasbaria Zuilo, bankierens son, med	 hvilken han slutit den förtroliga vänskap, likhet i lynnen och ålder så	 naturligt framalstra. Luften var den skönaste, dagen den angenämas­	 te, De begge eleganterne visade sig på ett par de herrligaste fullblods­	 araber, som nånsin trampat Hamburgs omgifningar nedåt Elben.	 På återfärden stannade Mannerskog utanför Olivario Goffins.	 Han nickade ett gladt afsked åt sin vän Julius, som fortsatte ridten	 hem till sin faders, bankierens hus. Sjelf steg han af vid Goffins port,	 lät sin jockey hålla hästen och gick in. Han hade brukat dagligen	 besöka den goda gubben. Olivario hade visserligen känt sig djupt	 träffad genom Dona Jamiesys bortgång; men för en man af hans	 ande var döden ingen hemsk gäst; han väntade den snart sjelf, och	 att hans goda svägerska hemgått förut, betraktade han med samma	 ögon, som ett researrangement, der den enas vagn rullar ett litet	 stycke förut på vägen.	 När Mannerskog inträdde i hans sängkammare, uppreste den	 gamle sitt hufvud från kudden, matt, men med ögon, som ännu bibe­	 höllo sin vänliga glans emot en så kär vän. Den unge Svensken ansåg	 bäst, att en gång för alla afslöja för honom hela hemligheten med	 skrinet, och orsaken hvarföre Madame Elisabeth icke kunnat åter­	 lemna det i hans händer. Han berättade förloppet med dess qvar­	 
	 lemnande. Det är ännu i Stockholm, tillade han, till följe af min obe­	 tänksamhet, som jag nu berättat. Men var lugn! slöt han; det är räd­	 dadt och befinner sig i fullkomlig säkerhet.	 ”Det är godt,” svarade Olivario. ”Så tag du mina anteckningsblad	 i skrinets lönnrum! Du torde nu icke betrakta det af stort värde, se­	 dan du genom Dona Clara, bekommit en så stor rikedom i penning­	 ar. Men tro en gammal mans erfarenhet, att skatter, som ännu ligga	 qvar i jorden, ouppgräfna; utgöra en vissare egendom än kapitaler,	 insatta i banker. Gode yngling! bankerna kunna fallera – bankierer­	 ne kunna bedraga dig. Allting på jorden är osäkert. Då skall du inse	 vigten af, att hafva någonting under jorden!”	 Mannerskog kände, vid tanken på bankernes osäkerhet, en liten i	 hast påkommen förskräckelse; hvilken likväl gick öfver.	 ”Vore jag blott fullkomligen säker på, att du verkligen får min	 bok!” inföll gubben; ”och att du, efter att hafva erhållit honom, för­	 står att rätt bruka honom.”	 Huru så, min far?	 ”Han är skrifven på mitt sätt, begriper du.”	 Det är klart.	 ”Men detta är icke alltid tydligt. Jag har brukat många förkort­	 ningar i min stil, många vetenskapliga abbreviationer, som man all­	 tid nyttjar, när man endast skrifver något i afsigt att begagna för egen	 del. Jag hade aldrig ärnat trycka –”	 En så utomordentligt nyttig bok? Hvarför ej?	 ”Hmhm, min vän!” smålog Olivario. ”Man trycker lappri, eller dock	 det mindre stora. Det rätt mäktiga låter icke trycka sig, emedan –”	 Men jag tror det är orätt, afbröt den liflige svensken.	 ”Det är möjligt!” gentog gubben med en lätt suck. ”Emellertid	 befinner sig nu min bok i det skick som jag säger.”	 En liten häpnad ville ånyo göra sig väg till Mannerskogs sinne.	 Han tyckte sig i hast se en mängd outgrundliga signaturer, märken	 och betydelsefulla uppgifter på blad, för honom utomordentligt an­	 gelägna att dechiffrera, men omöjliga att bringa till förnuft. Högt	 svarade han likväl: ”det skall nog gå!”	 
	 För att icke alldeles försumma ett litet uppdrag han fått vid sin	 afresa från Sverige, vågade han nu för Olivaro framställa den frågan,	 huruvida en viss Mesom någonsin egt lyckan af hans bekantskap?	 emedan han i sådant fall hade lika vördnadsfulla, som varma hels­	 ningar att framföra.	 ”Huru sade du?” frågade den gamle. ”Hvad nämde du för ett	 namn? Jag tyckte det lät som Me –”	 Mesom heter den jag menar: en redlig och välmenande karl;	 ringa och måhända oanständigt att helsa ifrån, såsom ingenting vi­	 dare än värdshusvärd: men dock tysk, och –	 ”Gud, hvad hör jag?” utbrast Olivario Goffin och reste sig med	 minnets liflighet så högt från kudden, att det kunde blifva vådligt för	 hans svaghet. ”Lefver min goda Mesom?” ropade han.	 Ja!	 ”Och lefver i detta Stockholm? Nådige Gud! Helsa honom af	 hjertat. Han har gjort mången resa i mitt sällskap; och jag höll alltid	 af honom för hans redliga sinnelag. Det var mig en glad nyhet, Man­	 nerskog! Verkligen en glad nyhet, nära min dödsdag! Hvarföre har	 du sparat så länge på att helsa mig från Mesom?”	 Jag viste ej, om det icke skulle såra – möjligen – ifrån en så ringa	 man – en lakej –	 ”Hm! en ringa man, ja. En ringa man inom vetenskapen, det kan	 vara sant. Men en person, den jag flere år haft i mitt följe, såsom	 arbetande betjent på resan – en sådan, skall jag säga dig, är icke en	 så okunnig man. Ett finare natur-öga för guld har jag aldrig spårat. I	 vår vetenskap är icke allt bokstaf, min vän; en god del är ande, och	 en ren af Gud gifven instinkt. En sådan besitter Mesom! Försök ho­	 nom, och du skall förundra dig. Jag har proberat honom med svaf­	 velkis – och han har sagt mig med sitt blotta öga ”herre! i denna är	 guld!” Jag har försökt honom med blyglans – och han har svarat: i	 denna bit finnes silfver! Och det har slagit in. Min kapell-ugn har	 icke gifvit mig säkrare intyg, än Mesom vid vissa stora, afgörande	 tillfällen. Mindre drages hans nerver af koppar; och för jern känner	 han ett slags afsky, som liknar krigares rädsla för blanka klingor vid	 
	 de tillfällen, då de icke vilja hafva sådana i sig.”	 Jag tror mig veta något derom hos Mesom, sade Mannerskog.	 ”Så att han nu håller värdshus, den goda själen? Jag kan nog tro	 det; ty hans kemi lutade mera åt lägre, nyttiga håll, än jag alltid gilla­	 de; och jag brukade förebrå honom derför. Men – ach – all vrede är	 nu förbi! Gud gifve jag ännu en gång finge se min Mesom! Men det är	 omöjligt. Hör mig, Mannerskog – säg mig min goda svensk! är du	 verkligen vän med Mesom?”	 Det är jag.	 ”Och han är också din verkliga vän?”	 Jag kan icke annat tro.	 ”Godt! då är din lycka gjord!”	 Mannerskog såg förvånad på den vördnadsvärde Olivario, som	 med dessa ord nickade triumferande åt honom med sitt majestätiska	 hufvud, och ännu en gång utbrast med en högtidlighet utan like:	 ”Din lycka är då fullkomlig! obegränsad! omätlig! Ingen bankier	 kan narra dig! Ingen bank, som fallerar, betyder för dig någon ting –	 om du har Mesom till vän.”	 Mannerskog satt och liknade ett barn i oskicklighet att begripa	 hvad han hörde.	 Olivaro, som insåg det, fortfor med en ännu betydelsefullare, men	 denna gång mera vänlig och hjertlig nick:	 ”Mesom är den man, som förmår läsa mina anteckningsblad för	 dig. På mina papper i skrinets lönnrum finnes ingen signatur, ingen	 förkortning, intet vetenskapligt krokmärke, som icke Mesom kan för	 dig säga hvad det är – ty han har i flere år varit af mig begagnad till	 uppsättande af just sådan skrift. Det utgjorde mitt nöje – hahaha –	 att med flit göra skrifsättet litet obegripligt för hela denna massa	 menniskor, jag menar läsare, som ingenting begriper –”	 Nu begriper jag fullkomligt! utropade Mannerskog. Hvilken man	 skall icke Herr Mesom vara i mina ögon!	 ”Se här,” sade Olivario, ”gif honom denna signet-ring, såsom ett	 litet minne och en helsning från mig! Han känner denna ring ganska	 väl. Han har ofta å mina vägnar lackat bref dermed, och dervid nytt­	 
	 jat det purpurlack, som endast jag kunnat bereda, och hvilket Me­	 som så ofta gjort efter mitt recept.”	 Mannerskog besåg den sköna och dyrbara signetringen. Stenen	 visade en gravyr, föreställande ett högt, lummigt träd vid hvars fot	 eller rot ett hufvud låg.	 ”Detta träd är en symbol af den heliga Vetenskapen med alla sina	 oräkneliga utgreningar, för hvilken menniskan uppoffrar sitt lif, och	 med nöje förlorar sitt hufvud,” anmärkte Olivario beskrifvande; och	 en stor tår föll ur hans öppna, själfulla öga.	 Svensken omfamnade honom, tackade honom för ringen, som	 han erhållit, lofvade att när han återkom till Sverige helsa herr Me­	 som på det varmaste, och bad honom sjelf under tiden njuta lugn i	 himmelsk ro.	 
	 
	 
	 
	 
			 
	 
	 
	 
	 
	 SJETTE KAPITLET.	 
	 Resan till Sverige.	 
	 
	 
	 Då var det hans sanna trohet, hon	 hade att luta sig till.	 
	 
	 Under en vecka, som härefter förlopp i Hamburg, lemnade Manner­	 skog knappt ett ögonblick sin älskade Isabellas sida. Intrycket af	 Dona Claras död hade icke på henne verkat med den kraft i början,	 som efteråt. Först hade beredelserna till begrafningen vändt hennes	 uppmärksamhet åt flera håll. När icke långt derefter hennes begge	 farbröder, Olivarios och Josuas frånfälle timade, så förstorades spän­	 ningen i Madame Elisabeths och hennes känslor härigenom. Men	 sjelfva detta ökande af föremålens antal, som lifligt och uppriktigt	 begretos, minskade den särskilda verkan, som hvardera för sig skulle	 hafva utöfvat i mycket förfärligare mån.	 Nu var allt detta slut. Icke blott förberedelserna, utan äfven sjelf­	 va begrafningshögtidligheterna voro öfverståndna. Då var det som	 öfvergifvenheten i sin mörka, kalla skepnad började visa sig i alla	 skuggor, som Isabella varseblef i de sköna rummens vinklar. Och då	 var det hon slöt sig intill Mannerskog, med hjerta, själ och hela vä­	 sendet, ännu närmare än förut. Då var det hans sanna trohet, hon	 hade att luta sig till.	 Så torkades hennes tårar, när han bortkysste dem från hennes	 ögon; och rosorna, som ett ögonblick vikit från hennes kinder, åter­	 kommo, emedan hennes himmel begärde dem tillbaka.	 
	 Fru Everling-Goffin slöt sig innerligt till hennes sida, och blef nu	 i moders ställe. Hennes glädje var så mycket större, att i tid hafva	 upptäckt Zuckendorffers bedrägliga karakter och derigenom sluppit	 honom för alltid; då hon betänkte i hvilket haf af elände hon skulle	 hafva sett sig störtad vid denne skrymtares sida; tillika då urståndsatt	 att längre få vara i sin älskade Isabellas umgängelse. Vid Zuck­	 endorffer hade hon egentligen aldrig varit fästad med hjertat, utan	 blott genom den aktning hon förut trott sig hafva skäl att egna ho­	 nom, jemte hoppet att blifva lycklig som maka. När denna man afslö­	 jats för hennes ögon, och aktningen bortflög, smärtade det henne	 visst i början, såsom vi sett; men en djupare sorg kunde denna förlust	 icke åstadkomma. Nu, då han afrest med Abelia, och fru Goffin i	 ekonomisk väg gjort allt för den otacksammes bästa, var hennes själ	 fullkomligen lätt och fri från åtanken på honom. Hennes nöje af	 lifvet ökades i hög grad af det tillskott hennes krets vunnit genom	 Laurentia. Då Isabella egdes af Mannerskog, skulle fru Elisabeth	 mången gång känt sig ganska ensam och öfvergifven utan denna	 flicka, med ett sinne fullt af landets enkla behag, men med mycket,	 som hennes nya mor hade att förbättra och försköna. Redan till	 drägten var Laurentia oigenkänlig. Fru Elisabeth hade icke gjort	 hennes klädsel utmärkt genom en elegans, som här icke hade varit	 på sitt ställe, både för rangen, och emedan Laurentias skönhet icke	 behöfde den. Men denna klädsel var utsökt genom en finhet och	 smak, som tilläto Laurentia i allt framstå för hvad hon var. Hon var	 allenast fru Goffins kammarjungfru.	 Återresan till Sverige var utsatt att ske inom några dagar.	 Unga herr Julius Gasbaria, Gustaf Carls jemnåring och förtrog­	 naste vän, hade erhållit sin fars tillåtelse att medfölja till Stockholm.	 Det skulle icke blott lända den uppväxande mannen till all den lär­	 dom och nöje, som utländska resor alltid skänka en förnuftig person,	 utan ett annat ändamål var dermed förenadt tillika. Herr Gasbaria,	 senior, utgjorde herr Mannerskogs bankier på utländsk botten. Men	 en befattning af denna vidd kunde kallas ett perspektiv för en ung	 man, att för hela sin framtid hafva i sigte. Då herr Julius nu varit	 
	 lycklig, att vinna både herr Mannerskogs och Mademoiselle Isabelle	 Everling-Goffins förtroende, kunde det för det kommande öfverens­	 stämma med allas gemensamma nytta, att han småningom så inför­	 des i affärerne, att han redan under sin faders lifstid delade befatt­	 ningen, som generalbankier, för att efter hans död tillträda den all­	 deles.	 För närvarande inskränkte sig herr Mannerskog, att före afresan	 låta Gasbaria Zuilo blott aflemna tio millioner till i kontant mynt. Af	 de tio, som herr Zuilo förut till Dona Jamiesy insändt, hade den	 dotation blifvit tagen, som fru Goffin bekommit. Nu afsattes särskil­	 da fem millioner för Isabellas enskilda och personliga räkning, i fall	 någon oförmodad olycka träffade Mannerskog sjelf, eller något all­	 deles oförväntadt tillstötte kapitalerna i det hela.	 Den summa af omkring tolf millioner, som, efter boets realiseran­	 de å ena sidan, men utgifter å den andra, återstod för herr Manner­	 skog, ansåg han sig böra hafva till en liten begynnelse i detta Sverige,	 dit han for. Han förstod väl, att tolf millioner i sig sjelfve utgjorde ett	 intet. Men han ville börja med att se sig om, och måhända uttänka	 åtskilligt på förhand innan han indrog mera. Herr Mannerskog,	 tänkte alldeles icke utbreda sig för sin egen person mer än som an­	 står för en menniska under Guds ögon och med menniskor omkring	 sig. För sig sjelf behöfde han således ganska litet af dessa summor.	 Man kan nästan säga, att sjelfva herr Julius Gasbaria var mera	 luxuriös än Mannerskog; ty han kunde icke begifva sig från Ham­	 burg utan att medtaga en utsökt betjent för sin räkning. Gustaf Carl,	 som aldrig i sin lefnad rest med betjent, vidare än då han händelsevis	 åkt med andra, som medförde dylikt, kände också nu en leda att till	 fäderneslandet införa något deraf. Han afskedade med hederlig	 vedergällning den jockey han hyrt under den tid han i Hamburg	 besvärat sig med att rida och hafva engelsk häst, allt sådant som han	 nu med sant nöje lemnade efter sig.	 Fru Goffin hade Isabella under resan vid sin sida; ungefär på	 samma sätt som då de förra gången reste till Sverige, och Laurentia	 uppfyllda hos dem på ett mycket älskvärdare sätt den plats som Abe­	 
	 lia innehaft då. Endast herr Josua saknades nu. Likväl är det en	 sanning, att han icke saknades.	 Noga räknadt, skulle ett herrskap af vanlig rikedom, till exempel	 en Adelsvärd, utan tvifvel utbrista, att detta sällskap här reste snålt,	 for som stackare, och icke viste hvad det var att ega penningar. Men	 öfver denna anmärkning utlåter sig icke historien, emedan den icke	 angår henne.	 Det hufvudsakligen intressanta på resan från Tyskland till Stock­	 holm, bestod i en god medvind och månljusa nätter, samt ett antal	 medresare på ångbåten, af så god karakter, att ingen af dem satte sig	 öfver kritiken, emedan ingen var under densamma.	 
	 
	 
	 
	 
			 
	 
	 
	 
	 
	 SJUNDE KAPITLET.	 
	 Ånyo i Stockholm.	 
	 
	 
	 Ursäkta denna geste, Augusta! men	 jag har brådtom –	 
	 
	 Sista natten på Östersjön hade dock varit stormig. Så mycket herrli­	 gare blef den klara morgonen och den intagande förmiddagen, då	 ångfartyget gjorde sitt inlopp i Stockholms östra hamn. Herr Julius	 Gasbaria och Laurentia Sonnemond tillbringade sista timmen på	 däcket i förtjusning öfver hvad de aldrig skådat; men den förre var	 för belefvad att högt yttra sitt nöje: den sednare teg som kammar­	 jungfru. Fru Goffin hörde till de ädla naturer, som äfven då de se en	 vacker sak andra gången, kunna intagas deraf. Isabella befann sig i	 en sinnesstämning, som närmast liknade Laurentias, blott att den	 var skön i en ännu högre mening. Hon satt midt emellan Madame	 Elisabeth och herr Mannerskog, då fartyget sköt förbi Stadsgården	 för att lägga till i närheten af Packhuset. ”Hvad heter den der vackra	 trakten?” sade hon och pekade upp på de södra bergens amfitheater;	 ”dit kommo vi ej på vår sista resa till Norden: det var skada!”	 Det der är Mosebacke! svarade Gustaf Carl, och der åt sidan ser	 du samma Catharinæ kyrka hvarom jag talat –!	 ”Ah” – utbrast Isabella – ”det var der, som om natten den förfär­	 liga tragedi spelades, hvilken grundlade hela vårt närvarande lifs	 komedi – jag vet!”	 Mannerskog tryckte hennes hand. Du har således icke varit på	 
	 Mosebacke, Isabella? Det är förträffligt! Då har du något att se här!	 Det skall blifva ibland våra allraförsta promenader.	 Svithiod stod.	 Landgången var i ordning.	 När herr Mannerskog steg upp på sitt fosterlands jord, så kan man	 säga, att Stockholm ännu icke viste hvad det var för en man, som	 landat.	 Han förde hela sitt sällskap skeppsbron fram till Hôtel de Frank­	 furt. Här var åtminstone fru Goffin och Isabella något hemmastadde.	 De emottogos på det förträffligaste, och ingenstädes kunde de bättre	 intaga en liten hvila efter resan. Sedan herr Mannerskog bedt dem	 alla finna sig, lemnade han dem i den anvisade vackra våningen; och	 begaf sig för egen del ensam genast dit han ämnade sig.	 Han gick med klappande hjerta till söder. Snart stod han vid	 Mosebacke.	 Men vi skola icke beskrifva huru fru Mesom af häpnad släppte i	 golfvet hela förklädet färsk hufvudsalat, och huru hon i glädje plock­	 ade upp det igen, när hon fick se framför sina ögon en vän, som hon	 alltid tyckt så mycket om. ”Nå du Gud! så bra det var –” utropade hon.	 Men herr Mannerskog, som för närvarande hade brådtom, bad	 henne icke vara så glad öfver att återse honom. Deremot önskade	 han, om möjligt, få upptaga en del af hennes verksamhet för en liten	 ypperlig och angenäm tillställning, att hafva i ordning, inom högst	 en timma, framme på det skönaste och luftigaste stället på Mose­	 backes ”Gehäg.” Allting skall vara beräknadt för vänskap, men icke	 destomindre bra: vi måste blifva åtta personer.	 ”Godt!” nickade fru Mesom fryntligt och steg litet smått åt sidan,	 ett högre steg och ett lägre steg. ”Åtta personer! Det är icke hela	 verlden.”	 Nej, jag tror det, och det skall gå. Jag kommer vid den utsatta	 tiden tillbaks med mitt sällskap. Men hör en sak af yttersta vigt! Herr	 Mesom sjelf skall vara med: jag bjuder honom – det kan alldeles icke	 hjelpas, säg honom det; jag har färska och skarpa helsningar till ho­	 nom. Och det värsta är, att jag bjuder äfven fru Mesom!	 
	 ”Åh!”	 Se så – nu skyndar jag till Augusta. Hon mår väl förträffligt?	 ”Friherrinnan ja! Men hon har haft grufligt ledsamt under den	 här tiden, som herr Mannerskog varit utrest.”	 Det är klart. Adjö lilla fru Mesom, och helsa sin man och säg	 honom, att han skall få se tyska personer, så infinner han sig säkert.	 ”Ajaj – hör – hör –” ropade fru Mesom efter honom – ”skall det	 också vara tysk mat vid tillfället?”	 Nej – nej – ropade Mannerskog ute på gatan; det behöfs icke!	 Men – ja! – ja! – alltför gerna om det så faller sig. Ingenting får vara	 pråligt eller obehagligt genom sitt öfverflöd. Men utsökt – i Augustas	 smak – frun förstår – och champagne fordrar jag nödvändigt för vis­	 sa tre herrar, som – utom fruntimmerna –	 ”Ach, skall lilla friherrinnan med? Då blir jag glad!”	 Det förstås! det är just till henne jag skyndar mig nu.	 ”Gud ske lof, att herrn icke glömt bort henne; det tycker jag om	 herr Mannerskog för!”	 Adjö fru Mesom lilla!	 ”Hör – hör – herre –” skrek frun nu med ändå ifrigare röst, så att	 Mannerskog måste stanna.	 ”Det har händt en hisklig händelse, medan herrn varit till Tysk­	 land.”	 Hvad då? utbrast Mannerskog missnöjd af otålighet.	 ”Ack Jesus! Herr Rengel har cederat bonis!”	 Hvad? Huru är det möjligt? – Mannerskog stod som fastnaglad	 vid gatan.	 ”Jag har ett litet bref ifrån honom till herrn, som jag måste	 springa in efter. Ojoj! i dag blir det löpa! Men det är mitt lif. Herr	 Rengel var här flere gånger sedan herr Mannerskog rest – och han	 var så ledsen så! Han sörjde så hiskeligt, att hans bästa och hjertli­	 gaste vän rest ifrån honom på detta sätt, utan att taga ett afsked, sade	 han. Och så sade han, att han nog viste orsaken dertill, sade han.	 Och det grämde honom värst. Ty han hade haft något på hjertat,	 sade han, som han icke kunnat komma ut med, när herrarne sist	 
	 talats vid, sade han; och derföre hade det då gått som det gått den	 gången. Men herr Mannerskog skall alldeles hafva blifvit bedragen	 på orsaken till det han gjorde då, sade han. Och det står väl något i	 brefvet, förstår jag. Men jag har aldrig nånsin tyckt riktigt om	 Rengeln förut; nu åter har han blifvit en annan menniska, sedan han	 fått spelat ut. Han har alltid varit ytterligt snäll i byggnadsaffärer och	 kan sköta sådant, hvilket synes nu. Men jag tyckte icke om honom	 för att han alltid ville slå på, och ständigt dansa på styfva linan för	 folk. Nu så går han aldrig annars än i sin mörkgröna gamla paletot,	 som ger honom ett förtrefligt utseende, och hans stora hus skall säl­	 jas – vet herrn! – af borgenärerna – men de äro så beskedliga emot	 honom att de låta honom gå ute – och min man lider nu Rengeln	 ganska väl.”	 Emellertid hade fru Mesom hunnit efter den lilla biljetten: ”jag	 skulle hafva öfverskickat honom med första post till Hamburg el­	 jest,” sade hon och räckte den till sin goda bekant.	 Mannerskog bröt brefvet i hast, och läste dessa rader: ”Du har	 rest bort ifrån mig i ondska, Gustaf Carl! Af allt mitt lidande grämer	 mig intet såsom detta. Vet att de usla peningar jag återfordrade af	 dig, ej voro för några hästar, men för att nödvärna mig på en punkt	 der vigilansen var som vigtigast fast jag låtsade helt annat. Nu är jag	 fattig som du, Gustaf Carl! men icke, som du, fattig till följe af ideer,	 utan af planer, reela till sin grund, men ej till sina följder. Fattig!	 fattig! det är något att vara. Ach – om jag nu blott hade en broder att	 omfamna, – men jag eger ingen i hela verlden, sedan du farit och	 förkastat mig. Hvar är du, Gustaf? Du har stundom, ofta, varit i de	 mörkaste bekymmer: har du aldrig försökt – att skjuta dig? Jag ville	 du skulle gifva mig ett råd härom. Jag hade tänkt resonera med Dihl­	 ström, men han förstår icke den saken rätt. Skänk mig ett enda ord	 derifrån der du är, och skicka det öfver Mesoms – – jag förstår nog,	 att du icke är utrikes, fast det säges så – och jag begriper det allt –	 och den hederlige Mesom skall nog langa brefven oss emellan – der	 du ligger och håller dig gömd. Blott en – ren rad till svars, åt	 L. A. R.”	 
	 Det flög en vindkåre genom alla Mannerskogs nerver. Han stop­	 pade biljetten i fickan.	 ”Fru Mesom anstalta för nio i stället för åtta,” sade han; ”och frun	 har ju sin trogne vedsågare qvar? Nå godt; jag ser det på fruns mine.	 Så skicka honom genast till Rengel; men bjud honom blott från	 Mesom utan att nämna mig; och säg, att han skall vara här en qvart	 tidigare, än jag uttryckt om de öfriga.”	 Jag förstår allt! nickade fru Mesom mystiskt. Och – champagne –	 sade herr Mannerskog.	 ”Ja.”	 Under upprepade afskedsnickningar skildes de: fru Mesom in i	 sitt lilla rike: och herr Mannerskog bort åt Catharinæ östra kyrkoga­	 ta, der också ett litet rike låg.	 Hans lynne, som ett ögonblick blifvit förstämdt genom akademie­	 vännens skrifvelse, hade snart återtagit sin spänstighet, vid åsynen af	 den herrliga kyrkan; och när han vid östra kyrkogatan steg in i det	 lilla anspråkslösa hus, der friherrinnan Augusta bodde, lyfte sig hans	 själ, och hans tankar gungade som på ressorter.	 Nyckeln satt i dörren utan all förnämhet. Mannerskog läste upp,	 utan att säga till, eller fråga om lof. Augusta störtade upp från sin	 stol, der hon satt och ritade. Han störtade i hennes armar.	 ”Ursäkta denna geste, Augusta! men jag har brådtom” – sade han	 – ”att tacka dig för ett bref, som jag har genomläst oräkneliga gånger,	 och kysst ännu flera. Jag är återkommen; det är det jag ville säga dig,	 och jag har med mig den väninna, hvarom du bedt mig i ditt bref,	 och som du skall älska. Den vän – som du sagt mig att vi aldrig annat	 skulle vara – har jag också med mig åt dig. Han kysser här friherrin­	 nan Augustas hand, och ber henne om det nöjet att hon oförtöfvadt	 måtte infinna sig på Mosebacke. Fru Mesom väntar dig der; men	 egentligen icke hon, utan en person, som skall tala svenska till dig på	 ett sydamerikanskt sätt.”	 Augusta kunde knappt tro hvad hon såg och hörde. En hastig	 rodnad smög som en sommardröm öfver hennes kinder, och hon	 sade: vänta! här skall du få se ditt skrin!	 
	 Hon uppläste sin lilla tarfliga byrålåda, nemligen den öfversta af	 de tre, uti hvilken, jemte mycket annat, hennes nipper enligt brefvet	 befunno sig – rättast – befann sig. Det var denna hårslinga af mörk­	 brunt vackert hår, med ett litet guldlås, allt passande om halsen.	 Mera nipper fanns icke. Halsbandet låg väl inlagdt på en parfymerad	 dyna. Detta var nog af parfym för hela byrån, för hela rummet, för	 Augustas hela väsende. Också hade hon icke mer.	 Hon upptog det hemlighetsfulla skrinet. Det syntes väl litet	 kantnaggadt, såsom ej annat kan vara, när man har stått i sand och	 grus många, många veckor. På locket syntes ingen skada, och låset	 var oförderfvadt. ”Ser du,” sade Augusta och pekade på det sist­	 nämnda, ”jag tror ingen skall kunna säga, att någon varit derpå?”	 Mannerskog betraktade detta lock, om hvars inre han hyste så	 underbara tankar. Hans själ egde intet veck af snålhet, men tyckte	 mycket om att se vackra saker, lika godt om andras eller hans egna.	 Hans blickar ville nästan genomse detta outsägliga lock, der han viss­	 te lönnrummet skulle vara, och der han skådade i en Olivario-spegel	 så många tusentals rubiner, diamanter, silfverplantsar, guldtackor,	 marmorblock af sju färger – eller var det åtta? – dyrbara jordarter;	 men framför allt ånyo ädelstenar, och främst bland dem smaragder.	 ”Augusta!” sade han allvarsamt. ”Jag vet, att du kan vara upprik­	 tig: – uppriktig nu, sedan du skrifvit och yppat allt. Du skall i mig	 hafva en vän för all din lefnad: och aldrig annat än en vän: Men	 svara mig: har du lust att blifva en Drottning?”	 På en af Söderhafsöarne, kan jag tänka, likasom Pomaré?	 ”Å nej, det vore tråkigt. Men i rika Arabien?”	 Drottning i Rika Arabien? Likasom Saba?	 ”Så ungefär; med afräkning af konung Salomo, hvilken du skall	 slippa.”	 Men det vore också tråkigt. Jag frågar icke efter rika Arabien, så	 länge Sverige fins med Stockholm och Mosebacke.	 Men om jag ur detta skrin lockar fram ett litet nätt slott åt dig,	 bygdt af marmor, med mjölkhvita alabasterpelare omkring, och ett	 par rum der väggarne utgöras af speglar från golf till tak, men de	 
	 öfrigas tapeter endast äro blommigt sidensarge, såsom du skildrat,	 när tårar ur fordna tankar glänst öfverst i dina ögon?”	 Jag vet icke hvad du menar, Gustaf Carl, med allt detta. Kom	 ihåg, att när jag någongång så skildrat, hade jag tårar i mina ögon,	 och min fantasi var då sådan. Men nu är jag glad. Tycker du icke att	 jag är glad i dag? Och då tänker jag aldrig på palatser med marmor	 och siden; utan blott på en liten-liten våning –	 ”Af fem rum likväl?”	 Nå – det är ett lappri huru många.	 ”Nu skall jag säga dig, Augusta lilla, att vi råkas på Mosebacke;	 och jag tar skrinet med mig dit, så få vi se hvad det innehåller.”	 Det är verkligen bra lätt, tycker jag! sade Augusta leende och lät	 skrinet hoppa upp och ned mellan sina armar.	 ”Du tror säkert, att det är tomt?”	 Ånej; jag tror nog, jag tror det är fullt med palatser och slott, så­	 som du säger. Men det är väl Luftslott? Så käns det – hoppsan! Hon	 kastade härmed skrinet likt en boll mellan sina händer.	 ”Du skall hafva mera aktning för det lätta, Augusta!” anmärkte	 Mannerskog och såg högst allvarsam ut. ”Du skall veta, att sjelfva det	 lätta innehåller ofta de största saker. Om jag hade nyckeln med mig,	 så skulle vi genast läsa upp.”	 Jag tror allt hvad du säger, Gustaf Carl; sade hon och satte skrinet	 ifrån sig på ritbordet med en vigtig uppsyn. Här kan den ena fanta­	 sien rätt stå bredvid den andra. Skillnaden är blott, att mina ritningar	 innefatta öppna streck, liggande för allas ögon; men skrinet har sina	 streck och bedrägerier inlästa, såsom vi väl få se litet längre fram.	 Om en half timme, säger du? Det kommer väl icke folk? Skall jag	 vara klädd?	 ”Något. Det skadar icke. På ditt eget sätt: så, som du så väl för­	 står!”	 Blir det många, i Guds namn?	 ”Ånej; endast nio.”	 Och deribland en, som talar sydamerikanska på ett svenskt sätt,	 sade du? Och henne skall jag tycka om? Vi få se det.	 
	 ”Ja: gör du icke det, så tycker jag icke om dig, Augusta!”	 Hvad heter hon i namn?	 ”Isabella.”	 Se så skall man heta i marmorslott med spegelglasväggar och si­	 densargetapeter!	 ”Åja, det är sant.”	 Men – Augusta! fy.	 ”Men det skulle också kunna låta höra sig i ett marmorpalats,	 mellan alabasterpelare och höga aloë’r i kristallvaser, framför pur­	 purtapeter af lyonnesiskt sammet.”	 Så? När en menniska tänker efter, så är det nog också sant. Vi skola	 tänka på den saken. Det lär väl icke vara så brådtom, kan jag tänka?	 ”Adjö nu, lilla goda Augusta! glöm dig icke för paryren.” – Han	 tryckte hennes hand på det hjertligaste och aflägsnade sig.	 Han begaf sig åter till Skeppsbron, der han på Hôtel de Frankfurt	 fann sina medresande uthvilade och förträffliga.	 ”Nu,” sade han till fru Goffin och Isabella, ”önskar jag, att ni till	 en början följer mig till herr Mesoms. Fru Elisabeth vet hvilken dyr­	 bar helsning jag till honom medför från Olivario Goffin. Tillika får	 jag då den glädjen att visa min Isabella en af Stockholms behagligas­	 te punkter; ehuru stället i sig sjelf är enfaldigt. Emellertid kunna vi	 der taga vår lilla middag hos den hederlige hamburgaren, hvilken i	 så lång tid åtnjutit en Goffins godhet, att jag på sätt och vis räknar	 honom till slägten. Se här! goda fru Elisabeth – här för jag skrinet	 sjelf med mig under armen. Jag har icke nänts låta det bäras af nå­	 gon person, utom mig; sedan jag funnit sådant icke alls vara så	 skamligt, som jag trodde den tiden då jag hade intet. Såsom rik mär­	 ker jag det kostar icke det ringaste på, att vara fattig; men som fattig	 vill man nödvändigt visa sig förmögen. – Jag hoppas, att Julius Gas­	 baria har den godheten att åtfölja oss till Mosebacke! Äfven han bör	 göra Stockholms bekantskap ur en god synpunkt. Om fru Goffin	 tillåter, så kan ju Laurentia Sonnemond få göra sällskap? Det skulle	 kunna vara dystert för henne att sitta alldeles öfvergifven här på ett	 fremmande ställe. – Huru logerar ni annars? Det kan icke jemföras	 
	 med Victoria eller Streits i Hamburg – det är klart – men allting bör	 endast jemföras med sig sjelf. Om några dagar hoppas jag hafva ett	 hus köpt åt Isabella och fru Goffin sjelf. Der skola våra fruntimmer	 kunna inrätta sig. Och hvad Julius och mig beträffar –”	 Jag hoppas, de vilja bo i mitt hus! utbrast fru Goffin, på det vänli­	 gaste och mest inbjudande.	 ”Nå! då är saken gjord”– inföll Mannerskog. ”Och efter så är –	 tillåta damerna, att vi taga oss en liten promenad? Vi kunde väl åka	 till Mosebacke. Men i Stockholm är det mera pittoreskt att gå; och jag	 tror mig hafva funnit både Isabella och fru Elisabeth roade häraf?”	 Med dessa ord bjöd han armen åt Isabella, som förklarade sitt	 stora nöje öfver att få göra en liten vandring ofvanpå sjöresan. Unga	 herr Gasbaria bjöd fru Goffin sin arm. Madame Elisabeth vinkade	 sin vän Laurentia att anlägga sin lilla nätta hatt, sådan som fruntim­	 mer af under-klass äfven gå med, ehuru den också gås med af frun­	 timmer i öfverklasserna. Nu är det väl visst, att Laurentia egentligen	 skulle vara kammarjungfru. Men dermed hade hon icke ännu börjat	 i Sverige, och ingen kände henne derför i Stockholm. På sin höjd	 kunde man här endast räkna henne för en person med ett utmärkt	 intagande ansigte, en växt fullt svarande deremot, och en klädsel,	 hvars rena enkelhet icke var att tadla. Under promenaden lagade fru	 Goffin att Laurentia alltid gick vid hennes sida, på det att det icke	 måtte falla den goda flickan in att gå efter alla: hvilket skulle kunna	 hafva sett ut som om hon varit det hon var.	 Det väckte hos Mannerskog ett stort och uppriktigt nöje, att se	 huru vacker och angenäm Stockholms väderlek denna dag hade	 gjort sig. Han var, såsom alla svenskar, litet stursk på sin hufvudstads	 vägnar; och då han icke kunde skryta med husen och gatorna, ville	 han deremot framställa en underskön utsigt, såsom från sitt kära	 Mosebacke, och en himmelsk himmel. Det sista var det som det nu	 liknade sig till.	 Isabella, hvilken gått på Skeppsbron under deras förriga nordre­	 sa, yttrade ingenting om den. Ingenting heller om slussen, hvilken	 hon icke ansåg som förbättrad, emedan hon ej sett den i sitt äldre	 
	 skick. Men på bron öfver jernvågen, stannade Madame Elisabeth	 häpen, såg sig om till höger och venster, och sade: ”obegripeligt med	 jern! hvarföre har man icke här så gerna silfverstänger och guld­	 plantsar? Men jag ser, att folket i detta land, som min höga svägerska	 med skäl ansåg för det underbaraste, är klokt nog att föredraga fram­	 för alla andra den metall, hvilken i sjelfva verket är den nyttigaste.”	 Herr Mannerskog hade den vänskapen emot sina följeslagare, att	 icke föra dem till Glasbruksgatan. Sjelf gick han alltid helst denna	 väg till Mosebacke, för de många trappornas skull, under hvilkas	 bestigande han ständigt erfarit sina känslor vidgas och blodet vinna	 ännu mera spänstighet. Sådant roar alltid ungdom; och han var viss	 på, att han skulle hafva gjort de öfriga en glädje dermed, men han	 var icke fullt säker på fru Goffin. Han valde derföre Götgatan.	 Sedan man vikit af den bekanta gränden till venster, kom man	 slutligen upp till Mosebacke. Fru Mesom, alldeles ypperligt i ordning	 – ty hon förstod nog, att det var folk hon hade att vänta – mötte	 redan i porten sina välkomna vänner. Hon gaf herr Mannerskog en	 vink om att genast föra sällskapet till trädgården på öfre terrassen.	 Han förstod, att frun dels kanske icke hade rum i sina rum; dels	 kanske icke ville visa dem för utländskor.	 Han förde derföre Isabella, fru Goffin och de öfrige in och framåt	 på denna stora plan, hvilken liknade avantscenen på en theater, som	 eljest icke vidare finnes i Europa.	 Madame Elisabeth hade icke gått åtta steg, förrän hon såg sig om	 åt alla håll med en häpnad utan like, stannade tvärt och utbrast:	 ”Hvar är jag? Se dig om, Isabella! Hvar är du? Store, allsmäktige	 Gud! detta är ett ställe i vårt fordna sydamerikanska Sverige – på	 Swaanenschulz!”	 Efter ett ögonblick utbrast hon ånyo: ”Oh – – nu begriper jag,	 hvarföre din store stamfader på mödernet, Isabella – hvarföre Jonas	 Berntsson Lambert höll Swaanenschulz så kärt framför alla andra	 bland sina otaliga gårdar i sitt nya land! Säkert var det här, på Mo­	 sebacke, just här, der vi nu stå, han som liten skeppsgosse såg sin	 sista blick öfver ett landskap i Sverige, innan han for ut från norden	 
	 för att aldrig mera skåda sitt fosterland. Här åt kanske den lilla	 fattiga gossen från Umeå sitt sista mål, på sina föräldrars jord – innan	 han reste, och aldrig mera såg hvarken far eller mor, eller något	 annat i Sverige. Men när han kom till Swaanenschulz och der åter­	 fann hvad han skådat som sist i Sverige: då måste han hafva blifvit	 kär i Swaanenschulz! Der begrof han ock henne, som han mest äls­	 kat – Isabella! – låtom oss gå längre fram – förundransvärdt!”	 Madame Elisabeth slog vid hvartannat steg sina händer tillsam­	 mans. Blott träden äro af annat slag! utbrast hon.	 ”Hit skulle ej min goda mor få komma! sade Isabella svärmiskt.	 Hon skulle hafva älskat denna höga, fria, friska plats: hon skulle	 hafva älskat den för Swaanenschulz’ skull. Och nu skall jag göra	 det i hennes ställe!”	 Mannerskog skulle hafva velat omfamna henne för denna ljufva	 tanke. Men till fru Goffin sade han: ”jag har hört, att Jonas Lambert	 älskade Swaanenschulz framför alla sina gårdar: tror ni verkligen, att	 det var för att han en gång stått här, der vi nu stå, som en liten,	 öfvergifven, fattig gosse? Hvad jag skulle älska honom för det!”	 Det måste hafva varit så! utropade hon. Men veta – hvem kan	 veta – hvem kan känna hvad ingen vet?	 ”Tanken är stor. Jag antager den. Det behöfs icke mera för hjertat.”	 Nu mina vänner – afbröt Mannerskog, – är det oss icke lofgifvet	 att stanna på halfva vägen. Vi hafva den öfre terrassen att beträda;	 och dit har herr Mesom bjudit oss.	 Sedan han ledsagat sina utländska vänner dit upp, och de nedsatt	 sig på den skönaste platsen på en bänk mellan lummiga träd; vinka­	 de fru Mesom herr Mannerskog som hastigast tillbaka.	 Han förstod. Han bugade sig för sällskapet; vände sig till den lilla	 trappan, gick utföre, och steg bort i byggningen, som utgjorde Mose­	 backes hemvist.	 
	 
	 
	 
	 
			 
	 
	 
	 
	 
	 ÅTTONDE KAPITLET.	 
	 Sista kapitlet i Smaragdbruden.	 
	 
	 
	 Både Isabella, Augusta och sjelfva	 Laurentia .... runkade, hvar för sig,	 på sina sköna hufvuden af beundran.	 
	 
	 Rengel är deruppe! sade fru Mesom.	 På dessa ord sprang Mannerskog trappan upp till rummen, der	 han en gång suttit och hållit sin angenäma undersökning i pake­	 terna.	 Vid hans inträde ville Rengel störta i sin ungdomsväns armar.	 ”Håll blott ett ögonblick!” sade Mannerskog med en viss köld.	 ”Jag har läst ditt bref, Lars August! jag tycker icke om två saker	 deruti – vet det. Jag tycker icke om ihjälskjutningen: och ej om din	 tanke rörande mig. Jag har verkligen varit utrikes på det sättet, att	 jag varit utomlands. Gömd? Skäms, Rengel!”	 ”Men,” fortfor han straxt derpå och fattade den andres hand, ”ett	 tycker jag om: att du cederat bonis. Du kan nu blifva hvad jag skulle	 vilja kalla någonting. Jag kan göra något af dig. Och jag vill det, jag	 vill det bestämdt. Huru stora äro dina skulder?”	 Akademievännen såg på honom med de största ögon han kunde	 disponera. – ”Hvad menar du, min bror?” sade han förbluffad.	 Jo, jag menar, att innan du började blifva rik karl, gjorde du dig ju	 känd som snäll konduktör och ritade architektur? Du har ju äfven	 byggt? Byggt mycket? Förbyggt dig?	 
	 ”Hm; det är sant nog.”	 Om jag icke bedrar mig, har du snille för hus. Skulle du vilja	 bygga mig ett par vackra – men jag menar i palatsform, ungefär som	 operahuset i storlek; dock omgifna af arkader och pelargångar på	 alla sidor? Vi få väl talas vid. Jag ville hafva tre eller fyra dylika hus	 uppbyggda, men på förträffligaste sätt. Tror du dig om detta företag,	 så skall jag gifva det åt dig, hellre än åt en annan, som hufvudsakli­	 gast skulle älska att lägga blott grunden. Jag, för min del, älskar pål­	 ning mindre. Hvad säger du?	 Rengel runkade på hufvudet. ”Nog kan jag det!” utbrast han.	 ”Men – pour les finances –”	 Min gode broder! du har ofta lånat mig pengar –	 ”Dem har jag fått igen allesammans!”	 Nå – det hör icke hit. Jag ville egentligen blott tala om att du lånat	 mig penningar. Jag gifver dig nu tio tusen riksdaler på ett bräde; men	 med ett vilkor, nemligen, att du icke återbetalar mig dem. Låt borge­	 närerna behålla ditt hus, som oss emellan sagdt var ett fult hus; och	 var dem dermed qvitt! Vill du arbeta hos mig som byggmästare, så	 skall jag skaffa dig ganska riklig förtjenst. Och behöfver du något	 mera, så säg mig endast till.	 ”Min kära Gustaf Carl! Du talar alldeles som en person vid kassa.	 Huru skall jag förstå allt detta?”	 Du skall taga det som det är. Jag är rik. Och dertill var du första	 orsaken.	 ”Hvad?”	 Rättast och djupast sagdt, var det Gud, som var orsaken dertill.	 Men i alla fall var det du.	 ”Det vore väl f-n?”	 Ty hade vi icke blifvit så ovänner på Djurgården, som vi blefvo, så	 hade jag följt med dig till Casino den der dagen. Och då hade jag icke	 kommit dit jag kom, och blifvit det jag blifvit.	 ”Men – hvad har du då blifvit?”	 Jo – nu min bror! nu kan jag af hela min själs fullaste hjerta säga,	 att jag är det, som jag alltid sträfvat till att i ordets största och djupas­	 
	 te mening vara, nemligen ingenting.	 ”Är du ingenting? Men det har du ju alltid varit, Mannerskog?”	 Åh lappri; tala ej derom. Det är först när man besitter hvad jag nu	 har, man kan vara Ingenting, så det förslår. Förut var det bara lappri	 med mitt Intet. Men nu! Ni skall snart få märka det i Sverige. Kom	 för närvarande, min gode broder! och ät middag i sällskap med mig	 och några vänner.	 Rengel tog sin hatt med all den gentilesse, som var honom med­	 född, och som snarare ökats sedan han gjort konkurs.	 De gingo utföre, och mötte nere i farstun herr Mesom, hvilken	 emottog sin från Hamburg återvändande herr Mannerskog med ett	 par så öppna armar, att – men i detsamma sågo de friherrinnan	 Augusta ankomma, hvilket gjorde, att de behöfde sina armar för att	 aftaga hattarne.	 Mannerskog gick genast till Augusta, för att ledsaga henne upp	 till trädgården. Men till den gode värden yttrade han: ”jag har en	 helsning från Hamburg, som skall glädja herr Mesom in i själen; jag	 skall snart framföra den fullkomligare. Vi råkas ju deruppe?	 Han nalkades honom och hviskade: ”Herr Mesom! gör mig det	 nöjet att föreställa värd i dag – icke i afseende på betalningen, hvil­	 ken jag gerna erlägger i banko till en sådan man – men för att slippa	 sjelf utföra en befattning, som jag af ovana icke det minsta förstår.”	 Herr Mesom bugade mystiskt för det honom tillhviskade; och lofva­	 de, att göra allt.	 Mannerskog och Augusta trädde förut.	 Mesom och Rengel stego tystlåtne efter.	 När man uppkom på öfre terrassen, sågs fru Mesom i samtal med	 fru Goffin. Den förträffliga värdshusvärdinnan förstog konsten att	 icke blott gifva menniskor underhåll, utan äfven underhålla dem.	 Fru Goffin tycktes rätt road. Men när Mannerskog nalkades, insåg	 fru Mesom, att en tid kom, som hon borde med noggrannhet iaktta­	 ga, för att litet längre bort i trädgården lägga sista hand vid det sköna	 och snart nog oundgängliga bordet. Man ville denna herrliga dag	 njuta sin middag ute. Ingenting var klokare och friskare.	 
	 När Mannerskog inkom i kretsen af det öfriga sällskapet, fram­	 ställde han för alla Augusta, såsom en sin gamla bekanta och bästa	 vän. Fru Elisabeth gick henne till mötes och omfamnade henne; så­	 som det sker.	 Derefter steg Mannerskog ännu längre fram, tog Isabella vid han­	 den, förde henne till Augusta, och sade: ”detta är min Isabella!” De	 unga fruntimmerna började mycket noga se på hvarandra; såsom det	 händer. Deras sköna ögon tycktes finna sig väl af hvarandra, och de	 begynte utvexla tankar i ord, som ingendera förr hört. Hvardera lade	 märke till den särskildt intagande klangen i den andras röst – då de	 begge blefvo afbrutna genom hvad som inträffade.	 Herr Mannerskog hade gått till Laurentia, som satt för sig sjelf,	 ensam och tyst, i sin lilla schäferhatt. Troget hade hon vid sin sida	 skrinet, hvilket Mannerskog lemnat henne att bära, då de gingo från	 Hôtel de Frankfurt. Han tog detta nu, steg fram dermed till ett litet	 rundt trädgårdsbord, och bad alla nalkas.	 Med Madame Elisabeth på sin ena sida och herr Mesom på den	 andra, upptog han den fina nyckeln och uppläste skrinet. Det var	 tomt, såsom han redan viste. Han vände sig nu till fru Elisabeth och	 bad henne efter Olivarios föreskrift öppna lönnrummet.	 Hon tog klenoden i sina händer, besåg röda purpurbeklädnaden i	 locket, och upptäckte efter en stunds noggrann undersökning den	 nagel, hvarom den gamle talat. Hon tryckte derpå, och med något	 bemödande fick hon den att gifva vika. En tunn skifva öppnade sig.	 När fru Elisabeth vände om den, sågs den på andra sidan fodrad med	 blått sammet, likasom hela det rum, som den afhöljde. Men i sjelfva	 lönnrummet fann hon intet.	 Hon häpnade öfver denna oväntade upptäckt; och Mannerskog	 kände en kall rysning vid tanken på att Olivarios mångåriga arbeten	 sålunda skulle vara alldeles förlorade. Det är tomt! alldeles rent	 tomt! utbrast han. Intet hade någonsin förfärat honom så som detta	 intet.	 Herr Mesom steg också ända fram och yttrade: ”Jag tror mitt nå­	 diga herrskap hyser för afsigt att forska i skrinets lönnrum? Och der	 
	 har man funnit intet? nihil privativum, såsom den vetenskaplige	 mannen säger? Och det är naturligt, då den Gamle, hvars minne jag	 vördar såsom min köttsliga faders, icke velat, att ni der någonting	 skulle finna!”	 Har han icke velat, att vi skulle finna någonting der? utropade	 Elisabeth med långsamma stafvelser. Huru kan herr Mesom påstå	 det?	 ”Efter han icke sagt er någonting.”	 Jo, utan tvifvel! Han har tydligen befallt oss här ur skrinet uppta­	 ga en hans allra dyrbaraste Anteckningsbok; hvilken, sedan han nu	 sjelf är död, han gifvit herr Mannerskog att ärfva.	 ”Ah – denne herr Mannerskog? som jag så mycket älskar?”	 Se här, min vän! sade Gustaf Carl, och upptog Olivarios ring. Jag	 hade icke tänkt i sin helhet framföra den varma helsning, herr	 Olivario Everling-Goffin genom mig skickat till er, värdaste herr	 Mesom! förr än sedan vi kommit för oss sjelfva. Men jag dröjer ej, då	 jag nu hör er tala om denna man, min välgörare och lärare. Känner	 ni igen denna ring? Olivario skänker er genom mig densamma. Den	 intygar också derjemte, att jag icke ljuger med min helsning, eller i	 hvad jag för öfrigt säger om skrinet.	 Mesom tog klenoden och besåg den. ”Evige, rättmätige Gud!”	 ropade han och böjde hastigt sitt ena knä till jorden. ”Det är just	 denna ring jag så många gånger hållit i mina händer! Det, se det är	 den Gamles tecken: detta sigill med Trädet och Hufvudet vid trädets	 fot. Dermed har jag å hans vägnar lackat hundrade sinom tusende	 lackningar! Nu, herr Mannerskog! befall öfver mig! Den, som lemnat	 mig denna ring ifrån min fordne herre, honom tror jag! åt honom vet	 jag, att min egen herre gifvit allt hvad han säger. Tala – hvad vill ni,	 herr Mannerskog?”	 Min bäste herr Mesom, säg sjelf hvad jag skall vilja! utbrast den	 andre. Hvad skall jag tro om denna tomhet i skrinet?	 ”Hvad ni skall tro, min herre?”	 Ja, hvad skall jag tänka derom?	 ”Hvad ni skall tänka?”	 
	 Ja, hvad skall jag hålla före om allt detta?	 ”Ni skall tro, tänka och hålla före, att en vis man är en vis man.”	 Det har jag alltid gjort, svarade Mannerskog.	 ”Det har icke synts mig så,” gentog Mesom. ”Eller tror ni väl, att	 en vis man, som har ett skrin, deruti han vill gömma dyrbarheter,	 icke göre ett Lönnrum deruti? Jo visst! Men den tjuf, som vill taga	 bort dyrbarheterna, månne han ej tänker: i detta skrin finnes ett	 lönnrum? Jo visst! alltså söker tjufven rätt på det; och när han funnit	 det, så har han funnit det. En man, som gör på detta sätt, har således	 intet lönnrum i sitt skrin, oaktadt han har ett lönnrum. Men nu vill	 dock den vise hafva ett sådant, för att bevara sin bästa skatt. Huru	 skall han då göra? Jo hör – ! Inuti lönnrummet skall han göra ett	 annat lönnrum. Detta anar icke tjufven. Ty han vet väl, att i skrinet	 måste finnas lönnrum; men när han träffat ett, och sett det tomt; så	 måste han tänka: här gifves ingenting! Se – herre, endast så kan en	 vis man hafva ett egentligt lönnrum, hvilket till någonting tjenar.”	 Fru Goffin häpnade öfver en visdom, som gick ända derhän.	 Hvad? utbrast hon, och Mannerskog utbrast likaledes: här skulle då	 finnas ett hemligt gömme inuti sjelfva lönnrummet? Förklara detta,	 Mesom!	 Herr Mesom steg fram, tog skrinet med vördnadsfull högtidlighet,	 visade för allas ögon det blåa lönnrummet, som redan var öppet, och	 hvilket alla sågo vara tomt; tryckte så på en i blåa sammeten förbor­	 gad gyldne nagel, och genast sprang ånyo ett tunnt bräde upp, som	 utgjorde detta rums botten. Detta bräde var på andra sidan fodradt	 med gult sammet. Alltså var här nu ett gult lönnrum under det blåa,	 begge befintliga i locket, och så obeskrifligt tunna, att i dem endast	 sådana skatter kunde gömmas, som bestodo i hemligheter på pap­	 per. Så var äfven fallet nu. Mesom upptog nio finskrifna blad af allra	 subtilaste chinesiska papper, och öfverräckte dem åt Mannerskog.	 ”Se der, min herre!” sade han. ”Den som eger och kan begagna	 dessa underrättelser, besitter några tusen millioner r:dr! Men betrak­	 ta de vetenskapliga abbreviationerna! Skulle det verkligen vid tillfäl­	 le förhålla sig så, att ni ej kan läsa en rad häraf; så säg blott åt mig!	 
	 jag kan uppläsa alltsammans för er, såsom vanlig ren stil; ty jag har	 skrifvit många sådana blad efter herr Olivarios diktering.”	 Mannerskog emottog dessa dyrbara blad med en djup erkänsla	 för den Gamle, som skänkt honom dem, och en nästan lika stor för	 denne herr Mesom, med hvars tillhjelp allenast han nu kunde säga,	 hvarest i den svenska jorden så många skatter funnos tillgängliga.	 Endast så var han oberoende af alla de der bankernas möjliga	 bankrutter. Först nu, af och genom herr Mesom, var han fullt säker	 karl.	 Både Isabella, Augusta och sjelfva Laurentia, som hitburit denna	 utomordentliga skatt, framträdde för att kasta sina ögon på herr Oli­	 varios skrift. De runkade, hvar för sig, på sina sköna hufvuden, af	 beundran.	 Fru Mesom inträdde nu behagligt från sitt bord i lunden, hvilket	 hon ordnat der framme på skönaste platsen. Hon stannade midt	 framför sitt samtliga fremmande, och sade med den fryntligaste upp­	 syn:	 ”Mitt herrskap, det är serveradt!”	 . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 
	 Och nu min läsare – om du är billig, hvilket du är – finner du, att	 historien om Smaragdbruden bör vara slut, emedan Man­	 nerskog har sin Isabella. Men om du ser på mig och frågar efter allt	 det omätliga, som han med sina oräkneliga skatter uträttade, ej blott	 i Stockholm, utan öfver hela Sveriges rike, så skall jag säga dig, att	 det tillhör en annan historia, om hvilken det är händelsen, att den	 antingen är skrifven, eller icke skrifven. Saken har emellertid sin	 riktighet, och deruti bestå sjelfva följderna af det rika nordiska arf­	 vet. Det var väl tydligt, att herr Mannerskog, såsom vi i det föregåen­	 de vid ett par tillfällen sett, skulle känna sig i en underbar ställning,	 då han i hast såg sig så utomordentligt bemedlad: då han i sina hän­	 der egde en möjlighet till sina förslagers utförande, hvarpå han förut	 icke kunnat tänka. Ingenting i verlden var alltså naturligare, än att	 han då, i första början, skulle känna sig något förvånad, och ej genast	 fullkomligen veta, hvarmed han hade att begynna sitt stora verk,	 
	 eller huru han bäst borde utföra det. Men innan kort påminte han	 sig alla sina fordna, så ofta genomgångna tankar. Nu intog han en	 orubblig ställning, fattade en fast utgångspunkt; och allt gick ifrån	 denna stund, visst ej utan gensägelse från flera håll, men dock	 oemotståndligen framåt på den säkra bana, som alltid öppnar sig, så	 fort man, endast hängifven åt sanningen, ej vill utföra annat än det i	 grund goda. Berättelsen om hela detta utförande tillhör dock, såsom	 jag förut nämnt, den kommande historien. – Jag förutser väl, att	 mången ifrare skall förebrå herr Mannerskog för hans muntra lynne;	 men en sådan förebråelse kan ej komma från annat håll, än det, som	 icke vet eller icke påminner sig, att just det högsta allvar ganska väl	 parar sig med en glad sinnesförfattning.	 Men huru aflopp det för friherrinnan Augusta? för Laurentia	 Sonnemond? för Julius Gasbaria, Rengel och framför allt Mesom,	 som kom till en så förvånande vigtighet? Allt detta tillhör icke berät­	 telsen om Smaragdbruden, utan den andra historien.	 Således, min läsare, stanna vi nu. Och då du gjort mig det nöjet att	 följa mig förbi så många tryckfel och andra fel, om hvilka vi öppen­	 hjertigt skola språka när vi komma för oss sjelfva, så låt mig vid	 afskedet få bjuda dig ett glas uppriktigt sodavatten, eller två, hos	 Carlmarkens! Behagar du saft uti?	 
	 SLUT.	 
 
 
 
									 
	 
	 
	 
	 
	 
	 
	 Kommentarer	 
	 
	 
	 
	 
	 
	 
	 
	 
	 Textkritisk kommentar	 409	 Utgivarens ändringar gentemot OE	 411	 Kommentarer och ordförklaringar	 415	 Smaragdbruden. Innehållsförteckning	 424	 Förkortningar	 426	 
	 
	 
			 
	 
	 
	 
	 Textkritisk kommentar	 
	 
	 
	 Almqvists roman SMARAGD-BRUDEN. FÖLJDERNA AF ETT	 RIKT NORDISKT ARF. AF FÖRFATTAREN TILL TÖRNRO­	 SENS BOK utkom hösten 1845 häftesvis i Norrköpingsförlaget Öst­	 lunds & Berlings Original-Bibliothek i Den Sköna Litteraturen af	 Utmärkte Författare och Författarinnor inom Fäderneslandet. Ro­	 manen ingår i häftena 12–16; häfte 12 innehåller slutet av Ett Namn	 av Onkel Adam (C.A. Wetterbergh) samt de 20 första sidorna av	 Smaragdbruden. I häfte 16 avslutas romanen med sid. 309–486 och	 därefter följer början av T.G. Rudbecks Stockholms Forntid. I	 Swensk bibliographi redovisas häftena 12–15 i september, häfte 16 i	 november 1845. Häftespriset var 13 sk 4 r:st B:co eller 20 sk Riks­	 gälds. Hela årgången kostade 7 R:dr 10 sk 8 r:st B:co meddelas på	 omslagets tredje sida.	 Smaragdbruden är i duodesformat och pagineras sid. [1]–486	 efter ett inledande vik om två blad [I–IV], titelsidorna. Sidorna	 469–470 är överhoppade. Romanen kollationerar	 π218216–1516168	 Något manuskript finns inte bevarat. Bastext för föreliggande edi­	 tion har varit det exemplar av originaleditionen (OE), som tillhör	 Litteraturvetenskapliga institutionen i Lund. Det har jämförts med	 tio andra exemplar, som tillhör KB (2 ex), Uppsala UB (1 ex), Lunds	 UB (2 ex), Göteborgs UB (2 ex), utgivaren (1 ex) samt i privat ägo (2	 ex). Av de privatägda exemplaren är ett i häften. Dessa elva exem­	 plar skiljer sig inte åt sinsemellan; i samtliga har s. 469–470 över­	 hoppats i pagineringen.	 
	 Beträffande romanens titel har utgivaren valt att i motsats till OE	 skriva Smaragdbruden utan bindestreck med undantag av titelbla­	 den till romanen och till dess sju böcker samt i den textkritiska kom­	 mentaren s. 409, r. 1. I brev, tidningsartiklar och andra omnämnan­	 den har Almqvist själv använt titeln Smaragdbruden, vilken också	 nästan genomgående används i samtidens recensioner och andra	 omnämnanden.	 Smaragdbruden upplevde inte några ytterligare editioner under	 Almqvists livstid. 1874 utkom en andra edition på F. Askebergs för­	 lag som nr 6 i dess Samling af arbeten i skönlitteratur af svenska och	 utländska författare.	 
	 
			 
	 
	 
	 Utgivarens ändringar	 gentemot originaleditionen	 
	 
	 
	 
	 
	 
	 
	 Tryckfel samt konsekvensändringar	 
	 
	 
	 14	 gagn OE: gang	 
	 
	 17	 behöfva det.” OE: behöfva det.	 
	 
	 19	 personer?” OE: personer?	 
	 
	 20	 alabaster OE: lalabaster	 
	 
	 24	 handskar OE: hanskar	 
	 
	 26	 bref OE: href	 
	 
	 36	 hafva blifvit OE: hafva blifva	 
	 
	 37	 vore OE: voro	 
	 
	 39	 för att OE: för	 
	 
	 45	 madammerna OE: madamerna	 
	 
	 46	 lungsot OE: lugnsot	 
	 
	 47	 flicka?” OE: flicka?	 
	 
	 56	 tankarne OE: tankerne	 
	 
	 56	 våra dagar OE: våra dager	 
	 
	 58	 Stockholms OE: Stockdolms	 
	 
	 61	 hufvudet OE: hafvudet	 
	 
	 73	 till sig sjelf OE: till sjelf	 
	 
	 74	 kunde OE: hunde	 
	 
	 87	 halfva natten OE: halfva naften	 
	 
	 94	 förmannen OE: förmannan	 
	 
	 96	 såsom OE: sådom	 
	 
	 96	 Demerara OE: Demerary	 
	 
	 97	 Demerara OE: Demerary	 
	 
	 97	 Berntsson OE: Berntson – Så också s. 167, 168, 173, 255.	 
	 
	 98	 otålighet OE: otåglighet	 
	 
	 98	 icke begriper, hvarest OE: icke, begriper hvarest	 
	 
	 99	 egaren OE: ägaren	 
	 
	 103	 öppnade, steg OE: öpnnade steg	 
	 
	 104	 börjat stafva OE: börjat stafvat	 
	 
	 106	 besynnerlig OE: hesynnerlig	 
	 
	 
	 108	 Demerariska OE: Demeraryska	 
	 
	 111	 fyratio OE: fyraratio	 
	 
	 114	 långt OE: lång	 
	 
	 118	 herr OE: berr	 
	 
	 119	 kaffe-, öl- OE: kaffe-öl-	 
	 
	 120	 ensam OE: enam	 
	 
	 121	 qvinna OE: qinna	 
	 
	 122	 en fallenhet OE: er fallenhet	 
	 
	 123	 ” i hvilken OE: i hvilken	 
	 
	 124	 ”Nå OE: Nå	 
	 
	 129	 Ja. OE: ”Ja.	 
	 
	 131	 tillade hon OE: ”tillade hon	 
	 
	 136	 När han OE: ”När han	 
	 
	 136	 Tyskland; OE: Tysklasd;	 
	 
	 137	 motiver. OE: motiver,	 
	 
	 139	 stockholmarne OE: stockholmrarne	 
	 
	 140	 sannfärdiga OE: sannfärdliga	 
	 
	 142	 halfhviskande OE: halfhviskade	 
	 
	 143	 säger frun?” OE: säger frun?	 
	 
	 151	 skyddslingar OE: skyddlingar	 
	 
	 151	 riksdalerna OE: rikdalerna	 
	 
	 154	 möblemang OE: amöblemang	 
	 
	 156	 Everling-Goffin OE: Everling Goffin – Så också s. 219, 222, 223, 226,	 227, 231, 234, 236, 257, 261, 263, 265, 266, 274, 275, 289, 297, 314, 320,	 321, 330, 384, 385, 402.	 
	 
	 161	 ”Mycket?” OE: ”mycket?”	 
	 
	 166	 Madame OE: Madamme	 
	 
	 166	 nödgades OE: nödgagades	 
	 
	 168	 r. 16 Walthers OE: Walters	 
	 
	 168	 Lamberts OE: Lambers	 
	 
	 169	 ock OE: och	 
	 
	 171	 territorium OE: teritorium	 
	 
	 173	 lifvet OE: lifvit	 
	 
	 173	 Walthers OE: Walters	 
	 
	 177	 holländska OE: hollänska	 
	 
	 178	 Dona OE: dona – Så också s. 178, 214, 243, 310, 315, 319, 320, 321,	 321, 349, 350, 350, 351, 352, 352, 353, 354, 356, 356, 357, 378, 379, 383,	 385.	 
	 
	 179	 slafvarne OE: slafverne	 
	 
	 182	 till Amerika OE: till Ameka	 
	 
	 183	 Demerara OE: Demerary	 
	 
	 185	 hafva OE: nafva	 
	 
	 199	 omsväfvat OE: omsäfvat	 
	 
	 199	 Jo, väl vet OE: ”Jo, väl vet	 
	 
	 201	 i början OE: i i början	 
	 
	 206	 uttryckte OE: yttryckte	 
	 
	 
	 206	 ”Men det OE: Men det	 
	 
	 206	 Förstår OE: ”Förstår	 
	 
	 207	 ”att alla OE: att alla	 
	 
	 213	 En dag OE: ”En dag	 
	 
	 220	 Demerara OE: Demerary	 
	 
	 220	 Demerara OE: Demerary	 
	 
	 221	 Gasbaria de Zuilo OE: Gasbario de Guila	 
	 
	 222	 beherrskarinnan OE: beherrskarinan	 
	 
	 223	 Lambertska OE: Lamberska	 
	 
	 226	 outsägligt OE: outsäglig	 
	 
	 227	 bekommit OE: hekommit	 
	 
	 231	 svåger,” OE: svåger,	 
	 
	 231	 sällskap!” OE: sällskap!	 
	 
	 246	 lugnt.” OE: lugnt.	 
	 
	 246	 mörk OE: mök	 
	 
	 251	 branche OE: bronche	 
	 
	 257	 kunnat OE: kunanat	 
	 
	 257	 finna OE: finn-	 
	 
	 260	 menniskors.” OE: menniskors.	 
	 
	 264	 vändningen OE: vändning	 
	 
	 266	 namnen OE: mannen	 
	 
	 270	 r.19 qvitto OE: qvitte	 
	 
	 270	 räkna. OE: räkna	 
	 
	 274	 sig, OE: sig.	 
	 
	 275	 Dona OE: Donna	 
	 
	 277	 notarierne OE: Notarierne	 
	 
	 279	 förtroliga OE: föroliga	 
	 
	 279	 arrangement OE: arangement	 
	 
	 280	 beherrskarinnan OE: beherskarinnan	 
	 
	 280	 millioner OE: milioner	 
	 
	 280	 administratorerne OE: adminisstratorerne	 
	 
	 281	 millioner OE: milioner	 
	 
	 282	 mig.” OE: mig.	 
	 
	 283	 Vincentius OE: Wincentius	 
	 
	 283	 Vincentius OE: Wincentius	 
	 
	 287	 vägran. OE: vägran	 
	 
	 290	 Demerara OE: Demerary	 
	 
	 292	 Zuckendorffer OE: Zuckendoffer	 
	 
	 292	 Dona OE: Donna	 
	 
	 296	 millioner OE: milloner	 
	 
	 297	 mig OE: min	 
	 
	 298	 förträffliga OE: förträfliga	 
	 
	 300	 omstjälpt OE: omsjälpt	 
	 
	 301	 St. Georg och St. Paul OE: St Georg och St Paul	 
	 
	 302	 herrskapets OE: herskapets	 
	 
	 302	 namn. OE: namn,	 
	 
	 
	 304	 engagement OE: angagement	 
	 
	 306	 lyckliga gifte OE: lyckliga, gifte	 
	 
	 307	 För öfrigt OE: Fö öfrigt	 
	 
	 307	 säker OE: sä ker	 
	 
	 308	 skrymtare OE: skymtare	 
	 
	 309	 Zuckendorffer OE: Zuckendoffer	 
	 
	 316	 ”om du vill OE: om du vill	 
	 
	 317	 Rosenius OE: Rosinius	 
	 
	 317	 hon OE: han	 
	 
	 317	 verldsdel OE: verlsdel	 
	 
	 321	 Elisabeths OE: Elisabets	 
	 
	 322	 bestämdt hört OE: bestämdt	 
	 
	 324	 200,000 mark OE: 200,000 tusen mark	 
	 
	 326	 bröllop OE: bröllopp	 
	 
	 332	 gudsfruktan OE: gudsfuktan	 
	 
	 333	 Zuckendorffer OE: Zuckendoffer	 
	 
	 337	 Bergedorf OE: Berdedorf	 
	 
	 340	 att det OE: at tdet	 
	 
	 346	 lemnade dig OE: lemnade sig	 
	 
	 350	 krafter.” OE: krafter.	 
	 
	 353	 emot OE: emot åt	 
	 
	 358	 kyrkogården OE: hyrkogården	 
	 
	 360	 Mosebacke OE: mosebacke	 
	 
	 363	 kammarjungfrun OE: kammarjunfrun	 
	 
	 363	 onsdagsmorgon OE: ondagsmorgon	 
	 
	 364	 Hôtel OE: hôtel	 
	 
	 364	 Hôtel OE: hôtel	 
	 
	 366	 Djurgården OE: djurgården	 
	 
	 378	 ”huru OE: huru	 
	 
	 379	 ”Emellertid OE: Emellertid	 
	 
	 380	 sällskap OE: sällkap	 
	 
	 388	 Hôtel OE: hôtel	 
	 
	 389	 ”skall det OE: skall det	 
	 
	 392	 tankar OE: tanker	 
	 
	 394	 Skeppsbron OE: skeppsbron	 
	 
	 394	 Hôtel OE: hôtel	 
	 
	 397	 gossen OE: gosen	 
	 
	 399	 jag det!” OE: jag det!	 
	 
	 400	 lappri med OE: lappri med med	 
	 
	 401	 Hôtel OE: hôtel	 
	 
	 
	 
			 
	 
	 
	 Kommentarer och ordförklaringar	 
	 
	 
	 För uppgifter hämtade från Josua Mjöbergs kommentar till SS	 XXVIII hänvisas helt enkelt med (Mjöberg).	 
	 7	 
	 
		Blå porten 
		– värdshus på Djurgården.	 
	 
	 8	 
	 
		apolliniskt 
		– av apollinisk, hörande till ljusets och skaldekonstens gud		Apollon; klar, harmonisk.	 
	 
	 8	 
	 
		herakleiskt 
		– av herakleisk, hörande till den starke guden Herakles.	 
	 
	 8	 
	 
		primitiva 
		– (här) ursprungliga, första.	 
	 
	 8	 
	 
		genius 
		– (lat.) skyddsande.	 
	 
	 8	 
	 
		Byströms Villa 
		– en villa, som skulptören Johan Niclas Byström (1783–		1848) uppfört på Djurgården.	 
	 
	 9	 
	 
		riksdaler banko 
		– jfr R:dr B:ko (s. 100f) och R:dr RGds (riksgälds)		(s. 101). 1834 fastställdes silvermyntfoten: 1 riksdaler specie likställdes		med 2 2/3 riksdaler banko (riksbankens sedlar) eller med 4 riksdaler riks­		gälds. De nya riksbankssedlarna var tryckta på färgat papper.	 
	 
	 9	 
	 
		professor Cederschjöld 
		– Pehr Gustaf Cederschiöld (1782–1848), pro­		fessor i obstetrik.	 
	 
	 9	 
	 
		fantasmagoriska 
		– av fantasmagori, fantastisk syn, gyckelspel.	 
	 
	 10	 
	 
		schäckar 
		– hästar, vars hud utgörs av fält med dels vit, dels mörk färg.	 
	 
	 10	 
	 
		ram 
		– i uttrycket ram pris, för köparen ytterst fördelaktigt pris.	 
	 
	 10	 
	 
		kalesch 
		– fyrhjulig, fjädrad åkvagn med två mot varandra vända säten,		öppen framtill och med sufflett baktill.	 
	 
	 10	 
	 
		Norrköpings-landau 
		– landau (fra.), landå, vagnstyp som liknar kalesch,		men som har sluten kur med suffletter, som kan fällas ned, så att vagnen		blir helt öppen.	 
	 
	 10	 
	 
		Agnesberg 
		– kronoegendom i Solna socken (Mjöberg).	 
	 
	 12	 
	 
		Framnäs 
		– egendom på Djurgården, som tillhörde arkitekten Fredrik		Blom (1781–1853).	 
	 
	 13	 
	 
		statsrådet Due 
		– Frederik Due (1796–1873), norsk statsminister i		Stockholm 1841–1858.	 
	 
	 13	 
	 
		sidensargeklädning 
		– klänning av sidentyg.	 
	 
	 14	 
	 
		shawl 
		– (eng.) sjal.	 
	 
	 14	 
	 
		azuren 
		– den blå himlen.	 
	 
	 
	 
	 
	 15	 
	 
		fantomens 
		– av fantom, drömbild, uppenbarelse.	 
	 
	 16	 
	 
		parasolett med markiser 
		– litet parasoll med volanger.	 
	 
	 16	 
	 
		Burmans s.k. ”Fåfänga,” numera Fredholms 
		– fåfänga, lusthus, pavil­		jong, som ägdes av ledarna för Djurgårdsvarvet grosshandlaren John		Burgman och hans måg Adolf Fredholm (död 1820).	 
	 
	 17	 
	 
		Davidsons 
		– Wilhelm Davidson, konditor.	 
	 
	 18	 
	 
		Klingbergs 
		– A.L. Klingberg, källarmästare, innehade Blå Porten och		Börskällaren.	 
	 
	 20	 
	 
		rasande 
		– (här) fel, felaktigt.	 
	 
	 20	 
	 
		taft 
		– lätt, något stelt, frasande tyg i tvåskaftsväv.	 
	 
	 20	 
	 
		förstyret 
		– den ledande, den styrande.	 
	 
	 21	 
	 
		tupé 
		– liten peruk, som döljer kal fläck på hjässan.	 
	 
	 21	 
	 
		vaserra tre 
		– vanl. vassera tre, kraftuttryck som går tillbaka på det forn­		svenska ”hvars haerra trae”, vår Herres träd, d.v.s. Kristi kors.	 
	 
	 22	 
	 
		bjäbba 
		– käbbla.	 
	 
	 23	 
	 
		lithograf 
		– stenskrivare, av grek. lithos, sten, och graphia, skrift.	 
	 
	 25	 
	 
		läs upp 
		– lås upp; jfr s. 26 lästa – låsta.	 
	 
	 26	 
	 
		smedjegårdshjon 
		– fånge på Smedjegården, fängelse i Stockholm där		grövre och dödsdömda förbrytare förvarades.	 
	 
	 26	 
	 
		ortograferade 
		– rättstavade.	 
	 
	 27	 
	 
		risp 
		– lätt måltid.	 
	 
	 28	 
	 
		koncept 
		– utkast, kladd.	 
	 
	 28	 
	 
		artig 
		– (här) behaglig.	 
	 
	 29	 
	 
		omfaras 
		– överhoppas, förbigås.	 
	 
	 29	 
	 
		hörpå 
		– hör på; hurdå – hur då. Almqvist skriver ofta samman två ord,		när tonvikten ligger på det senare. Jfr Gusinne – Gud signe, s. 39 och		någongång – någon gång, s. 52. Jfr vidare förmycket och häromafto­		nen, s. 297 och rättnu, s. 299. Jfr också t.ex. undertiden, SV 18, s. viii		eller destomindre SV 18, s.xii.	 
	 
	 31	 
	 
		fälades 
		– ordnade till.	 
	 
	 33	 
	 
		Rosendal 
		– Karl XIV Johans lustslott, anlagt under 1820-talet.	 
	 
	 33	 
	 
		Carlmarkens 
		– sockerbagaren S.D. Carlmark, som bodde på Regerings­		gatan, hade sitt konditori på Djurgården.	 
	 
	 33	 
	 
		Bellman 
		– J.N. Byströms byst av Bellman, avtäckt 26/6 1829.	 
	 
	 33	 
	 
		Manilla 
		– egendom på Djurgården, som i början av 1800-talet styckades		i tre: Övre Manilla, Nedre Manilla och Manhem.	 
	 
	 34	 
	 
		”Tussa lulla liten kind, [...]” 
		– vistexten återgår med förändring i andra		raden på versionen i A.I. Arwidssons Svenska Fornsånger. En Samling af		Kämpavisor, Folk-Visor, Lekar och Dansar, samt Barn- och Vall-Sånger.		Utgifne af Adolf Iwar Arwidsson. Tredje Delen. Stockholm, 1842, s. 460f.		Texten lyder där: ”Tussa, lulla liten kind, /Mor kommer straxt in, /Far		gick på Långebro, /Köpte barnen gullesko; /Skorna var för trånga, /Bar­		nen för många.”	 
	 
	 34	 
	 
		hyblen 
		– hybblen, fattiga kojor, ruckel. Jfr SV 25, s. 153, 528.	 
	 
	 35	 
	 
		”Lilla Lasse sitter och gråter [...]” 
		– vistexten återgår med vissa föränd­		ringar på versionen i Arwidsson, a.a., s. 463. De två sista raderna i Arwids­	 
	 
	 
	 
	 
	  	 
	 
		 		sons text har Almqvist ej medtagit.	 
	 
	 35	 
	 
		”Lilla Lasse har en gullvagn [...]” 
		– Även denna text återgår på en visa,		”Liten pilt hade en guldvagn”, i Arwidsson, a.a., s. 464, där de fyra första		raderna lyder ”En liten pilt hade en liten gullvagn, /Deri så plägar han		åka. /Han hade gullpiskan uti sin hand, /Slår så många han råkar.” Alm­		qvist har alltså inkorporerat denna visa i den föregående, vars tre sista		rader han själv lagt till.	 
	 
	 39	 
	 
		Gusinne 
		– Gud signe; se ovan s. 29.	 
	 
	 39	 
	 
		dubbelskillingstycke 
		– 2 skilling banko mynt. 48 skillingar utgjorde 1		riksdaler.	 
	 
	 45	 
	 
		Fredholmens 
		– se anmärkning till s. 16.	 
	 
	 45	 
	 
		tomigom 
		– i tomme, utan last (Mjöberg).	 
	 
	 45	 
	 
		skoftals 
		– ryckvis, tidvis; av skof, period, mellantid, skede, ”ryck”.	 
	 
	 46	 
	 
		förspändt 
		– väl ordnat.	 
	 
	 46	 
	 
		fnurr 
		– vresig min; grimas.	 
	 
	 48	 
	 
		det var puder 
		– det var bluff; det gick inte alls.	 
	 
	 50	 
	 
		Sista styfvern 
		– Sista styfverns trappor ledde från Stadsgården upp till		Fjällgatan. Sista styfvern var också namn på den närmaste delen av stran­		den.	 
	 
	 51	 
	 
		Franska Bugten 
		– åsyftar hamnområdet från Slussen till Sista styfverns		trappor.	 
	 
	 51	 
	 
		lag 
		– preteritumform av lägga.	 
	 
	 52	 
	 
		någongång 
		– någon gång; se ovan s. 29.	 
	 
	 52	 
	 
		Åsenöns berg 
		– torde vara numera Åsöberget söder om Tegelviksplan.	 
	 
	 56	 
	 
		Daidalos 
		– i grek. mytologi skaparen av labyrinten på Kreta, som också		konstruerade konstgjorda vingar, vilket blev ödesdigert för hans son Ika­		ros som flög för nära solen och störtade i havet.	 
	 
	 56	 
	 
		parcelle 
		– litet stycke, småsmula.	 
	 
	 63	 
	 
		härskt 
		– bittert, kärvt.	 
	 
	 65	 
	 
		Christian 
		– omväxlar med Christiern, s. 64.	 
	 
	 71	 
	 
		ambra 
		– väldoftande ämne från kaskelotvalen, som används vid parfym­		beredning.	 
	 
	 73	 
	 
		Gustaf Trolle 
		– (o. 1488–1535), svensk ärkebiskop, som stödde den		danske Kristian II och spelade en viktig roll vid Stockholms blodbad		8–9/11 1520.	 
	 
	 73	 
	 
		Jens Beldenacke 
		– Jens Andersen Beldenak, dansk biskop och politiker,		främjade Kristian II:s planer på Stockholms blodbad, men föll 1521 i		onåd. Död i Lübeck 1537.	 
	 
	 73	 
	 
		Didrik Slagheck 
		– dansk ärkebiskop 1521 efter att ha spelat en betydan­		de roll vid Stockholms blodbad. Bränd på bål i Köpenhamn 1522.	 
	 
	 74	 
	 
		Vincentius af Skara 
		– biskop i Skara 1505, avrättad i Stockholm 8/11		1520.	 
	 
	 75	 
	 
		Matthias af Strengnäs 
		– Mattias Gregersson, biskop i Strängnäs 1501,		avrättad i Stockholm 8/11 1520.	 
	 
	 75	 
	 
		lilas-ånga 
		– syrendoft.	 
	 
	 79	 
	 
		hemsk 
		– förskräckt.	 
	 
	 
	 
	 
	 85	 
	 
		negligé 
		– lätt morgondräkt.	 
	 
	 86	 
	 
		underst 
		– ganska.	 
	 
	 87	 
	 
		mokha 
		– mocka, starkt kaffe.	 
	 
	 90	 
	 
		kny 
		– svagt ljud, knyst.	 
	 
	 92	 
	 
		kocksmat 
		– kockens medhjälpare, kökspojke.	 
	 
	 92	 
	 
		karborre 
		– kardborre.	 
	 
	 92	 
	 
		mellanskof 
		– mellanperiod.	 
	 
	 93	 
	 
		fyrk 
		– slant, öre.	 
	 
	 96	 
	 
		förbråkade 
		– sönderbråkade, rådbråkade.	 
	 
	 97	 
	 
		bataviskt 
		– (här) holländskt.	 
	 
	 97	 
	 
		Demerara 
		– c:a 300 km lång flod i Guyana, som mynnar vid Georgetown.		Kring floden ligger det forna grevskapet Demerara, som är ett		av Guyanas tre counties och även ett äldre namn på kolonialområden i		Guyana.	 
	 
	 102	 
	 
		Noch etwas? 
		– (ty.) Ännu något?	 
	 
	 105	 
	 
		proveny 
		– vinst, avkastning.	 
	 
	 105	 
	 
		oartig 
		– (här) obehaglig.	 
	 
	 106	 
	 
		kramâs 
		– krimskrams, skräp, strunt.	 
	 
	 109	 
	 
		hektiken 
		– lungsoten.	 
	 
	 111	 
	 
		gingansklädning 
		– gingangsklänning, klänning av ostindiskt bomullstyg.	 
	 
	 112	 
	 
		diminuendo 
		– med avtagande (tonstyrka).	 
	 
	 113	 
	 
		transparent 
		– transparang, genomskinlig, bakifrån belyst målning eller		skylt.	 
	 
	 114	 
	 
		averterar 
		– fäster uppmärksamheten vid, underrättar.	 
	 
	 114	 
	 
		förskingra sig 
		– förströ sig.	 
	 
	 115	 
	 
		karutschan 
		– av karutscha, kautschuk, gummi.	 
	 
	 115	 
	 
		avisor 
		– tidningar.	 
	 
	 118	 
	 
		Arndt 
		– Ernst Moritz A. (1769–1860), ty. författare. Skrev bl.a. Reise		nach Schweden in 1804.	 
	 
	 118	 
	 
		v. Buch 
		– Leopold von B. (1774–1853), framstående ty. geolog. Skrev		Reise durch Norwegen und Lappland (1810).	 
	 
	 118	 
	 
		Mügge 
		– Theodor M. (1806–1861), ty. författare till Reise durch Skandi­		navien (1843–1844), i svensk översättning 1845. Boken omnämndes en­		tusiastiskt av Almqvist i JB 27/5 1845.	 
	 
	 118	 
	 
		Boas 
		– Eduard B. (1815–1853), ty. författare till bl.a. In Skandinavien.		Nordlichter (1844).	 
	 
	 118	 
	 
		Wederkopp 
		– Theodor von Wedderkop (1802–1887), ty. författare till		Bilder aus dem Norden (1844–1845).	 
	 
	 118	 
	 
		Theophrasti Paracelsi slagruta 
		– Theophrastus Bombastus von Ho­		henheim, kallad Paracelsus (1493–1541), schw. läkare och mystiker.	 
	 
	 118	 
	 
		”Wolgang von Goethe” 
		– Goethes felstavade förnamn torde tjäna till att		karakterisera Mesoms uttal.	 
	 
	 119	 
	 
		agrikultör 
		– lantbrukare.	 
	 
	 120	 
	 
		pliktminnig 
		– som kommer i håg sin plikt; motsats till ”pliktförgäten”.	 
	 
	 120	 
	 
		Verstehen Sie? Wollen Sie verstehen? 
		– (ty.) Förstår ni? Vill ni förstå?	 
	 
	 121	 
	 
		illpligtigaste 
		– illistigaste.	 
	 
	 
	 
	 
	 121	 
	 
		mein göttlicher Geburtsort 
		– (ty.) min gudomliga födelseort.	 
	 
	 122	 
	 
		Göttliche Güte 
		– (ty.) Gudomliga godhet.	 
	 
	 123	 
	 
		ebenholtz 
		– tungt, svart trä av olika i tropiska länder växande trädslag.	 
	 
	 124	 
	 
		Noch einmal, ein einziges Mal! verstehen Sie? wollen Sie verstehen?				– (ty.) Än en gång, en enda gång! förstår ni? vill ni förstå?	 
	 
	 125	 
	 
		Peters-piken 
		– tornspiran på Petri-Kirche i Hamburg.	 
	 
	 125	 
	 
		in wahres Nichts 
		– (ty.) i sanning ett intet.	 
	 
	 125	 
	 
		O mein Gott, wie wundervoll? 
		– (ty.) O min Gud, hur underbar?	 
	 
	 125	 
	 
		Nigalâi 
		– Nikolai-Kirche i Hamburg.	 
	 
	 125	 
	 
		Krås-Migaêli 
		– Grosse Michaelis-Kirche (stora Michaeliskyrkan) i Ham­		burg.	 
	 
	 125	 
	 
		ja wohl 
		– (ty.) ja då, ja visst, ja just det.	 
	 
	 125	 
	 
		vivat! 
		– (lat.) leve!	 
	 
	 126	 
	 
		pleoramas 
		– pluralis av pleorama, ett slags panorama som vill ge illusion		av att segla längs en strand med växlande scenerier.	 
	 
	 128	 
	 
		saxoni-klädning 
		– klänning av fint ylletyg av kamgarn med luddig yta.	 
	 
	 128	 
	 
		treslintig 
		– trekantig.	 
	 
	 128	 
	 
		mediceisk skepnad 
		– som liknar den mediceiska Venusstatyn, d.v.s. är		skön, fulländad.	 
	 
	 130	 
	 
		spånslå 
		– driva eller drälla omkring.	 
	 
	 132	 
	 
		apostrof 
		– (här) förebrående tilltal.	 
	 
	 135	 
	 
		prononciation 
		– (fra.) uttal.	 
	 
	 137	 
	 
		mahogony 
		– mahogny, jfr sid. 132.	 
	 
	 137	 
	 
		bombasin 
		– tätt, glansigt kamgarnstyg.	 
	 
	 140	 
	 
		resa till Tyskland 
		– äldre omskrivning för havandeskap; från början		med syftning på följderna av officersfruarnas besök hos sina män under		svenska fälttåg i Tyskland; senare också om ogifta kvinnors utlandsresor		för att dölja sin graviditet (Pelle Holm).	 
	 
	 140	 
	 
		förblommeradt 
		– av förblommera, försköna, ge ett fagert sken åt.	 
	 
	 141	 
	 
		mehe 
		– mähä, svag och osjälvständig person, som låter sig ledas av andra.	 
	 
	 141	 
	 
		mobilier 
		– lösören.	 
	 
	 143	 
	 
		tic douloureux 
		– (fra.) ansiktskramp.	 
	 
	 144	 
	 
		fratser 
		– idéer, nycker.	 
	 
	 144	 
	 
		frakturbokstäfver 
		– typsnitt som utvecklades i Tyskland på 1500-talet		och användes även i Skandinavien in på 1800-talet.	 
	 
	 145	 
	 
		Svithiod 
		– ångbåt.	 
	 
	 150	 
	 
		till måtta 
		– [väl] till pass.	 
	 
	 150	 
	 
		Hohenluft, Harvstehude och Bergedorf 
		– numera stadsdelar i Ham­		burg. Nuvarande Hoheluft var ursprungligen en by, som försåg Hamburg		med lantprodukter; nuvarande Harvestehude är en förnäm stadsdel med		villor och parkanläggningar. Bergedorf var ursprungligen en småstad,		som 1867 införlivades med Hamburg. Järnvägen, som för Mannerskog till		B. på s. 300f, var färdigbyggd 1842.	 
	 
	 151	 
	 
		chimèrer 
		– av fra. chimère, sagodjur sammansatt av lejon, get och orm;		inbillningsfoster.	 
	 
	 153	 
	 
		Comptoir 
		– (fra.) kontor.	 
	 
	 
	 
	 
	 156	 
	 
		Heines 
		– gamle Salomon Heine var farbror till skalden Heinrich H.	 
	 
	 156	 
	 
		Ja wohl 
		– Ja, just det.	 
	 
	 157	 
	 
		Homme de Lettres 
		– (fra.) litteratör, skriftställare.	 
	 
	 157	 
	 
		Gut; sehr gut 
		– (ty.) Bra; mycket bra.	 
	 
	 159	 
	 
		damast 
		– tyg, vanligen använt som möbeltyg, draperier eller duktyg.	 
	 
	 159	 
	 
		consolateur 
		– (fra.) egentligen tröstare, (här) liten kudde som anbringas		upptill på ryggen av en soffa eller gungstol.	 
	 
	 160	 
	 
		robe 
		– (fra.) klänning, dräkt.	 
	 
	 160	 
	 
		timbre 
		– klangfärg.	 
	 
	 162	 
	 
		ingen värdt 
		– ingen vart.	 
	 
	 166	 
	 
		domestikerna 
		– tjänarna.	 
	 
	 167	 
	 
		hörnkanapéen 
		– kanapé eller soffa stående i ett hörn, och med för detta		ändamål lämpad form.	 
	 
	 174	 
	 
		hufvudstoden 
		– kapitalet.	 
	 
	 185	 
	 
		associé 
		– (fra.) delägare.	 
	 
	 197	 
	 
		servanten 
		– av fra. servante, tjänarinna.	 
	 
	 197	 
	 
		ingress-anden 
		– känslan, sättet att inleda.	 
	 
	 198	 
	 
		acajou 
		– (fra.) mahogny.	 
	 
	 201	 
	 
		kabaler 
		– intriger, ränker.	 
	 
	 208	 
	 
		snäll 
		– snabb, skicklig.	 
	 
	 210	 
	 
		smärsta 
		– minsta.	 
	 
	 211	 
	 
		postillan 
		– postilla, predikosamling.	 
	 
	 226	 
	 
		rolig 
		– lugn.	 
	 
	 226	 
	 
		stuffer 
		– mineralprover.	 
	 
	 227	 
	 
		älskningsämne 
		– älsklingsämne; i SAOB:s excerptsamlingar finns prov		på ”älskning” i betydelsen ”älskling”.	 
	 
	 230	 
	 
		nagel 
		– spik.	 
	 
	 232	 
	 
		elektrum 
		– i naturen förekommande legering av guld med 20–30 % silver.	 
	 
	 232	 
	 
		flusser 
		– tillsatsmedel vid smältning.	 
	 
	 233	 
	 
		à Dio 
		– vid Gud.	 
	 
	 236	 
	 
		förekastat 
		– förebrått.	 
	 
	 237	 
	 
		eau de portugal 
		– (fra.) lösning av citron- och portugalolja (apelsinolja) i		sprit.	 
	 
	 237	 
	 
		enigmatiska 
		– gåtfulla.	 
	 
	 237	 
	 
		ambrosiska 
		– liknande ambrosia; gudomliga.	 
	 
	 237	 
	 
		lilas-blad 
		– syrenblad; torde här avse deras (violetta) färg.	 
	 
	 237	 
	 
		bergère 
		– (fra.) eg. herdinna; (här) stor och djup vilstol med stoppat säte		(Mjöberg).	 
	 
	 237	 
	 
		Surinam-perlor 
		– pärlor från Surinam, nederländska Guyana.	 
	 
	 242	 
	 
		paramattas 
		– av paramatta, halvylletyg av tvinnad bomullsvarp och en­		kelt kamgarnsinslag.	 
	 
	 243	 
	 
		parloir 
		– (fra.) samtalsrum, mottagningsrum.	 
	 
	 245	 
	 
		sauvage’a 
		– av fra. sauvage, vild.	 
	 
	 246	 
	 
		boiserade 
		– träbeklädda, försedda med träpanel.	 
	 
	 248	 
	 
		sanddosor 
		– dosor med sand att strö över bläckskrift, föregångare till		läskpapper.	 
	 
	 
	 
	 
	 248	 
	 
		oxalis acetosella 
		– harsyra.	 
	 
	 251	 
	 
		branche 
		– (fra.) gren, släktgren.	 
	 
	 252	 
	 
		jota 
		– i uttrycket ”inte ett jota”, inte det minsta, inte ett dugg; efter bok­		staven iota, som är den minsta i det grekiska alfabetet.	 
	 
	 255	 
	 
		Tajo 
		– den längsta floden på Pyreneiska halvön, 1007 km.	 
	 
	 255	 
	 
		Camoëns 
		– Luis Vaz de Camões (1524–1580), portugisisk diktare, be­		römd för sitt stora epos Os Lusiadas (Lusiaderna) 1572.	 
	 
	 259	 
	 
		hektik 
		– lungsot.	 
	 
	 260	 
	 
		avis 
		– (fra.) underrättelse, meddelande.	 
	 
	 262	 
	 
		deshabillé 
		– (fra.) morgondräkt.	 
	 
	 266	 
	 
		courtoisie 
		– (fra.) artighet, (här) möjligen kurtis.	 
	 
	 269	 
	 
		sovereigns 
		– sovereign, ett engelskt pund i guld.	 
	 
	 269	 
	 
		napoleond’orer 
		– napoléond’or, franskt 20-franc-mynt i guld.	 
	 
	 269	 
	 
		fredriksd’orer 
		– Friedrichsd’or, preussiskt guldmynt, gångbart 1750–		1874.	 
	 
	 269	 
	 
		dubloner 
		– dublon, spanskt och spansk-amerikanskt guldmynt av skif­		tande värde.	 
	 
	 269	 
	 
		amerikanska eagles 
		– eagle, eg. örn, guldmynt i USA, präglat med bild		av en örn sedan 1792.	 
	 
	 269	 
	 
		svenska dukater 
		– guldmynt präglade 1654–1868.	 
	 
	 270	 
	 
		tiefe Verbeugungen 
		– (ty.) djupa bugningar.	 
	 
	 270	 
	 
		en qvitto 
		– ett kvitto.	 
	 
	 276	 
	 
		doterade 
		– dotera, ge som belöning.	 
	 
	 278	 
	 
		recepisse 
		– kvitto.	 
	 
	 278	 
	 
		autentik 
		– av fra. authentique, gällande, laggill.	 
	 
	 281	 
	 
		en viss bekant historia 
		– syftar på romanen Le Juif errant (Den vandran­		de juden) 1844–1845 av fransmannen Eugène Sue (1804–1857), där det		omätligt stora Rennepontska arvet spelar en stor roll. Almqvist anmälde		Sues roman i Aftonbladet 16/4 1845.	 
	 
	 281	 
	 
		chikanerad 
		– av fra. chikaner, chikanera, förolämpa, skämma ut.	 
	 
	 281	 
	 
		vandel 
		– handlingssätt, levnadssätt; här ungf. levnadsbana, liv.	 
	 
	 281	 
	 
		avantscenen 
		– scenutrymmet mellan ridån och orkesterdiket.	 
	 
	 281	 
	 
		à prima vista 
		– (ital.) vid först anblicken, d.v.s. förmågan att utan för­		beredelser spela eller sjunga nya noter.	 
	 
	 282	 
	 
		rasande 
		– fel, felaktigt.	 
	 
	 290	 
	 
		Berbice 
		– distrikt och flod i Guyana.	 
	 
	 292	 
	 
		dotation 
		– belöning, jfr doterad s. 276.	 
	 
	 295	 
	 
		parkum 
		– fyrskaftad vävnad, vanligen av linne, senare även av bomull.	 
	 
	 295	 
	 
		permissioner 
		– byxor.	 
	 
	 295	 
	 
		florshufvan 
		– av flor tillverkad ansiktsslöja, fäst vid huvudbonaden.	 
	 
	 297	 
	 
		förmycket 
		– för mycket. Jfr anm. s. 29.	 
	 
	 299	 
	 
		trainen 
		– av fra. train, (järnvägs)tåg.	 
	 
	 299	 
	 
		interpolerades 
		– av interpolera, inskjuta i text eller i samtal.	 
	 
	 302	 
	 
		bezirk 
		– (ty.) Bezirk, förvaltningsområde, distrikt.	 
	 
	 302	 
	 
		sekterisk 
		– tillhörande en sekt, en avvikande religiös grupp.	 
	 
	 305	 
	 
		vindtböjtlars 
		– av ty. Windbeutel, vindböjtel, vindflöjel, hållningslös och	 
	 
	 
	 
	 
	  	 
	 
		 		opålitlig person.	 
	 
	 309	 
	 
		konduit 
		– uppträdande, uppförande.	 
	 
	 316	 
	 
		Erica Åberg 
		– se ovan s. 48, där hon stavas Erika, om hennes öde.	 
	 
	 318	 
	 
		färdig 
		– skicklig, kunnig.	 
	 
	 319	 
	 
		kurants 
		– gångbart mynt.	 
	 
	 320	 
	 
		deconfaiture 
		– (fra.) deconfiture, fullständigt nederlag.	 
	 
	 321	 
	 
		comme il faut 
		– (fra.) passande, korrekt.	 
	 
	 323	 
	 
		secretaire 
		– (fra.) skrivbyrå med nedfällbar klaff.	 
	 
	 328	 
	 
		spikpiskan 
		– piska vars snärt är knuten kring en spik.	 
	 
	 328	 
	 
		in petto 
		– (ital.) eg. i bröstet, d.v.s. ha något i beredskap, umgås med en		plan.	 
	 
	 332	 
	 
		fyrk 
		– slant, öre.	 
	 
	 332	 
	 
		vån 
		– förhoppning, utsikt.	 
	 
	 333	 
	 
		lethargisk 
		– (här) slö, försoffad.	 
	 
	 333	 
	 
		Paramaribo 
		– huvudstad i Surinam.	 
	 
	 333	 
	 
		ab ovo 
		– (lat.) från ägget, d.v.s. från första början.	 
	 
	 333	 
	 
		kolportör 
		– kringresande predikant som också säljer religiösa skrifter.	 
	 
	 333	 
	 
		essencer 
		– av fra. essence, essens, flyktig olja.	 
	 
	 333	 
	 
		rakstriglar 
		– rakstrigel, läderrem för vässning av rakkniv.	 
	 
	 333	 
	 
		mein lieber Freund 
		– (ty.) min käre vän.	 
	 
	 333	 
	 
		ihjons 
		– i jons, för en stund sedan, alldeles nyss.	 
	 
	 341	 
	 
		guda sig 
		– ställa sig from, ”himla sig”.	 
	 
	 342	 
	 
		preusiska 
		– preussisk kunde enligt SAOB 1721–1843 stavas preusisk.	 
	 
	 343	 
	 
		negocianter 
		– affärsmän eller handlande med rörelse i större skala.	 
	 
	 343	 
	 
		cendrée 
		– (fra.) askblond.	 
	 
	 343	 
	 
		grisblonde 
		– (fra.) gråblond, askblond.	 
	 
	 344	 
	 
		libidinös 
		– liderlig.	 
	 
	 344	 
	 
		silbergroschen 
		– (ty.) silverslant.	 
	 
	 351	 
	 
		med drift 
		– (ungf.) av egen kraft.	 
	 
	 351	 
	 
		kastorhatt 
		– hatt av finaste hårfilt.	 
	 
	 351	 
	 
		tisane 
		– (fra.) svag dekokt.	 
	 
	 351	 
	 
		pulvis Doweri d. ä. Thebaicus 
		– Dovers pulver, smärtstillande opiat		uppkallat efter den engelske läkaren Thomas Dover (1660–1742).	 
	 
	 351	 
	 
		emulsion 
		– lösning.	 
	 
	 351	 
	 
		bouillon 
		– buljong.	 
	 
	 351	 
	 
		Nota bene 
		– (lat.) Märk väl.	 
	 
	 353	 
	 
		fantasmagoriskt 
		– av fantasmagori, bländverk, gyckelspel.	 
	 
	 353	 
	 
		silfider 
		– av silfid, sylfid, luftande; smal och graciös kvinna.	 
	 
	 359	 
	 
		durabla 
		– hållbara.	 
	 
	 361	 
	 
		kongestion 
		– blodtillströmning, blodöverfyllnad.	 
	 
	 361	 
	 
		spansk fluga 
		– plåster som användes för smärtlindring.	 
	 
	 365	 
	 
		Zions sånger 
		– Sions Sånger, 1743–1745, herrnhutisk sångbok.	 
	 
	 373	 
	 
		på rök 
		– vara på rök, vara berusad.	 
	 
	 379	 
	 
		abbreviationer 
		– fra. abreviation, förkortning. Jfr s. 403!	 
	 
	 380	 
	 
		svafvelkis 
		– mässingsgult, metallglänsande mineral. Kan användas för		framställning av svavelsyra.	 
	 
	 
	 
	 
	 380	 
	 
		blyglans 
		– blygrått, metallglänsande mineral, det viktigaste för framställ­		ning av bly.	 
	 
	 380	 
	 
		kapell-ugn 
		– ugn, där man kapellerar, d.v.s. renar, metaller särskilt guld		och silver.	 
	 
	 388	 
	 
		Gehäg 
		– (ty.) inhägnad.	 
	 
	 389	 
	 
		cederat bonis 
		– gjort konkurs.	 
	 
	 390	 
	 
		paletot 
		– (fra.) överrock.	 
	 
	 390	 
	 
		vigilansen 
		– vigilans, substantiv till vigilera, bevaka sina intressen, låna		pengar.	 
	 
	 391	 
	 
		ressorter 
		– resårer.	 
	 
	 392	 
	 
		silfverplantsar 
		– av plants, tjock skiva av ädel metall, tacka. Jfr också		s. 396 guldplantsar.	 
	 
	 392	 
	 
		Pomaré 
		– Pomare, dynasti på Tahiti 1743–1880. Drottning Pomare IV		(1813–1877) regerade 1827–1877. Tahiti blev fransk koloni 1880.	 
	 
	 394	 
	 
		aloë’r 
		– av aloë, aloe, släkte av liljeväxter.	 
	 
	 394	 
	 
		paryren 
		– av fra. parure, stass, skrud; håruppsättning.	 
	 
	 395	 
	 
		under-klass [...] öfverklasserna 
		– detta är det tidigaste exemplet på		underklass, resp. överklass i excerpterna till SAOB, och Almqvist är alltså		upphovsman till dessa begrepp. Henry Olsson ser dem som motsvarig­		heter till A:s tidigare begrepp bondfolk och herrefolk (Törnrosens diktare.		Den rike och den fattige, Stockholm 1966, s. 151).	 
	 
	 398	 
	 
		konduktör 
		– av fra. conducteur, ledare; uppsyningsman vid byggnader.	 
	 
	 399	 
	 
		pour les finances 
		– (fra.) vad finanserna beträffar.	 
	 
	 400	 
	 
		gentilesse 
		– (fra.) behag.	 
	 
	 400	 
	 
		förstog 
		– variant till ”förstod”.	 
	 
	 402	 
	 
		nihil privativum 
		– (lat.) nihil privatum, intet privat, eller enskilt.	 
	 
	 
			 
	 
	 
	 
	 Smaragdbruden	 
	 
	 Innehållsförteckning	 
	 
	 Första boken	 
				 Kap. 1:		 Huru vänner kunna skiljas åt, s. 7–12						 Kap. 2:		 En behaglig dröm, s. 13–17						 Kap. 3:		 Biljetten i Spegeln, s. 18–23						 Kap. 4:		 Skrinet, s. 24–28						 Kap. 5:		 Mannen med polisongerna, s. 29–31						 Kap. 6:		 Stugan vid Lidingöbro, s. 32–36						 Kap. 7:		 Messingsnyckeln, s. 37–39			 
	 
	 
	 
	 Andra boken	 
				 Kap. 1:		 Resan till Söder, s. 43–49						 Kap. 2:		 Stora tankar, upprunna på en kyrkogård, s. 50–57						 Kap. 3:		 Gräfningen, s. 58–63						 Kap. 4:		 Huru en rätt kyrkvaktare går till väga, s. 64–68						 Kap. 5:		 En natt, s. 69–76						 Kap. 6:		 Den flata stenen, s. 77–81			 
	 
	 
	 
	 Tredje boken	 
						 Kap. 1:		 Hos fru Mesom, s. 85–90						 Kap. 2:		 Första Paketets papper, s. 91–99						 Kap. 3:		 I det andra paketet, s. 100–105						 Kap. 4:		 Ännu mera i papperen, s. 106–110						 Kap. 5:		 Fru Mesoms plan, s. 111–116						 Kap. 6:		 Blickar mot utlandet, s. 117–125						 Kap. 7:		 Början till en försoning, s. 126–133						 Kap. 8:		 Ett hastigt beslut och ett varmt farväl, s. 134–146			 
	 
	 
	 
	 Fjerde boken	 
						 Kap. 1:		 En snabb öfverfart, s. 149–152						 Kap. 2:		 Bankieren, s. 153–158						 Kap. 3:		 Hos den nådiga Beherrskarinnan, s. 159–164						 Kap. 4:		 Elisabeths berättelse börjar, s. 165–169								 Kap. 5:		 Den fattiga gossens rika Land, s. 170–175						 Kap. 6:		 De fyra Bröderna, s. 176–182						 Kap. 7:		 Afbrottet, s. 183–187			 
	 
	 
	 
 Femte boken	 
						 Kap. 1:		 Olivario, s. 191–195						 Kap. 2:		 Två, som blifva bekanta, s. 196–202						 Kap. 3:		 Smaragden, s. 203–212						 Kap. 4:		 Beslutet, s. 213–221						 Kap. 5:		 Dagen derpå, s. 222–225						 Kap. 6:		 Den oerhörda förlusten, s. 226–233						 Kap. 7:		 Afskedet till Sverige, s. 234–238			 
	 
	 
	 
	 Sjette boken	 
						 Kap. 1:		 Isabellas flykt, s. 241–249						 Kap. 2:		 Generalbankieren, s. 250–256						 Kap. 3:		 Krisen, s. 257–261						 Kap. 4:		 Två gå bort och lemna två qvar, s. 262–273						 Kap. 5:		 Underskrifterna, s. 274–278						 Kap. 6:		 Ett vidsträckt ögonkast, s. 279–285						 Kap. 7:		 Den grymt bedragna, s. 286–298						 Kap. 8:		 Ett fruntimmers hämnd, s. 299–310			 
	 
	 
	 
	 Sjunde boken	 
				 Kap. 1:		 Jeremias och Bella, s. 313–334						 Kap. 2:		 Den unga Vierländskan, s. 335–347						 Kap. 3:		 Det sista hos Dona Jamiesy, s. 348–355						 Kap. 4:		 Från Augusta, s. 356–374						 Kap. 5:		 Olivarios helsning, s. 375–382						 Kap. 6:		 Resan till Sverige, s. 383–386						 Kap. 7:		 Ånyo i Stockholm, s. 387–397						 Kap. 8:		 Sista kapitlet i Smaragdbruden, s. 398–405			 
	 
	 
	 
	 
	 
	 
	 Förkortningar	 
	 
	 
	 AB – Aftonbladet	 Brev – Brev 1803–1866. Med inledning och kommentarer av Bertil Romberg,	 Stockholm 1968	 JB – Jönköpingsbladet	 OE – Originaledition	 Rdr – Riksdaler	 SAOB – Svenska Akademiens ordbok	 SS – Samlade skrifter	 SV – Samlade Verk	 
	 
	 
	 
 
 
