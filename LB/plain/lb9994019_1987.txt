 
 
 
 
 
 
 
 
 
 
 
 
 
 
 
 
					C.J.L. Almqvist	Samlade Verk 14				Törnrosens bok	Imperialoktavupplagan. Band III:1					 
 
		SAMLADE VERK 14			C.J.L. Almqvist				Törnrosens bok			Imperialoktavupplagan. Band III:1			Europeiska missnöjets grunder	Hvarför reser du?	Det går an	Texten redigerad och kommenterad	av Bertil Romberg		SVENSKA VITTERHETSSAMFUNDET 
 
		Huvudredaktör: Bertil Romberg	Biträdande huvudredaktörer: Lars Burman och Johan Svedjedal	Redaktionskommitté:	Gunnar Broberg, Sven-Göran Malmgren, Per Rydén,	Barbro Ståhle Sjönell, Tore Wretö			Almqvists Samlade Verk utges i samarbete med Almqvistsällskapet.	Denna volym har utgivits med ekonomiskt stöd från Stiftelsen Riks­	bankens Jubileumsfond och Björn Asplunds minnesfond.	Redaktionens verksamhet har understötts genom ett anslag	från Magn. Bergvalls Stiftelse och med bistånd från Svenska Akademien.	Parallellt med Samlade Verk (som är den kompletta, vetenskapliga	utgåvan) utger Gidlunds förlag en moderniserad urvalsutgåva	under titeln Almqvists Skrifter.	C.J.L. Almqvists Samlade Verk publiceras även som digitala hypertexter	på Svenska Vitterhetssamfundets hemsida:	http://www.litteraturbanken.se		Abstract	Almqvist, C.J.L., Törnrosens bok. Imperialoktavupplagan III:1.	Texten redigerad och kommenterad av Bertil Romberg.	Stockholm: Svenska Vitterhetssamfundet, 2005	(Samlade Verk, 14)	(C.J.L. Almqvist. The Book of the Wild Rose III:1.	Edited by Bertil Romberg,	Department of Literature, University of Lund.)	Carl Jonas Love Almqvist (1793–1866)	was one of the leading Swedish authors of fiction as well as	a controversial radical in the religious and political debate.	Svenska Vitterhetssamfundet publishes his Collected Works	in 51 volumes.		© Bertil Romberg & Svenska Vitterhetssamfundet,	Stockholm 2005	Formgivning: Krister Gidlund	Distribution: Almqvist & Wiksell International	Printed in Sweden by Fingraf, Södertälje 2005	ISBN 91 7230 120 1 
 
									Innehåll				 Inledning VII	 TÖRNROSENS BOK III:1 1	 Europeiska missnöjets grunder 5	 Hvarför reser du? 121	 Det går an 135	 Varianter och kommentarer 239						 
 
									Inledning			Den sista volym av format som Almqvist utgav är den tredje delen av	den stolta imperialoktavupplagan av Törnrosens bok. Innehållet äg­	nas till stor del åt frågor som Almqvist sysslat med större delen av	sitt liv; man skulle kunna kalla det något av ett testamente. De två	viktigaste avsnitten är Europeiska missnöjets grunder, ett stycke sak­	prosa som är präglat av Almqvists sociala engagemang, och roma­	nen Det går an, vars fiktionsprosa på likartat sätt placerar kvinnan	och kvinnofrågan i fokus.	Samlade Verk (SV) 14 innehåller ovannämnda avsnitt jämte den	lilla betraktelsen Hvarför reser du?	De övriga delarna av imperialoktavupplagans tredje del är Mur­	nis, en berättelse från andevärlden, och komedierna Silkesharen på	Hagalund och Purpurgrefven. Dessa tre verk kommer att utgöra	SV 15.		*		Europeiska missnöjets grunder är en avhandling, som varit under ar­	bete i olika variationer och försök alltsedan 1820-talet. Den består	av tre delar, varav den första är en inledande ram kring själva av­	handlingen, som kallas Gröna Manuskriptet. Detta indelas i sin tur i	två delar om sex respektive åtta brev.	De fem första breven började tryckas 1838, men hela upplagan	makulerades. På våren 1847 publicerade Almqvist de sex första bre­	ven i Jönköpingsbladet i en artikelserie med rubriken ”Om orsaker­	na till det närwarande slägtets werkliga eller inbillade olyckor.”		Samma år påbörjade Almqvist återigen tryckningen av avhandling­	en i bokform och hann in på det elfte brevet, innan han hejdade sig	och makulerade även denna upplaga. Till slut publicerades alltså	avhandlingen i imperialoktavupplagans tredje del 1850.	Avhandlingen är ofullbordad så tillvida, att den är skisserad att i	tre stora delar granska familjen, kyrkan och staten, men endast be­	handlar det första ämnet. Författaren lovar visserligen att i två föl­	jande delar behandla kyrkan och staten, men han kom aldrig att in­	fria detta löfte. Hans uppgörelse med den del av samhället, som fa­	miljen utgör, blev emellertid effektiv nog.	En inledande ramberättelse utspelas på Jaktslottet, där herr	Hugo i syrenernas tid fått besök av en grupp studenter och med dem	instiftar ett ”statsråd i andens herradöme, i intelligensens rike”. En	av medlemmarna presenterar en brevsamling, som kallas Gröna	manuskriptet, emedan breven skrivits på postpapper av denna färg.	Med ekon från Dialog om sättet att sluta stycken påpekas att ”slutet	är afbrutet, och jag känner icke, om flera bref från denna hand öfver	samma ämne blifvit skrifne. Brefsamlingen utgör således ett frag­	ment hvad slutet vidkommer, men är eljest komplett, och innefattar	allt som behöfves för grundtankarne. Vidare utvecklingar af dem,	deremot, kunna och böra ske i oändlighet” (s. 20).	I det första brevet talar berättaren om det rådande stora allmänna	missnöjet och dess grund: ”Det är någonting outsägligt, som fattas i	hela vår bildning. En förfärlig nöd bor i alla själars botten.” Ännu	avslöjas inte vad frågorna gäller, men alla vet att någonting håller på	att hända:		Europas framtid står hos oss alla i förstugan, och vill in. Den, som	ej läser upp sin dörr för den klappande, får dörren inslagen –	lycka till sluts, om ej spillrorna flyga honom sjelf i ansigtet (s. 23).		I nästa brev ställs människan, den enskilde, mot samhället och dess	lagar. Ett grundproblem är att människan försatts i en strid mellan	de yttre samhällsgrundsatsernas krav på henne, å ena sidan, och		hennes sanna inre humanitet å den andra. Vilket av dessa krav skall	hon lyda? I båda fallen råkar hon illa ut: lyder hon mot sin inre	övertygelse orimliga lagar, blir hon olycklig. Lyder hon dem inte,	kallas hon brottsling. Berättaren hoppas att uppfostran så småning­	om skall ersätta de egentliga brottmålslagarna – en tanke som an­	knyter till Om Brottsliges behandling.	I sammanhanget ger Almqvist ett illvilligt hugg åt Geijer, dock	utan att uttryckligen nämna hans namn. Almqvist ansåg att Geijers	övergång till en liberal politisk uppfattning både var taktiskt motive­	rad och allt för sen. Han tillhör de konservativa, de självgjorda mar­	tyrerna, som ser tiden gå sin bana dem förutan och därför ”springer	efter, för att, om ej annat, åtminstone få åka bakpå tidens vagn.”	Han angriper ”dem, som alltid färdats i den bana, han nu sjelf söker	blifva med om” (s. 29). Här följer så den magnifika bilden av tidens	ande, som liknas vid en havsdimma, som är svår att orientera sig i.	”En och annan öfvad sjöman har hvad man kallar kompassen i hjer­	tat; han kan hitta till land äfven i stockmörkret. Men sådane äro säll­	syntare” (s. 31).	Tredje brevet rubriceras ”Revolutionens grund”, där berättaren	skickligt sammankopplar den tidiga kristendomens kamp för de små	i samhället med samtidens liberala rörelse. Berättaren vill inte om­	störta, han vill förbättra. Människorna fordrar friheten att få leva	som Gud inrättat dem, d.v.s. ha rätt att utveckla sina möjligheter.	Detta är vad Almqvist kallat ”personlighetsprincipen” och som han	formulerar i sjätte brevet, som har fått rubriken ”Kärnpunkten”:		Menniskan har en viss oafytterlig rättighet, den, att få lefva efter	skapelsens mening. Detta betyder, att hvar och en skall få framgå	i sin sanna charakters verkliga bana (s. 45).		Alla mänskliga förhållanden indelar Almqvist i tre stora huvudslag:	1) Livet i familjen – förhållandet emellan man och kvinna.	2) Livet i församlingen – förhållandet emellan Gud och männi­	ska.		3) Livet i staten – förhållandet emellan folk och styrelse.	Och Almqvist avrundar denna indelning med att fastslå, att med	”uttrycket samhälle förstår jag alla de tre enheterna tillsammans i	ett helt” (s. 52).	Det är förhållandet mellan man och kvinna som Almqvist tar upp	i de åtta följande breven, d.v.s. resten av Europeiska missnöjets grun­	der. Och det blir främst äktenskapet och vigselfrågan som analyseras	med täta anknytningar till Det går an. Hans oavvisliga krav för sam­	livet mellan man och kvinna är uppriktig kärlek och andlig överens­	stämmelse mellan dem. Den erfarne pedagogen Almqvist föreslår,	att ungdomen skall uppfostras till att förstå vad som är rätt och orätt	i förhållandet mellan man och kvinna.	Han vill också säkra kvinnans och barnets ställning genom att	göra dem ekonomiskt oberoende: kvinnan skall liksom mannen ha	full ägande- och nyttjanderätt av allt hon besitter och aldrig genom	något förhållande till en annan person förlora denna rätt.	I ett lika djärvt som praktiskt förslag utvecklar Almqvist detta	ekonomiska uppslag. Vid en mans död skall en tredjedel av all hans	kvarlåtenskap gå till en statlig barnkassa, ett slags barnassurans eller	barnförsäkringsverk, som skall svara för att alla barn får ett rimligt	underhåll. Almqvist understryker, att detta projekt inte avser att in­	skränka äganderätten, utan blott skall förändra arvssättet.	Vidare kräver Almqvist att den personliga friheten värnas. Han	angriper häftigt den gällande tjänstehjonsstadgan och argumenterar	skickligt för sin tes att alla människor måste ha politiska rättigheter.	Detta innebär att också tjänarklassen måste ha del i representatio­	nen, ha rätt att sända ombud till deltagande i lagstiftningen, till be­	stämmande av skatter m.m. och det likaväl som kvinnan.	Almqvists idéer har ju förebilder i tiden och motsvarigheter hos	andra europeiska författare och tänkare; Almqvist räknar själv upp	några av dem i sitt viktiga verk C.J.L. Almqvist. Monografi. Han på­	pekar där, att i Frankrike redan finns en kedja av politiska sekter	”Communister, Socialister, Fourrierister o.s.v.” (SV 26, s. 400).	Han framhäver författare som Louis Le Blanc och F.R. de Lamen­		nais. Däremot nämner Almqvist veterligen aldrig Marx, men å and­	ra sidan låg dennes idéer i tiden.	Synpunkter på den fria kärleken framfördes i författargruppen	Das junge Deutschland, som Almqvist dock är mån om att icke för­	blandas med.	Kvinnan står i centrum för Almqvists betraktelser i Europeiska	missnöjets grunder. Också i sin journalistik tar han gång på gång upp	frågan om kvinnans ställning i äktenskap och samhälle med engage­	mang och klarsynthet. Men det är inte bara feministen vi möter här,	utan först som sist den engagerade liberalen Almqvist, som angriper	de sociala och politiska orättvisorna överhuvud och avslöjar dem.		*		Hvarför reser du? är en essay, vars första version endast föreligger i	korrektur (se SV 21, s. 11–12) tillsammans med Det går an 1838.	Almqvist låter Richard Furumo diskutera resan som livsform. Han	reser för att möta människor, och människor ”hafva den likheten	med fortepianos, att gerna gifva ifrån sig den ton, man slår an” (s.	129). Visst kan människor vara ostämda, men det är de sällan på re­	sor. Det är först vid långvarig bekantskap de får tillfälle visa sina	sämre sidor. Richard föreslår:		Om man skulle taga sig före att betrakta hela sitt och sin nästas lif	som en resa blott, en resa öfver jorden, så tror jag man alltid skulle	vara angenäm, god, billig; och dessutom sjelf hafva roligt	[...] Alla boningar skulle betraktas som resqvarter – Går det an?	(s. 129f)		Dessa ord är inte bara en kommentar till Det går an; de kan också	ses som en kommentar till Almqvists äktenskap, ja till hela hans liv.	Både i liv och dikt är Almqvist den store resenären i svensk litte­	ratur. Resan som motiv är ett av hans mest omhuldade, och hans	resebrev och reseskildringar är många och lyckliga. Med sitt män­		niskointresse och sin vakna rörlighet betraktade han resan som en	naturlig och efterlängtad livsform.		*		Det går an trycktes i en första version 1838, som Almqvist aldrig ut­	gav, men som föreligger tillsammans med den första versionen av	Hvarför reser du? i SV 21. Den andra versionen kom 1839, och gav	upphov till en häftig debatt. Den tredje versionen kom i imperialok­	tavupplagan av Törnrosens bok 1850.	Man har antagit att Almqvist tänkt sig ge ut Det går an och Hvar­	för reser du? 1838 samtidigt med Europeiska missnöjets grunder,	som ger den teoretiska bakgrunden till romanen. De radikala ver­	ken skulle då kunna ömsesidigt stödja och förklara varandra. Men	1838 hade Almqvist ännu förhoppningar om att få den professur	han sökte i Lund, och dessa allt för radikala verk ansågs äventyra	hans möjligheter. Almqvist höll alltså tillbaka de tre nämnda verken	och Det går an kom ensam ut 1839.	Fabeln i Det går an är enkel och tydlig: En ung man träffar på en	resa en ung kvinna. De förälskar sig i varandra och beslutar att leva	samman för framtiden, dock – på hennes bestämda inrådan – i ett	fritt äktenskap, där ingen formell vigsel skall binda dem vid var­	andra för alltid.	Personerna är den vackra och praktiska glasmästardottern Sara	Videbeck och den raske sergeanten Albert (utan efternamn), och lä­	saren får följa deras gemensamma upplevelser under en resa med	ångbåt och gästgivareskjuts från Stockholm till Lidköping och lika­	så argumenten för att paret beslutar sig för att ingå samvetsäkten­	skap. Romantiden omfattar en sommarvecka och resan erbjuder	ständigt växlande rum och miljöer. Ångbåt och gästgivaregårdar	samlar olika kategorier människor från baroner och kyrkoherdar till	dalkullor och skjutsbönder. Både Sara och Albert är socialt sett	”mellanting” mellan ”bättre” och ”sämre” samhällsklasser.	Det går an är ju ett viktigt inlägg i äktenskapsfrågan, ett angrepp		på vigseln. Men samtidigt aktualiseras ännu ett stort socialt pro­	blemkomplex, nämligen den ogifta kvinnans ställning. Som Karin	Westman Berg framhållit är romanen ett aktuellt inlägg till förmån	för kvinnans arbetsrätt. Almqvist understryker det orimliga i att	Sara trots sin duglighet inte i eget namn kan få driva hantverksrörel­	se. Romanen kom också i lagom tid för att kunna stödja myndig­	hets- och näringsfrihetsreformerna vid 1840 års riksdag.	Härifrån kan en linje dragas mot Almqvists allt mer engagerade	kvinnosaksjournalistik under de följande åren. Där man i våra dagar	ser en rimlig och berättigad tendens, såg Almqvists samtid en ned­	görande och upplösande. Även personer och kretsar som var välvil­	ligt stämda mot Almqvist reagerade återhållsamt; hans motståndare,	som var många, kom i flitig verksamhet. Det går an väckte ett ena­	stående uppseende; redan i mars 1840 kunde Fredrika Bremer i	brev till Malla Silfverstolpe likna verket vid en komet, vars svans	blev allt ansenligare. Svansen bestod inte bara av recensioner och	tidningsinlägg utan också av flera följdskrifter, varom mera längre	fram.	Almqvist är nu realist. Han är förtjust i verkligheten, och Det går	an är skriven i ett briljant humör. Romanen skiljer sig från Alm­	qvists tidigare romaner som Amorina och Drottningens Juvelsmycke,	den har inte den romantiska romanens experimentglada blandning	av genrer.	Både dialog och relation i Det går an är prov på levande och	verklighetsnära framställning. Berättaren föreläser om de nya ång­	fartygen och deras olika klasser av passagerare och ger ingående to­	pografiska beskrivningar av småstäder som Strängnäs och Lidkö­	ping.	Människogestaltningen är omsorgsfull. Först introduceras Albert,	vars yttre beskrivs, vars synvinkel anläggs och vars tysta tal avlyss­	nas. Han blir nyfiken på en ung flicka, funderar över henne och gör	sina iakttagelser. Han lyckas genom passagerarlistan få reda på hen­	nes namn, stånd och hemort, gör närmanden, avspisas, kommer en­	vist igen, blir förtrolig och får genom samtalen veta allt mer om hen­		ne. Vi får alltså lära känna Sara genom Albert, och samtidigt får vi	veta mycket om Albert själv.	Sara och Albert ger båda en lång, genomförd karakteristik av sig	själva. Det är rimligt, att två förälskade berättar för varandra om sitt	förflutna, sina tycken, sina åsikter; de prövar varandra och lägger	korten på bordet.	Det är två olika karaktärer som konfronteras. Den otålige och	entusiastiske Albert har sin force i det inledande anfallet, men det	blir den kyligt kloka och praktiska Sara, som snart tar tyglarna i ett	fast grepp och bestämmer medel och mål för deras gemensamma	resa genom livet.	I kärleksskildringen har Almqvist starkt betonat Saras rena sin­	nelag och vandel. Detta uppenbarligen därför att berättelsens ämne:	kravet på äktenskap utan kyrklig vigsel, var något som onekligen	måste ha betraktats som anstötligt av många i samtiden. Men Sara­	gestaltens rena och rättframma väsen kom att stödja hennes kritiska	argument.	När det gäller rum och miljö har man talat om Almqvists reporta­	gerealism, och genom berättarens alla konkreta detaljer från ång­	båtsdäck och gästgiverier har Det går an blivit en levande tidsmål­	ning som nästan framstår som ett kulturhistoriskt dokument (Henry	Olsson). De topografiska överblickarna och beskrivningarna har	samma vakna och åskådliga prägel som Almqvists egna resebrev,	och hans sakliga och konkreta naturskildringar kan kallas för rese­	poesi i sak.	I Det går an finns tydliga symboler och symbolik. Romanen bör­	jar med en ångbåtsfärd, och resonemanget om moderna ångfartyg	och föråldrade segelfartyg (s. 164) har markerat symbolisk betydel­	se. Ångfartygen drivs av en inre eld och symboliserar de människor	som följer sin egen känsla och övertygelse, medan de gamla segel­	fartygen skulle svara mot de tunga och klumpiga samhällsinstitutio­	nerna, som driver människan dit hon icke vill och förorsakar många	skeppsbrott. Samtidigt kan ångfartyget med dess passagerare be­	traktas som ett klassamhälle i miniatyr. (Böök).		Äktenskapsdebatten intoneras redan i första kapitlet, när Sara	slänger i vattnet ringen som den galante Albert erbjuder henne, när	han försöker bli bekant med henne. Saras handling visar sig snart	vara symbolisk och den bortkastade ringen uppmärksammas gång	på gång i fortsättningen som en symbol för vigseltvånget.	När den förälskade Albert strävar att förstå Sara, som han betrak­	tar som ett mellanting eller mellanväsen, kopplar han samman hen­	ne med glasrutan som inte syns ”och skiljer likväl så bestämdt emel­	lan den lilla menniskoverlden Inne och det omätliga stora Ute? Jag	kan i rutan sjelf se intet, men genom henne ser jag likväl nu him­	melens stjernor?” (s. 178). Alberts reflexioner kring glasruta och	mellanting och hans funderingar över glashjärta och diamant får li­	kaledes både ledmotiviska och symboliska funktioner. Glasrutan	och glashjärtat får bland annat symbolisera Saras rena, kyska och	genomskinliga men också hårda och svåråtkomliga väsen.	I fråga om kärlek och äktenskap argumenterar Almqvist för en fri	erotisk förbindelse – men under ansvar och med äkta engagemang	– som norm för samlevnaden mellan könen. För att hålla kärleken	vid liv rekommenderar berättaren dessutom genom Sara kontrahen­	terna att tidvis leva åtskils genom täta resor. Här har vi Almqvists	egen äktenskapliga situation; receptet markerades också – som ovan	nämnts – i betraktelsen Hvarför reser du?, som utvecklar reselivets	fördelar och uppmanar läsaren att betrakta hela livet som en resa	blott.	Man kan se Det går an som en tillämpning på äktenskapet av	dessa idéer. Så långt vi får följa Saras och Alberts samlevnad utspe­	las den på en resa, och Albert skall också i fortsättningen flitigt vara	på resande fot. Då skall de båda bli lyckligare och bättre människor	än om de av äktenskap och gemensam bostad tvingas att ständigt	nötas mot varandra.	Det går an var 1839 försedd med ett företal, som 1850 kom att	ingå i efterskriften. Författaren är där övertygad om att han har	framtiden för sig:			Man säger, att ett fint flor hänger framför Europas framtid och	hindrar oss att tydligt se de gestalter, som derinnanföre vinka oss.	Jag tror det. Floret är icke alldeles genomskinligt, på flere ställen	hänger dess sköna draperi i litet tjockare veck, än på andra: så	mycket mindre kan det genomskådas der [...] men det allmänna	.. sjelfva stråten hvarthän .. utvisas oss tydligen. (s. 228)		Floret framför Europas framtid är en bild, som verkar välbekant. Ett	liknande flor beskrivs i inledningen till Songes, där det delar av gula	salongen på Jaktslottet och omger de framträdande med en verk­	ningsfull clairobscur.			 Tillkomst	 
	 Europeiska missnöjets grunder hade länge varit under arbete. I ett	 brev till Hazelius, troligen från april 1839, skriver Almqvist att detta	 verk ”till innehållet omfattar hvad jag visst öfver 30 år genomtänkt	 [...]”. Han gjorde också – som ovan framhållits – flera ansatser att	 publicera den märkliga avhandlingen, som på så sätt föreligger i fyra	 olika versioner. I detta brev sänder Almqvist också de två första ar­	 ken av avhandlingen och uppger att han avbrutit tryckningen, eme­	 dan han funnit ”allmänheten först genom annat behöfva beredas” –	 han syftar med andra ord på Det går an.	 Det går an skrevs sannolikt sommaren 1838 och var färdig i kor­	 rektur hösten samma år. Men Almqvist sökte professur i Lund, och	 vänner och bekanta – P.G. Ahnfelt, J.A. Hazelius, Malla Silfverstol­	 pe – som fått läsa verket i korrektur, avrådde honom från att publi­	 cera det. Först i december 1839 kom Det går an i allmänhetens hän­	 der. Det hade då omarbetats och dämpats både till stil och ordval,	 men angreppen på vigsel, skråtvång och kvinnans utsatta sociala	 ställning var lika skarpa. Man kan tillägga att de radikala idéerna	 ytterligare förberetts, sedan Almqvist i januari 1839 börjat medarbe­	 ta i Aftonbladet.	 Johan Svedjedal, som gett ut 1838 års version i Samlade Verk 21,	 
	 karakteriserar denna version i jämförelse med 1839 års och har fun­	 nit, att ortografi och interpunktion ändrats på ca 1200 ställen och	 framför allt att ordvalet ändrats på ca 400 ställen. Den första versio­	 nen hade betydligt fler inslag av talspråk och svordomar, vilka mild­	 rades 1839.	 
			 Mottagande	 
	 Det går an väckte ett enormt uppseende 1839 och fick inte bara en	 mängd recensioner utan också en rad motskrifter. För debatten re­	 dogör Johan Svedjedal i SV 22. 1850 års version av Det går an mot­	 togs – på ett undantag när – betydligt välvilligare i pressen än ver­	 sionen av 1839. Imperialoktavupplagans tredje del anmäldes i bl.a.	 Demokraten, Friskytten, Göteborgs Handels- och Sjöfartstidning och	 Morgonbladet.	 Demokratens recension 23/11 och 30/11 1850 visade stor entu­	 siasm: ”Man ser i denna del liksom i de förra en ande, som dels klart	 uttalar hvad de flesta nyare tidens tänkare dunkelt framställt, dels	 profetiskt utpekar nya banor för menskligheten”. Det går an borde	 vara ett ”evangelium för hvarje qvinna” (23/11). I nästa nummer	 behandlas Europeiska missnöjets grunder med långa citat (30/11).	 En vecka senare stod artikeln ”Törnrosens bok bedömd af Tiden	 och Folkets Röst”, där förf. försvarar Det går an med Sara Vide­	 becks ord om tacksamhet och kärlek (7/12).	 Friskyttens anmälan 30/11 1850 nämner inledningsvis Det går	 an och Europeiska missnöjets grunder och framhåller Almqvists	 snille, som en ”efterverld skall egna odelad beundran åt”. Men hu­	 vuddelen av anmälan citerar spaltvis ur Hvarför reser du? (motsva­	 rande SV 14, s. 126–128).	 Göteborgs Handels- och Sjöfartstidning 5/12 1850 kallade impe­	 rialoktavupplagans tredje del ett arbete av Törnrosbokens produkti­	 ve och mångsidige författare, som ”eger ett fullkomligt mästerskap	 öfver språket och framställningen”. Det går an nämns inte, i stället	 ägnas recensionen åt referat av Europeiska missnöjets grunder, som	 
	 prisas för ”framtidstankar, fulla af kärlek och sanning”.	 Morgonbladet 14/2 1851 är uppskattande, men saknar inte kri­	 tik. Almqvist vill införa Det går an-systemet, d.v.s. kvinnans fullstän­	 diga emancipation, något som egentligen är alldeles vridet. Men	 Almqvist är så skicklig, att ”kläda sina tankar i förföriska ord och	 sina hårfina sofismer förstår han göra så intressanta, att man glöm­	 mer den absurda sak de skola försvara” (14/2).	 Det blev synpunkter över och i Morgonbladet 21/3 1851 stod en	 insändare ”Reflexioner om Smaragdbruden och Almqvists skrifter i	 allmänhet”. Almqvist har en förmåga att stöta läsare som har en an­	 nan uppfattning; detta gäller i hög grad ”den omtalade novellen: Det	 går an, hvilken hvar och en som ogillar tendensen deri dock erkän­	 ner såsom skildring vara bland det bästa Almqvist skrifvit” (21/3).	 V.F. Palmblad fortsatte efter Almqvists flykt i juni 1851 sitt an­	 grepp från 1840 på Det går an och Almqvists hela författarskap. Nu	 kom broschyren Den nyaste Solförmörkelsen på publicismens him­	 mel eller Sista acten i Går-an-dramat (1851). Almqvist har efterläm­	 nat ”ett af brott och bedrägerier bränmärkt namn”. Palmblads skrift	 ingår i den kampanj mot Almqvist, Hierta och Aftonbladet, som på­	 gick efter Almqvists flykt, en kampanj som präglas av den största	 hätskhet.	 
			 Forskning	 
	 Redan tre år efter Almqvists död inledde Arvid Ahnfelt Almqvist­	 forskningen med sin doktorsavhandling C.J.L. Almqvist såsom nyro­	 mantiker (1869). Den behandlar på sina sammanlagt 24 sidor i stor	 utsträckning imperialoktavupplagan, och Almqvist betraktas som ett	 sannskyldigt barn av den tyska romantiken. Ahnfelt utgav 1876 en	 större monografi, C.J.L. Almqvist, hans lif och verksamhet, och 1878	 kom Albert Lysanders C.J.L. Almqvist : karakters- och lefnadsteck­	 ning, som är en omfattande och grundlig undersökning av Almqvists	 hela verk. Men ännu hade Det går an ingen mera framträdande	 plats i forskningen. Den kom först med Karl Warburgs innehållsrika	 
	 studie över Det går an (Ord och Bild 1908; omtr. i förf:s Essayer	 1918), som undersöker verkets litteraturhistoriska förutsättningar	 och striden om dess tendens.	 I sin uppsats ”Bidrag till de Almquistska skrifternas kronologi”	 (S 1917) behandlar Fredrik Böök bl.a. Europeiska missnöjets grun­	 der, i vars makulerade version från 1838 han riktigt nog ser ett an­	 grepp på Geijer. Böök vill därför flytta tillkomsten av denna skrift till	 1840 för att ge Geijer prioritet i fråga om anslutning till det liberala	 lägret, men detta övertygar inte. Det gör däremot Bööks uppslagsri­	 ka uppsats om fartygssymboliken i Det går an, som omnämnts ovan.	 1919 kom Ivar Simonssons viktiga monografi ”C.J.L. Almquists	 afhandling om ’Europeiska missnöjets grunder’. Bidrag till dess pro­	 veniens” (S 1919), som vänder sig mot Bööks ovan nämnda tes, att	 Almqvist vid sitt radikala framträdande endast följde i Geijers köl­	 vatten. Simonssons uppsats är en resultatrik undersökning, som	 bl.a. tar upp den otryckta avhandlingen ”De fundersamme” och vi­	 sar hur Almqvist nästan ordagrant övertagit vissa partier från denna	 till Europeiska missnöjets grunder.	 Algot Werins avhandling C.J.L. Almquist. Realisten och liberalen	 (1923) vill belysa ”de olika momenten i den utveckling Almquist	 undergick på 1830-talet”, som Werin karakteriserar som en omvän­	 delse till världen. Materialet blir huvudsakligen Almqvists författar­	 skap 1835–1840. Det centrala verket från denna period är Det går	 an, där det genombrott manifesterades, ”som konstnärligt yppade	 sig som realism och politiskt som liberalism”. Över temat äkten­	 skapsreformatorn och det europeiska missnöjet drar Werin en linje	 från Hvad är kärlek (1816) fram till den socialpolitiska avhandling­	 en från år 1850.	 Stig Hellstens Kyrklig och radikal äktenskapsuppfattning i stri­	 den kring C.J.L. Almqvists ”Det går an” (1951) är en teologisk av­	 handling. Dess syfte är att fixera ”dels vad kyrkan lärde om äkten­	 skapet, dels vad den radikala äktenskapsuppfattning, som Almqvist	 utformade, ville sätta i den gamlas ställe (a.a., s. 11).	 Tyngdpunkten i avhandlingen ligger i det stora kapitel som be­	 
	 handlar Almqvists reformprogram och ställer detta i relation till lik­	 artade samtida företeelser. Debatten kring Det går an, som ju tidiga­	 re undersökts, granskas dels vad gäller den populära oppositionen,	 dels och framför allt i fråga om den teologiska debatten med domka­	 pitlet. Hellsten drar också in Almqvists journalistik i tillämpliga de­	 lar; tyngdpunkten läggs – förutom vid Det går an – vid C.J.L. Alm­	 qvist. Monografi och vid Europeiska missnöjets grunder.	 Jacob Brantings uppsats ”Angående Det går an” (1956) ser Det	 går an som allegori eller symbolistisk roman. Ångbåten är, menar	 Branting liksom Böök, ett miniatyrsamhälle, med en tydlig gräns	 mellan överklass och underklass. Här förs Europeiska missnöjets	 grunder in i sammanhanget, som vill visa samhället inte bara som	 det är, utan också som det borde vara. Saras mor är ett exempel på	 det gamla äktenskapssystemets avigsidor: bindande vigsel utan krav	 på äkta kärlek mellan kontrahenterna. Branting understryker hur	 Almqvist i Det går an förbereder publiken på tankarna i Europeiska	 missnöjets grunder. Här visas Almqvists ”symbolism i realistisk för­	 packning.”	 Karin Westman Bergs avhandling Studier i C.J.L. Almqvists kvin­	 nouppfattning (1962) skildrar Almqvists utveckling och insats som	 feminist. De verk som granskas ingående är Baron Julius K*, Mar­	 jam, Det går an och Europeiska missnöjets grunder, liksom tillämpli­	 ga delar av Almqvists journalistik. Av särskilt intresse är förf:s nya	 beaktande av den ”indiska renässansens” betydelse för Almqvist;	 det är ett utomordentligt givande uppslag som förf. tar upp i sam­	 band med Amorina, och som hon återkommer till i samband med	 Det går an och Menniskoslägtets saga.	 Kapitlet om kvinnofrågor i Almqvists tidningsartiklar blev ett väl­	 kommet bidrag till den tidigare forskningens ofullständiga behand­	 ling av journalistiken, denna mycket viktiga sida av Almqvists förfat­	 tarskap.	 I slutkapitlet återknyter förf. till Almqvists intresse för den indis­	 ka renässansen och vill se indiska spår i den sene Almqvists reform­	 planer. Både i Det går an och i Europeiska missnöjets grunder med	 
	 dess radikala utopier anar förf. Orient och matriarkat.	 I Per Olov Svedners uppsats ”Realistiskt och symboliskt i Det går	 an” (1973) följer författaren den konstnärliga gestaltningen och	 symboliken i romanen. Människor och miljöer kombineras med	 uppgörelsen med tidsproblemen i Europeiska missnöjets grunder.	 Det symboliska mönstret möter redan från början med Alberts för­	 sök att ge Sara ringen, vilket introducerar vigsel- och äktenskaps­	 symboliken. Kombinationen glas och diamant har en yrkesteknisk	 betydelse, men får intresse först då den uppfattas symboliskt.	 I Kurt Aspelins stora arbete Poesi och verklighet. Några huvud­	 linjer i 1830-talets svenska kritikerdebatt (I 1967, II 1977) figurerar	 Almqvist ideligen men utan att ägnas någon sammanhängande be­	 handling. Men i själva verket kan man säga, att Poesi och verklighet	 fungerar som en inledning till Aspelins viktigaste insats som Alm­	 qvistforskare, det stora tvåbandsverket Studier i C.J.L. Almqvists för­	 fattarskap åren kring 1840. Första delen ”Det europeiska miss­	 nöjet”. Samhällsanalys och historiespekulation kom 1979 och andra	 delen ”Poesi i sak”. Estetisk teori och konstnärlig praxis under folk­	 livsskildringarnas skede kom 1980. Båda delarna är posthumt utgiv­	 na.	 Den första delen kompletterar och vidareutvecklar Henry Ols­	 sons, Algot Werins och Karin Westman Bergs arbeten. Tre stora ka­	 pitel ägnas tre betydande Almqvistverk: Europeiska missnöjets grun­	 der, Menniskoslägtets saga och Svenska fattigdomens betydelse. Yt­	 terligare ett viktigt kapitel behandlar journalistiken 1839–1841.	 Andra delen är ofullbordad. Den sätter Almqvists geniala uppsats	 ”Poesi i sak” i centrum men behandlar också Almqvists tidigare ar­	 beten. Till volymen har fogats ett appendix ”Något om narrativa	 grundstrukturer i C.J.L. Almqvists folklivsberättelser”, en uppslags­	 rik studie, men också den tyvärr ofullbordad.	 Aspelin ser de verk och tidningsartiklar som analyseras i första	 delen som uttryck för en helhet i Almqvists åskådning och talar om	 den ”utopiska mysticismen”, som binder samman ungdomsdikt­	 ningen med 1830- och 1840-talens författarskap. Det märkliga är	 
	 att Almqvist, ”som kunde hylla arabesken, geniets självhärlighet	 och drömmens fantastiska verklighet” ju samtidigt målmedvetet kan	 skildra svenskt folkliv och ”lägga in en explosiv samhällelig proble­	 matik såväl i symboliska som realistiska arbeten” (s. 11). Aspelin	 summerar fint denna kontrast och fastslår:	 
	 För mig framstår insikten i denna spänningsfyllda enhet mellan	 passivt försjunkande i törnrosmystiken och en utåtriktad aktivitet	 som den nödvändiga utgångspunkten för all mer seriös Almqvist­	 tillägnelse. (A.a., s. 11)	 
	 Nyckelord blir alltså det sammanfattande begreppet ”utopisk mysti­	 cism”. Härigenom förenas och förklaras de motsättningar som präg­	 lar Almqvist och som förenas i hans verk.	 Här kan man dessutom exemplifiera motsättningarna genom en	 hänvisning till ”Skaldens natt”, som ger mystikens stora ögonblick	 av hängivenhet, där diktjaget höjt över människorna ser de stora	 sammanhangen samtidigt som diktjaget längtar till gemenskap och	 verklighet och vill tillbaka till människorna och bli en av dem.	 Med sin avhandling Almqvist – berättaren på bokmarknaden.	 Berättartekniska och litteratursociologiska studier i C.J.L. Almqvists	 prosafiktion kring 1840 (1987) behandlar Johan Svedjedal samma	 tid som Kurt Aspelin men med andra frågeställningar. Svedjedals tes	 är att 1830- och 1840-talens bokmarknad kom att genomgående	 påverka Almqvists berättande till utformning, innehåll och volym.	 Han ställer vidare frågan vad Almqvists hänsynstagande till publik­	 smaken kan ha betytt för hans berättarteknik. Han hade en radikal	 åskådning och ett radikalt budskap, som han ville föra fram – dock	 med en viss försiktighet; han fick gå balansgång mellan diskretion	 och tydlighet. Som egen förläggare slapp Almqvist att – som längre	 fram – frestas skriva allt omfångsrikare böcker för att få ut det mesta	 möjliga av de professionella förläggarnas honoreringssystem.	 Svedjedal kan kombinera ekonomi och poesi genom sin dubbla	 skolning som litteratursociolog och berättartekniker. Hans metod	 
	 att förklara berättarkonsten i ett antal episka verk från en begränsad	 tidsperiod utifrån litteratursociologiska fakta om honorar och pu­	 bliksmak har visat sig vara synnerligen givande.	 När Det går an utkom i serien ”En bok för alla” 1985 trycktes	 den i 33400 exemplar, onekligen ett vackert resultat för en 150 år	 gammal bok. Varför detta intresse? Vilka faktorer är det som gör att	 Almqvists text överlevt? och hur ser den ut nu? Om detta handlar	 Johan Svedjedals Almqvists Det går an och konsten att överleva. En	 texthistorik (1989). I sin undersökning har han minutiöst följt de	 förändringar och förvandlingar som Det går an genomgått 1838–	 1988. Det är ett fruktbart uppslag, som här för första gången prövas	 på ett svenskt material, nämligen de 23 editioner (upplagor) och 50	 impressioner (omtryckningar) som Det går an hittills utkommit i.	 1839 genomgick Det går an en grundlig revision, uppenbarligen,	 påpekar Svedjedal, för att mildra chockverkan av berättelsen. Även	 1850 företog Almqvist ändringar i texten. Men hur har hans senare	 utgivare gått till väga? Det visar sig att sättningen av Det går an sker	 på allt längre avstånd från Almqvists ursprungstexter. Man har mo­	 derniserat ordformer, ändrat och förenklat ordförrådet, gjort stryk­	 ningar eller förklarande tillägg. Detta är ett skrämmande resultat ur	 textkritisk och litteraturvetenskaplig synvinkel. Men å andra sidan	 kan man peka på den imponerande raden av editioner och impres­	 sioner, som föreligger och som visar att Det går an etablerat sig fast	 på den svenska bokmarknaden. Den Det går an, som möter dagens	 läsare är ”ett mellanting, en kompromiss mellan vad Almqvist skrev	 och vad nutida förlag vill ge läsarna” (s. 57). Och denna omstuvning	 av texten är det pris Det går an fått betala för att överleva på svensk	 bokmarknad. Svedjedal citerar Robert Escarpits fyndiga uttryck:	 ”skapande förräderi”. Det är just förräderiet mot den ursprungliga	 texten och mot författarens ursprungliga intention, som skapar möj­	 lighet för texten att överleva.	 Roland Lysell ger med ”Realismens romantik hos Almqvist”	 (1996) en granskning av Europeiska missnöjets grunder. Han ställer	 frågan varför detta arbete inte fullbordades, och anser, att man hit­	 
	 tills sökt efter yttre skäl till att avhandlingen blivit ett fragment. Han	 fastslår i stället att det finns ett antal inre egenskaper i denna text,	 ”som gör att den knappast kan, eller ens bör, fullbordas” (a.a., s. 87).	 Han tar upp det centrala Gröna manuskriptet och framhåller färg­	 symbolikens betydelse hos Almqvist. Han behandlar också begrep­	 pen manuskript och tryck, som så ofta ställs mot varandra i Alm­	 qvists texter.	 Anders Burmans uppsats ”Mänsklighetens rena fordran. Anteck­	 ningar om form och innehåll i C.J.L. Almqvists författarskap” (2003)	 diskuterar hur begrepp som sedlighet skall förstås och hur texten är	 strukturerad. Burman tar sin utgångspunkt i andra brevet i Euro­	 peiska missnöjets grunder. Han framhåller brevformens betydelse	 och understryker Almqvists undervisande ambitioner. Den berömda	 bilden av Tidens ande ser Burman som en influens från Hegel	 (s. 91).	 I den stort upplagda undersökningen Tre fruar och en mamsell	 (1998) undersöker Lars Burman Almqvists tidiga 1840-talsromaner.	 Han uppehåller sig vid Almqvists sätt att gestalta sin religiösa mysti­	 cism men också vid hans samhällsreformatoriska tendens. I cent­	 rum står Amalia Hillner och Tre fruar i Småland, som han sätter i	 relation till såväl Det går an som till andra samtidiga romaner och	 inlägg av Fredrika Bremer och Emelie Flygare Carlén. Tidigare fors­	 kares bild av förhållandet mellan Almqvist och Fredrika Bremer	 korrigeras. Symboler och symbolkomplex framhålles, så t.ex. ädel­	 stenssymboliken i Amalia Hillner, som Burman anknyter till dia­	 mantsymboliken i Det går an. I sin uppslagsrika studie tar Burman	 också upp tryckeritekniska frågor – typografin i Tre fruar i Småland	 – och stilistiska – brevformen och Almqvists överdådiga sätt att	 fånga den kvinnliga brevstilen. Burman anlägger också bland myck­	 et annat retorikens perspektiv på Almqvisttexterna. Han finner t.ex.	 teckningen av Sara Videbeck så konstnärligt övertygande, att hon	 kan ”fungera som ett klassiskt retoriskt exemplum” (a.a., s. 151).	 Magnus Jacobson behandlar monografiskt Det går an i ”Från	 skandalroman till lämplig läsning. Inlemmandet av Det går an i	 
	 gymnasiets litterära kanon” (2001). Den i titeln omnämnda förvand­	 lingen gick på ett sekel. Hur kunde detta ske? Ett svar kan naturligt­	 vis vara, att tiden ”hann ifatt” Almqvists idéer. Men Jacobson prövar	 en annan förklaring. Han påpekar hur synen på litteratur och litte­	 raturundervisning hade i hög grad förändrats under de år, som gått	 sedan Det går an utkom och framhåller den betydelse, som Helge	 Gullbergs utgåva i Årsskrift för Modersmålslärarnas förening 1938	 fått.	 Det går an har där släppts in i skolans litteraturundervisning –	 men på hårda villkor. I Gullbergs utgåva finns bara ca. 40 % av ori­	 ginaleditionen med. Bland det strukna finns dels socialkritiska in­	 slag, dels erotiska; vid de sistnämnda lägger Jacobson största vikten.	 
			 Noter	 
	 Om framväxten av Europeiska missnöjets grunder se Kurt Aspelin, ”Det	 europeiska missnöjet”. Samhällsanalys och historiespekulation, Stockholm	 1979 (Studier i C.J.L. Almqvists författarskap åren kring 1840, D. 1), s. 43–97.	 Fourièrister anhängare till Charles Fourier (1772–1837), fransk samhälls­	 filosof och socialistisk skriftställare. Hans utopiska program omfattade bl.a. in­	 rättande av falangstärer, självständiga korporationer bestående av c:a 800 –	 2000 individer.	 Louis Le Blanc (1811–1882) gav ut Sur l’organisation du travail (Om ar­	 betets organisation) år 1839.	 Félicité Robert de Lamennais (1782–1834), fransk teolog och socialpoliti­	 ker. Han betraktade först kyrkan som överordnad statsmakten, men greps efter	 julirevolutionen 1830 av liberalismens idéer.	 Aspelin, a.a., s. 86.	 Karin Westman Berg, Studier i C.J.L. Almqvists kvinnouppfattning, (Kvin­	 nohistoriskt arkiv 3) Göteborg 1962 [Diss. Uppsala], s. 388ff.	 Fredrika Bremers brev om Det går an i Algot Werins inledning till SS XVI,	 Stockholm 1922, s. xli.	 Henry Olsson, Törnrosens diktare. Den rike och den fattige, Stockholm	 1966, s. 163.	 Fredrik Böök, ”Ångbåten Yngve Frey i ’Det går an’ ”, Stockholms Dagblad	 2/3 1919.	 Brev till J.A. Hazelius, troligen april 1839, Brev, s. 142.	 Johan Svedjedal, Inledning till SV 21, s. 12.	 
	 Simonsson, a.a., s. 52.	 Johan Svedjedal, Almqvists Det går an och konsten att överleva. En text­	 historik, Uppsala: Avdelningen för litteratursociologi 1989, s. 7, 57.	 
			 Käll- och litteraturförteckning	 
	 1920 påbörjades en vetenskaplig, till fullständighet syftande utgåva Samlade	 skrifter. Första fullständiga upplagan, med inledningar, varianter och anmärk­	 ningar. Under redaktion av Fredrik Böök utgiven av Olle Holmberg, Josua Mjö­	 berg, Emil Olsson och Algot Werin. Utgåvan avslutades 1938, sedan 21 band av	 planerade 32 utkommit. Ett urval Brev 1803–1866 (1968) har utgivits av Bertil	 Romberg, som också utgivit ett urval tidningsartiklar i två volymer Journalistik	 I-II (1989).	 1993 påbörjades en textkritisk utgåva, Samlade Verk, som beräknas skola	 omfatta 51 volymer. Bertil Romberg är huvudredaktör för editionen, Lars Bur­	 man och Johan Svedjedal biträdande huvudredaktörer. Se härom Bertil Rom­	 berg och Johan Svedjedal, ”Carl Jonas Love Almqvists Samlade Verk. Planer	 och principer”, i Samlaren 114 (1993; tr. 1994), s. 15–26.	 Editionen publiceras också i en digital version på Internet med adress:	 http://www.litteraturbanken.se	 
	 *	 
	 Tryckt material:	 
	 Ahnfelt, Arvid, C.J.L. Almqvist, hans lif och verksamhet, Stockholm 1876	 – , C.J.L. Almqvist såsom nyromantiker, Upsala 1869	 Almqvist, Carl Jonas Love, C.J.L. Almqvist. Brev 1803–1866. Ett urval	 med inledning och kommentarer av Bertil Romberg, Stockholm 1968	 – , C.J.L. Almqvist. Journalistik. Urval, inledning och kommentarer av Bertil	 Romberg, Band I: 1839–1845, Hedemora 1989	 – , Europeiska Missnöjets Grunder, Stockholm 1838. Tryckt men ej publice­	 rad.	 – , Europeiska Missnöjets Grunder, Jönköping 1847. Tryckt men ej publice­	 rad.	 – , ”Om orsakerna till det närwarande slägtets werkliga eller inbillade olyck­	 or”, Jönköpingsbladet 2/2–22/6 1847	 Aspelin, Kurt, ”Det europeiska missnöjet”. Samhällsanalys och historiespekula­	 tion, Stockholm 1979 (Studier i C.J.L. Almqvists författarskap åren kring	 1840, D. 1)	 
	 – , ”Poesi i sak”. Estetisk teori och konstnärlig praxis under folklivsskildring­	 arnas skede, Stockholm 1980 (Studier i C.J.L. Almqvists författarskap	 åren kring 1840, D. 2)	 – , Poesi och verklighet.	 D. 1: Några huvudlinjer i 1830-talets svenska kritikerdebatt. Göteborg	 1967 [Diss. Göteborg]	 D. 2: 1830-talets liberala litteraturkritik och den borgerliga realismens	 problem, Stockholm 1977	 Balgård, Gunnar, Carl Jonas Love Almqvist – samhällsvisionären, Stockholm	 1973	 Berg, Ruben G:son, C.J.L. Almquist i landsflykten 1851–1866, Stockholm 1928	 Branting, Jacob, ”Angående ’Det går an’ ”, Dagens Nyheter 4/2 1956	 Brusewitz, Ester, ”Almqvist som resenär och diktare”, Ord och Bild 1920,	 s. 241–256	 Burman, Anders, ”Mänsklighetens rena fordran. Anteckningar om form och	 innehåll i C.J.L. Almqvists författarskap”, Över tid och rum. En antologi	 tillägnad Bo Lindberg. Red. Anders Burman och Benny Jacobsson,	 Stockholm 2003, s. 85–95	 Burman, Lars, Tre fruar och en mamsell. Om C.J.L. Almqvists tidiga 1840-tals­	 romaner (Almqviststudier 2), Hedemora 1998	 Böök, Fredrik, ”Bidrag till de Almquistska skrifternas kronologi”, Samlaren 38	 (1917), s. 205–229	 – , ”Ångbåten Yngve Frey i ’Det går an’ ”, Stockholms Dagblad 2/3 1919	 Hamrin-Theorell, Ruth, ”Det går an – nu och för hundra år sedan”, Svenska	 Turistföreningens årsskrift 1948, s. 169–193	 Hellsten, Stig, Kyrklig och radikal äktenskapsuppfattning i striden kring C.J.L.	 Almqvists ”Det går an”, Stockholm 1951 [Diss. Uppsala]	 Holmberg, Olle, ”Det går an”, i förf:s Lovtal över svenska romaner, Stockholm	 1957, s. 27–35	 Jacobson, Magnus, ”Från skandalroman till lämplig läsning. Inlemmandet av	 Det går an i gymnasiets litterära kanon”. Carl Jonas Love Almqvist – dik­	 taren, debattören (Almqviststudier 3, red. Lars Burman), Hedemora	 2001, s. 51–80	 Jägerskiöld, Stig, Oskuld och arsenik. C.J.L. Almquist i den europeiska krisen	 1848–1851, Stockholm 1987	 Kjellén, Alf, Sociala idéer och motiv hos svenska författare under 1830- och	 1840-talen	 D. 1: Till omkring 1844, Stockholm 1937	 D. 2: (1844–1848) Från patriarkalism till marxism, Stockholm 1950	 Ljunggren, Karl Gustav, ”Några språkdrag och stildrag hos C.J.L. Almqvist”,	 Vetenskaps-societeten i Lund Årsbok 1941 (tr. 1942), s. 3–45	 – , ”Ändringarna i Almqvists ’Det går an’ ”, Vetenskaps-societeten i Lund	 
	 Årsbok 1940, s. 77–99	 Lysander, A. Th., C.J.L. Almqvist: karakters- och lefnadsteckning, Stockholm	 1878	 Lysell, Roland, ”Realismens romantik hos Almqvist”, Carl Jonas Love Almqvist	 – konstnären, journalisten, pedagogen, (Almqviststudier 1), Hedemora	 1996, s. 74–100	 Melberg, Arne, ”Almqvist, resenären”, i förf:s Fördömda realister. Essäer om	 Cederborgh, Almqvist, Benedictsson, Strindberg, Stockholm 1985, s. 51–	 67	 Mortensen, Johan, Från Aftonbladet till Röda rummet, Stockholm 1905. Kapit­	 let om Almqvist publicerades separat och oförändrat som monografien	 C.J.L. Almqvist i serien ”Svenskar”, Stockholm 1907	 Olsson, Henry, Törnrosens diktare. Den rike och den fattige, Stockholm 1966	 Palmblad, Vilhelm Fredrik, Den nyaste Solförmörkelsen på publicismens him­	 mel eller Sista acten i Går-an-dramat, Uppsala 1851	 Romberg, Bertil, Carl Jonas Love Almqvist. Liv och verk, Stockholm 1993	 – , ”Den sansade kritiken och Almqvists synpunkter på sitt konstnärskap”,	 Samlaren 88 (1967) (tr. 1968), s. 84–105	 – , Inledning och kommentarer till C.J.L. Almqvist. Monografi, SV 26, Stock­	 holm 1995	 Simonsson, Ivar, ”C.J.L. Almquists afhandling om ’Europeiska missnöjets	 grunder’. Bidrag till dess proveniens”, Samlaren 40 (1919, tr.1920) s. 35–	 84	 Svedjedal, Johan, Almqvist – berättaren på bokmarknaden. Berättartekniska	 och litteratursociologiska studier i C.J.L. Almqvists prosafiktion kring	 1840, Uppsala 1987 (Skrifter utgivna av Avdelningen för litteratursocio­	 logi vid Litteraturvetenskapliga institutionen i Uppsala, 21 [Diss. Uppsa­	 la]	 – , Almqvists Det går an och konsten att överleva. En texthistorik, Uppsala:	 Avdelningen för litteratursociologi 1989 (Litteratur och samhälle 1988–	 1989: 1/2). Med en Det går an-bibliografi 1838–1988	 – , Inledning och kommentarer till C.J.L. Almqvist, Det går an. Hvarför reser	 du? (1838 års versioner), SV 21, Stockholm 1993	 Svedner, Per Olov, ”Realistiskt och symboliskt i Det går an”, Perspektiv på	 Almqvist. Dokument och studier samlade av Ulla-Britta Lagerroth och	 Bertil Romberg, Stockholm 1973, s. 173–199	 Warburg, Karl, ” ’Det går an’. Dess litteraturhistoriska förutsättningar. Striden	 om dess tendens”, Ord och Bild 17, 1908, s. 1–20, 89–108. Omtr. i förf:s	 Essayer, Stockholm 1918, s. 146–207	 Werin, Algot, C.J.L. Almquist. Realisten och liberalen, Stockholm 1923 [Diss.	 Lund]	 – , Inledning och kommentarer till C.J.L. Almquist, Törnrosens bok. Imperi­	 aloktav upplaga band III, SS XVI, Stockholm 1922	 
	 Westman Berg, Karin, Studier i C.J.L. Almqvists kvinnouppfattning, Göteborg	 1962 (Kvinnohistoriskt arkiv 3) [Diss. Uppsala]	 – , ”Tendensen i Det går an”, Modersmålslärarnas förenings årsskrift 1963, s.	 18–33	 
	 
	 
	 
	 
	 
 
 
 
 
								TÖRNROSENS BOK			ELLER		FRIA FANTASIER, BERÄTTADE PÅ JAGTSLOTTET	HOS HERR HUGO LÖWENSTJERNA.		III:1														TÖRNROSENS BOK				Imperial Octav Upplaga.				TREDJE DELEN,	AVDELNING 1.				EUROPEISKA MISSNÖJETS GRUNDER.	HVARFÖR RESER DU?	DET GÅR AN.																	På SIMON MAGNUS’ förlag.														EUROPEISKA MISSNÖJETS	GRUNDER							 
	 
	 
	 XXXV.	 
	 
	 
	 Europeiska missnöjets grunder.	 
	 
	 
	 
	 FÖRSTA BOKEN.	 
	 De Tretton.	 
	 
	 
	 
	 Första Kapitlet.	 
	 Sommartankar.	 
	 Finnes någon ädlare och finare vällukt än syrenens? Jag tror det knappt;	 ehuru jag dermed hvarken vill nedsätta liljekonvaljens intagande ånga,	 eller kaprifoliirankans. Och syrenens färg!	 Jag har afbrutit både en hvit syrenqvist, och en violett. Begge slagen	 förtjusa mitt öga; och jag kan icke afgöra hvilketdera jag föredrar.	 Hvilka sommartankar hafva icke vaknat hos mig? Jag går med sy­	 renerna i hatten: nåväl, tror man kanske, att det blott är i mitt hattband	 de sitta? Nej. I själen andas jag en dylik vällukt, som deras; i hjertats håg	 intages jag af väsenden med så ädla färger.	 Utan att yttra något vidare än dessa ord, fortsatte herr Hugo Löwen­	 stjerna sin vandring, tills han i sällskap med sina vänner och anhörige	 återkom från parken, uppsteg för Jagtslottets trappor och inträdde i sa­	 longen.	 Sedan han här satt sig ned i den gula sammets-emman, med innerlig	 förnöjsamhet dragit anden, och ett ögonblick skådat omkring sig, öpp­	 
	 nade han ånyo sin mun.	 Jag är glad öfver mitt anlända fremmande, inföll han. Men hör hvad	 jag tänkt på: jag vill icke undanhålla er en nyhet.	 Frans, Aurora och Julianus blickade upp med frågande och lifliga	 ögonkast.	 Jo, mina barn och vänner, vidtog herr Hugo; det är i dag så vida	 kommet med mig, att jag gör en ny stiftelse.	 En ny stiftelse! en inrättning?	 Alldeles. Man kan kalla allting en inrättning. Det är frågan om ett	 tolfmannaråd. Jag stiftar en konselj af tolf.	 Menar min goda far ett statsråd? ett slags regering, sammansatt af tolf	 inbördes rådgifvare, för att styra och ställa allt väl på Jagtslottet?	 Ånej. Icke Jagtslottet behöfver regeras; men väl ...	 Fäderneslandet?	 Nej.	 Behöfver Sverige icke styras?	 Jo; men det har sitt statsråd.	 Det är således icke det min far menar, utbrast Frans Löwenstjerna	 med ett icke återhållet uttryck af förtjusning. Jag ville verkligen icke, att	 vi skulle blanda oss i det svenska statsrådet, hvilket redan oss förutan	 har sitt skick.	 Rätt och sant, Frans. Det är icke med detta rike vi hafva att skaffa.	 Likväl bör jag ej neka för dig, lika litet som hålla hemligt för eder öfrige,	 att jag i dag har i sinnet att stifta ett rike.	 Ett rike! o min Gud, utropade Aurora; och Eleonora, ehuru hon ej	 sade något, förskräcktes märkbart.	 Och när jag grundar ett rike, fortfor herr Hugo med orubbadt lugn,	 bör det väl icke förundra er att jag tillika insätter ett statsråd deri.	 Visst icke, min farbror; men ... Julianus yttrade detta halfhögt, och	 såg dervid, såsom han ofta plägade, litet hemskt på Jagtslottets beherrs­	 kare, hvilken stundom förekom honom litet betänklig.	 Goda Julianus, afbröt herr Hugo hastigt, hvarken du, eller någon	 annan här, behöfver rädas. Det rike, hvarom jag talar, är till uti någon­	 ting, som Frans af Upsalavänskap skulle kalla ”intelligensens verld.”	 
	 Det statsråd jag stiftar och insätter, blir en intelligenskonselj. Skulle	 man kunna hafva något deremot? Omöjligt.	 Det är fördenskull allenast frågan om ett statsråd i andens herradö­	 me, i intelligensens rike?	 Just så, Julianus.	 Men jag förstår icke ännu hvad min bror menar med detta rike? sade	 den goda och älskvärda fröken Eleonora, som intet ögonblick upphört	 att under samtalet virka på sin antimacassar.	 Jag skall förklara mig, svarade herr Hugo. Och för att kunna det,	 måste ni tillåta mig, att med några ord gå något litet tillbaka i våra	 jagtslottsideer.	 Alla satte sig i en lyssnande ring omkring den åldrige.	 Han började.	 
	 
	 
	 
	 
	 Andra Kapitlet.	 
	 Herr Hugos statsråd.	 
	 Älskade vänner! då jag för tio år sedan grundade min akademi, trodde	 jag mig göra nog; men jag gjorde min sak blott till hälften. Ack, jag be­	 höfver ett helt rike! ett framtidsrike, om ni behagar; och ett statsråd der­	 uti.	 Mina barn: jag trodde mig en tid sjelf vara så hemma i vetenskaper,	 språk och annat, att det skulle göra tillfyllest på Jagtslottet. Jag trodde	 mig sjelf kunna förestå intelligensens rike här. Men det är icke så.	 Richard Furumo – han har i dag icke infunnit sig, och jag kan derfö­	 re så mycket ledigare tala om honom – Richard är min skald nu som	 alltid. Han är vitterlekaren ibland oss. Hvem bestrider honom platsen,	 när han sätter sig i de glades sammetsstol och öfverraskar oss med poe­	 mer? Han kan låta oss skåda huru Odin, Thor och Freja i sjelfva verket	 buro sig åt här i norden. Och mycket annat kan Furumo. Men till stats­	 råd duger han icke.	 Det intelligensens framtidsrike, hvarom jag talar, behöfver tillika ve­	 
	 tenskaplig konstitution och styrsel. Det gör icke här tillfyllest att blott	 hafva skönhetsgrunden.	 Konsten är lifvet. Men när så händer, att i detta lif något behöfver	 konstrueras, då tarfvas härtill vetenskap, och icke blott skönhet.	 Richard Furumo passar icke för vetenskaperna, det hafva vi länge	 känt och erfarit. Han kan således väl vara vår skald, men icke ett stats­	 råd i andens herradöme.	 Hvilka personer skall jag då få till denna konselj?	 Mina vänner, hören hvad som omsider händt. J veten, att tolf stu­	 denter från Upsala och Lund i sommar besökt oss, till följe af ryktet om	 vår gästfrihet och menniskovänskap. De äro qvar ännu, fast de för när­	 varande tillbringa sin tid i våra körsbärslundar. Jag ser gerna, att de äta	 bären derute, hvarigenom stenarne omedelbart kastas i den jords sköte,	 hvarur nya telningar till trän ofördröjligen kunna uppskjuta. Men med­	 an vårt fremmande på detta förträffliga sätt fyller sin plats, sitta vi härin­	 ne och rådslå med desto större oväld om dem.	 Nogaf. Jag stiftar en intelligenskonselj af dessa tolf studerande. De	 skola icke hafva till pligt, att vara statsråder för oss eller ibland oss så,	 som statsråder eljest äro i verlden. Men de skola gifva oss råd och be­	 tänkanden i alla vetenskapliga ämnen, som vi behöfva tillräckligen	 upplysta och utredda för ordnande och styrande af det intelligensens	 rike, hvarom jag yttrar mig.	 I alla tidehvarf hafva nemligen intelligensriken, det vill säga, några	 arter af bildningsformation och andlig ståndpunkt, funnits bland men­	 niskor. Men nu talar jag om det särskilda slag deraf, den horizont, den	 krets af känsla, förnuft och deraf följande verksamhet (alltså andemyn­	 dighet till hela sitt omfång och innehåll), som i vår tid är problemet att	 omfatta, utveckla och göra gällande såsom den intelligenta makten (el­	 ler riket), ett steg längre fram, en grad högre upp, än det förut varande.	 Du, min Eleonora, Frans, Julianus, Aurora och j öfrige frågen mig	 troligen, huru dessa gode studenter skola förmå uppfylla en sådan be­	 stämmelse? Hafven j då betraktat dem?	 
	 
	 
	 
	 
	 
	 Tredje Kapitlet.	 
	 De anlända ynglingarne.	 
	 Hafven j grundligt betraktat dem? upprepade herr Hugo, med en ännu	 djupare tonvigt på frågan.	 Tron j icke, att Stjernhammar, Geronius, Elgram, Fyrisvald, Plant­	 lund, Movelin, Grogren och de andre ... hvilkas bild jag lifligt ser, utan	 att bestämdt och genast erinra mig deras namn ... tron j icke, att de	 skola kunna allt detta? Jag försäkrar eder.	 Hafven j lagt märke till de blickar, som desse ynglingar kasta om­	 kring sig? Hafven j något litet forskat i deras pannor? Tron mig, dessa	 studenter skola aldrig blifva magistrar.	 De skulle icke hafva rest till Jagtslottet och påhelsat oss, om de icke	 så innerligt älskat oss, att törnroslifvet för dem är någonting. Sådane	 hafva icke lätt att taga graden.	 Jag sjelf har icke tagit den, och vet icke rätt hvad det är. Men så	 mycket känner jag, att personer funnits i verlden, för mycket snälle, för	 djupt hemma, för oändlige, att kunna eller vilja eröfra magisterkransen.	 Och jag är icke sådan, att jag anser någon okunnig och dum blott der­	 före, att han vet mera än andra menniskor.	 Om dessa tolf vilja blifva mine: jag menar, vilja bilda stammen för	 mitt statsråd, så behöfva de ej vidare tänka på någon grad. Jag eger	 tjugufyra till trettio rätt hyggligt bebyggda torp, i nejden af vårt slott. Jag	 kan upplåta tvenne af dessa torp till boställe åt hvardera af de tolf stats­	 råderne. Månne de icke skola antaga tillbudet?	 Jag ämnar aldrig anse dem som torpare, och ingen skall kalla dem så.	 Men dessa boställen äro sannerligen så sköna och indrägtiga, att ingen	 skolmästare i Svea rike har ett bättre hem. Och hvad skulle väl dessa	 studenter, äfven sedan de promoverats, annat ändock blifva, än på sin	 höjd skolmästare? Kunna de icke då så gerna låta göra sig till statsråder	 hos mig?	 Men då jag tillkännagifver, att mine statsråder skulle hafva två torp	 hvardera, så innebär detta, att statsrådet sjelf skulle bo på det ena, och	 
	 på det andra en sannskyldig torpare vistas, hvilken egde att plöja, så och	 bearbeta begge torpen till bästa för sig sjelf och för statsrådet. Jag skulle	 kunna yttra mig på det sättet: att torparen vore den, som skötte all expe­	 dition på torpen, och vore chefen för alla ärendens uträttande derstä­	 des.	 Men jag vill icke yttra mig så, på det ingen måtte tro mig skämta eller	 säga hvad jag säger i något slags afsigt. Jag har det fullkomligaste allvar	 med hvad jag talar, såsom man nog skall finna innan det blir slut.	 Jag återkommer till mina konseljledamöter, och förklarar, att jag	 utom torpen äfven gifver mina statsråder penningaflöning, jemte till­	 låtelse att vistas uppe på Jagtslottet så ofta och så mycket de åstunda.	 Hvad säger jag: tillåtelse? Nej; sådant är min uttryckliga önskan och be­	 gäran. Statsrådsledamoten skulle endast draga sig tillbaka på sitt torp	 vid de fall, då han känner sig behöfva något litet taga sig tillsammans,	 studera ytterligare, eller hemta sig.	 Nu har jag tillkännagifvit min mening; och jag önskar höra mina	 vänners tanke härom?	 
	 
	 
	 
	 
	 Fjerde Kapitlet.	 
	 Deipnosofisterne.	 
	 Då min far befaller oss att yttra oss, utbrast Frans, får jag för min del	 svara, att jag till den grad gillar förslaget, att jag ej säger minsta ord vida­	 re. Den nya intelligensens herradöme – framtidens rike – och en konselj	 för den! Store Gud, hvad det fägnar mig.	 Men, min farbror, inföll Julianus, hvartill skola tolf hela män använ­	 das för detta?	 För detta ändamål, gode brorson? Tror du då, att ordnandet, kon­	 struerandet, inrättandet af ett sådant rike – framtidens intelligensvälde	 – är ingenting? Vi behöfde väl ett hundrade män. Men då denna gång	 icke flere än tolf kommit att påhelsa oss, få vi nöja oss med dem. Nästa	 sommar torde tjugu eller trettio nya Deipnosofister anlända, och jag tor­	 
	 de nog äfven kunna vinna dem åt mig.	 Deipnosofister? sade tant Eleonora.	 Ja, min syster. Deipnosofister vill säga måltidsvise.	 Måltidsvise? utropade Aurora.	 Ja, min goda dotter. Jag hur alltid varit förtjust i Athenæus, nemligen	 på mitt vis; och jag skulle hafva lust att kalla mig sjelf min tids	 Athenæus, om det anstode.	 Athenæus? hviskade Henrik, och såg sig om.	 Du behöfver icke förundras, min son Henrik. Athenæus – jag borde	 benämna honom Athenaios – har efterlemnat ett utomordentligt verk,	 ”Deipnosofisterne”, ett haf af lärdom i sin tids kunskaper. Jag sätter det	 så högt, att jag dermed knappt vill jemföra något annat än den kon­	 stantinopolitanske patriarken Fotios’ gigantiska verk, Myriobiblon.	 Frans Löwenstjerna, som alltid hade de mest glimmande ögonen i	 salongen, kunde ej tillbakahålla sig från att säga: men min bästa far,	 hvad är det då? Hvem var Athenæus? Vi äro nyfiknare än det anstår en	 akademi; och i dag sitta vi ju ändå i akademi? Var Athenæus statsråd?	 Nej, icke sjelf. Men han beskrifver ett antal män, som med skäl skul­	 le kunna sägas hafva utgjort konseljen i den tidens intelligensrike.	 Det var besynnerligt!	 Athenæus, mina barn, omtalar ett sällskap lärde, hederlige, vältalige	 greker, hvilke, under det de suto till bords, samspråkade om allting i	 verlden. De talade äfven sedan de ätit.	 Huru gammal är då icke den seden, att föda både själ och kropp! ut­	 brast Eleonora med en fromt intagande blick på sin bror, den älskvärde	 hofmarskalken.	 Så är det, min syster, svarade han. Och detta utgör en af de gamla, ja	 uråldriga inrättningar, som aldrig skola upphäfvas. Athenæi vänner och	 samtalare voro Masurios, Ulpianos, Timokrates, Zoilos, Pontianos, Ky­	 nulkos, och väl flere, dem jag icke genast påminner mig. Samlingen af	 hvad de sade hvarann, fyller en lång rad volumer. Athenæus kallar sitt	 arbete: ”de Måltidsvise”, och gör rätt deri.	 Masurios, Ulpianos, Zoilos, Pontianos, Kynulkos! ... min Gud, ing­	 en känner, ingen vet af desse män nu? Och de voro Athenæi statsråder?	 
	 De voro konseljledamöter på den tiden: i den intelligensens krets eller	 rike: kanske ordnande någonting, hvarutaf då blef en framtid, ehuru	 den nu för oss längesedan utgjort och utgör en forntid?	 Ganska rätt, Frans. Jag ser, att du börjar begripa mig.	 Jag trodde eljest, att snarare Plato och Aristoteles vore att kalla stats­	 råder ...	 Aristoteles var konseljpresident, min vän. Men han var chefen för	 statsrådet i ett annat intelligensrike. Hans råder kallas Peripateter, det	 är, kringgångare. Nu är mera frågan om sittande ledamöter. Och sådane	 voro äfven Athenæi; ty de åto och drucko medan de rådslogo och yttra­	 de sig. Just på det sättet vill också jag hafva det. O mina vänner, jag kan	 knappt gifva er ett begrepp om ämnenas rikedom i Athenæi ”Deipnoso­	 fister.” Jag vill blott påminna mig det stället i tredje boken, der Pontia­	 nos talar om alla slags bröd i Grekland: Zymites, Azymon, Semidolites,	 Chondrites, Synkomiston; hvarpå flere andre i sällskapet ur otalige lär­	 de författare uppräkna ännu andra brödsorter, jemte förklaringar om	 baksätt, och bagare i allmänhet. Nå, än ett annat ställe, der en af Deip­	 nosofisterna utlägger det besynnerliga förhållandet emellan Vinträdet	 och Hvitkålen, hvilka han säger vara hvarandres afgjorda fiender? Jag	 har aldrig vetat detta förrän i Athenæus. Att vinets alcohol fördrifver	 kålens verkningar, det erkännes allmänt; men att också kålen har makt	 emot vinets verkningar – ruset – hvem viste det, eller har ens tänkt på	 det?	 Godt. I alla fall utgjorde det en mindre sak, sade Frans.	 Mindre, utan tvifvel. Men det hindrar icke, att andra ärenden äro	 större. I öfrigt vill jag blott tillägga, att, utom hos grekerne, funnits dyli­	 ka intelligenskonseljer nästan hos alla folk, allt efter hvarje tids andliga	 ståndpunkt; och genom hvilkas arbeten framtider oupphörligen af hög­	 re och ädlare andlighet blifvit beredda och småningom i sin ordning	 framstått i verlden.	 Hvilka konseljer menar min far då?	 Hvilka? Många skulle kunna nämnas. Jag förbigår araber, perser,	 hinduer, hos hvilka träffas många slag af rådgifvande män. Jag går till	 Europa, och må endast påminna er om kung Arthur och hans rådmän.	 
	 Hvad tron j väl, att de fyrationio ”Riddarne af runda bordet” annat ut­	 gjorde än Arthurs konselj? De voro män, genom hvilka han fick och gaf	 skäl; ja, med hvilka han utförde sina ärenden i den tidens intelligensri­	 ke, hvilket bestod i Chevaleriet. Än Odin och hans gudahof? Hvad voro	 väl hans tolf diar annat än män, som gåfvo råd hos honom? De benäm­	 nas visserligen gudar, men Sturleson sjelf antyder, att de icke voro gu­	 dar, utan endast uppkallade sig efter gudarne för att njuta desto större	 heder och hafva mera myndighet i folket. Efter alltså Odins tolf diar	 icke voro gudar, så voro de ju tydligen rådmän?	 Och de suto äfven vid Odins bord?	 Säkert.	 Det är nog troligt. Diarne voro således deipnosofister.	 Och hvad nu mig beträffar, fortfor herr Hugo, ehuru jag gerna må	 vara en för obetydlig man, att förtjena nämnas vid sidan af Athenæus, så	 hindrar detta mig icke att älska måltidsvisdom i allt, och att stifta ett	 andligt rike med sin konselj.	 Skola dina tolf studenter alltid äta vid vårt bord? frågade fröken	 Eleonora.	 Det skall glädja mig, min syster, om de göra det dagligen. Du vet att	 Richard kommer sällan, och blott om aftnarne, hvilket är poemernas	 tid. Men till middagarne ser jag intet hinder för vetenskapsmän att sam­	 las.	 Du ämnar således hafva theoretiskt klara dagar, men fantasifulla	 qvällar?	 Och nätter med rentaf drömmar! O min syster, kan man hafva det	 bättre stäldt?	 Denna tanke börjar ljusna för mig på ett obeskrifligt sätt, utbrast	 Frans Löwenstjerna. Men, min far, skola dessa tolf torpare – hm – dessa	 konseljledamöter sköta samma ärenden alla?	 Nej, nej. Ärendena måste uppdelas dem emellan.	 
	 
	 
	 
	 
	 
	 Femte Kapitlet.	 
	 De olika Statsrådsbefattningarne.	 
	 Jag skall säga dig, Frans, fortfor herr Hugo, hvad jag nogast räknadt be­	 höfver. Jag måste hafva en man, som kan svenska språket.	 Svenska? Det var besynnerligt.	 Jo, min son. Svenska behöfves; och det är nödigt, att jag har någon,	 som förstår det ibland oss. Men afbryt mig icke. Vidare behöfver jag en,	 som kan Chinesiska, Samskret och andra Asiatiska idiomer.	 Minsann! smålog Julianus. Jag blir nyfiken att få se torparen i Chine­	 siskan.	 Torparen? Ja, må ske, min brorson. Om du rätt viste hvad en ”torpa­	 re” vill säga här i verlden, så skulle du finna benämningen bättre än du	 sjelf anar. En torpare är en odlare. Ty han arbetar icke endast med går­	 dens redan varande åkerfält, utan upptar nya tegar vid torpet, helst man	 icke gerna anslår annat än nymark till dylika lägenheter. Nåväl: de män,	 hvarom jag talar, skola vara odlare i vetenskaperna, för att i intelligens­	 ens rike gifva råd, det är, gifva riktning, konstruktion och form åt ämne­	 na, sådana de för den närmaste framtiden skola vara, i den krets af and­	 lighet och lif, hvartill vi hunnit och höra. Detta är detsamma som att	 vara ledamot af intelligensens konselj, såsom jag roat mig att kalla dem;	 hvilket jag i sjelfva verket menar ganska allvarsamt, om det också för en	 och annan kanske låter som skämt. Man skulle också kunna kalla desse	 män professorer så gerna som statsråder; och säga, att de egentligen in­	 sättas att hålla föreläsningar, hvarje i sitt ämne, här på Jagtslottet. Nå­	 väl: säg, att de hafva hvardera sin portfölj: eller säg, att de hafva hvarde­	 ra sitt lärda och djupsinniga ämne att föreläsa öfver – det qvittar mig	 lika. Eller säg, att de skola plöja upp nya tegar, och gå på som dugtige,	 herrlige, ideale torpare: det är också godt. Men dessa små variationer i	 benämningen höra för öfrigt nu icke hit. Min tredje man skall vara stats­	 råd i Mathematiken.	 Det blir nyttigt, och kanske icke så ledsamt.	 Ledsamt? Aldrig, Eleonora. Ytterligare vill jag hafva en torpare i	 
	 Estetiken; på en gång konsthistoriker, så att han gör oss reda för hvad	 alla verldens artister åstadkommit för verk, i måleri, poesi, arkitektur,	 musik; och tillika konstfilosof, så att han vet säga oss reglorna ...	 Dervid bör Richard Furumo kallas till infinnelse.	 Richard? åja, det må han; ehuru jag tror ingenting tar på honom. Det	 bryr jag mig också föga om. Ty det är alltid roligt att höra på konstreg­	 lorna, om de också aldrig exseqveras. För resten är det ett stort misstag,	 att tro dem af skalden icke följas. Men detta sker till största delen omed­	 vetet; och han skulle eljest icke vara en sann skald. Vi åter, som icke äro	 skalder, utan allenast åhörare af skaldsakerna, kunna gerna lyssna på	 reglorna, hvilka icke skola skada oss. Godt. Huru många har jag nu?	 Fyra. Vidare måste jag ega en god och älskvärd Kemiker, det gör fem; en	 Botanist, sex; en Astronom, sju.	 Men samhällsläran, min far? Politiken?	 Jag skall hafva ett statsråd för Politiken, utan tvifvel. Han skall vara	 man för det närvarande Europeiska missnöjet; han skall förestå det.	 Han skall uppgifva detta missnöjes grunder, och dess afhjelpande. Så­	 dan blir hans portfölj. Det gör åtta.	 Store gud – hela det Europeiska missnöjet? dess grunder och afhjel­	 pande? utbrast Frans.	 Nåja.	 Jag vill icke vidare afbryta; fortfar, min far.	 För det nionde en person för allmänna Verldshistorien och Geogra­	 fien; en högst intressant post. Dugde jag sjelf öfverhufvud till statsråd,	 så skulle jag vilja hafva denna portfölj. Men jag, för min del, kan allenast	 vara konseljpresident. Vidare: jag skall hafva en Bibliosof, det gör tio;	 en Musikolog, elfva.	 En Bibliosof, min far, hvad är det för en?	 Det är en man enskildt för bokligheten. Jag vill hafva en person, som	 skall hålla föreläsningar öfver gamla, föga kända eller snarast sagdt all­	 deles okända skrifter och böcker, hvilka finnas till och äro af stor bety­	 delse, ehuru nästan ingen anar det. Till exempel: fjerde delen af Rud­	 becks Atlantica; det stora epos, som Nonnos skrifvit om Deriadeus;	 Apuleji Asinus, i synnerhet der det handlas om Photis och om Isis pres­	 
	 ter; flere stycken af den Milesiska romanlitteraturen; åtskilliga Bali­	 skrifter; Khondemirs krönika; och mycket, mycket annat ...	 Och Musikologen?	 Skall vara en kontrapunktsfilosof. Kan du beräkna nyttan af en så­	 dan på Jagtslottet?	 Jo, jag kan. Nu återstår blott den tolfte, min far. Hvad ämne skall han	 bestrida?	 Den tolfte? låt se, Frans. Den tolfte skall vara statsråd för oförutsedda	 ärenden.	 Oförutsedda?	 Ja, för nu oförutseeliga behof och händelser. Kan icke ett ärende	 uppstå i intelligensens rike, som bör skötas, afhandlas, expedieras; men	 som jag icke ännu så noga inser hvad klass det må tillhöra? Jag nämner	 således den mannen tills vidare blott såsom konsultativ.	 Men det erfordras en utomordentlig man för att kunna fylla alla så­	 dana möjligen påkommande behof!	 Du har rätt. Jag har också sett en af de der ynglingarne, som nu arbe­	 ta i körsbärslunden, hafva skick och uppsyn att kunna öfvertaga och fö­	 restå alla ämnen, som ingen annan eljest.	 Men, min far, en sådan bör minst erhålla tre torp.	 Det ser jag icke. Dock, det må vara: gör den konsultative sin sak väl,	 så kan han få tre.	 Ack – jag skulle vilja blifva denne utomordentlige torpare! ropade	 Frans Löwenstjerna och slog ihop händerna. Eller – jag ville blifva en	 sådan jemte honom!	 Du?	 Ja.	 Du sjelf, Frans?	 Hvarföre icke?	 Du tror dig således om att mäkta med hvad ingen annan kan?	 Min far – alla dessa unge män äro utan tvifvel af det skrot och korn,	 att de förmå allting i verlden; och ingenting blifver då öfrigt för mig, den	 trettonde, den extrakonsultative.	 Det var första gången jag hörde Frans tala som en skalk, sade herr	 
	 Hugo med en mild förebråelse. Men lika godt. Du skall få blifva den	 trettonde: du skall få benämnas extrakonsultativ: du torde en dag kom­	 ma att behöfvas.	 Med dessa ord slöts konklaven. Det nya statsrådet, bestående af elfva	 ledamöter med ärenden, och två utan, var stiftadt. Kammartjenaren	 sändes ned att samla de unga männen, som anmodades att inträda och	 höra vilkoren sig föreläggas.	 De stego upp till slottet; herr Hugo talade med dem, och de bugade	 sig.	 
	 
	 
	 
	 
	 Sjette Kapitlet.	 
	 Föredragningens början.	 
	 Inrättandet af ett nytt rike, jemte insättandet af en konselj deri, var icke	 en så vanlig eller obetydlig händelse, att den icke borde firas med en	 fest. Det skedde också; och herr Hugo var derunder högst fryntlig emot	 alla menniskor.	 De tretton utgjorde hufvudpersonerna vid festen; och det syntes på	 dem sjelfve, huru intagne de kände sig vid tanken på den framtid som	 väntade. Några dagar tillbringades med att visa statsråderna torpen, och	 installera dem. En stund var det stark fråga om att personerna skulle få	 sina namn ändrade, emedan någon försäkrade, att ett statsråd till exem­	 pel ej kunde heta Movelin. Men herr Hugo förkastade denna anmärk­	 ning. Blott en enda, Claes Larsson, som blifvit statsråd för bokligheten,	 antog sjelfmant namn af Claudius Laurentinus.	 När en viss thorsdag högtidligheterna nådde sitt slut, och konseljens	 egentliga arbeten skulle begynna, föll det sig så, att den studenten, som	 blifvit utsedd till man för politiken, steg upp från sin stol, såg sig om­	 kring icke allenast på de öfrige tolf, utan på herr Hugo sjelf och Jagtslot­	 tets hela samling. Äfven Richard var denna gång tillstädes.	 Den uppstigne begärde ordet, fick det, och yttrade:	 
	 
	 Enär jag, en så ringa och ung man jag än är, blifvit utsedd att hos eder på	 Jagtslottet – hvilket fäster alla menniskors blickar och hela samtidens	 uppmärksamhet – förestå politiken, och deruti synnerligen det Europe­	 iska Missnöjet, hvars grunder jag skall tillkännagifva och uppgöra för­	 slag till botande af; så bör jag öppet och med få ord för de öfrige råd­	 gifvarne framställa huru jag härvid tänker gå till väga.	 Ämnet har alltifrån mina tankars början stått lefvande för min själ.	 Likväl kan jag tillstå, att det i synnerhet från år 1838 arbetat hos mig	 djupare och verksammare än förut. Orsaken ligger deri, att en brefsam­	 ling vid denna tid föll i mina händer, hvilken mer än allt annat väckte	 mig åt detta håll. Det tillkommer mig icke att nämna – ej heller behöf­	 ves det sägas – hvarifrån och till hvem brefven äro. De hafva tillkommit	 vid den tid jag nyss omtalat, och få utom mig känna till dem.	 Jag och någre af mina närmaste vänner, som äfven läst dessa bref,	 plägade kalla hela samlingen deraf ”gröna manuskriptet,” emedan de	 blifvit skrifne på ett postpapper af denna färg. I sjelfva verket är sam­	 lingen (i två konvoluter eller delar) fullständig så till vida, att intet bref	 fattas; men slutet är afbrutet, och jag känner icke, om flera bref från	 denna hand öfver samma ämne blifvit skrifne. Brefsamlingen utgör så­	 ledes ett fragment hvad slutet vidkommer, men är eljest komplett, och	 innefattar allt som behöfves för grundtankarne. Vidare utvecklingar af	 dem, deremot, kunna och böra ske i oändlighet.	 Dessa bref skall jag föredraga i konseljen. Sedan de slutat, skall jag,	 om och när de andre rådgifvarne eller herr Hugo sjelf anser sådant	 lämpligt och angeläget, för min del kanske i ytterligare betänkanden vi­	 dare utveckla de tankar öfver Europeiska Missnöjets grunder, som bref­	 ven framställa, och om planerna för dess afhjelpande eller förminsk­	 ning genom mensklighetens sättande i ett bättre stånd. I hvad punkter	 mina betänkanden må gillas, eller huru det öfverhufvud må anses, lem­	 nar jag till allas billiga ompröfning.	 Detta förslag antogs af de öfriga tolf med bifall; och då herr Hugo	 hörde talas om ett grönt manuskript, blef han så innerligt stämd för sa­	 ken, att han räknade denna thorsdag bland sina lyckligaste.	 En bestämd dag i veckan derpå utsattes till början af den stora råd­	 
	 plägningen i intelligensens rike. Under tiden hade den unga och älsk­	 värda studenten efterskrifvit och per posto riktigt bekommit det gröna	 manuskriptet.	 Då hela denna brefsamling anländt till Jagtslottet, uppvisades den	 för herr Hugo. Han gjorde en gillande nick; hvarpå egaren föredrog	 brefven i sittande statsråd, utan något annat tillägg än blott åsättande af	 en liten rubrik ofvanpå hvarje bref, till desto lättare igenfinnande af	 innehållet.	 
	 
	 
	 
 
	 
			 ANDRA BOKEN.	 
	 Gröna Manuskriptets	 Första Del.	 
	 
	 
	 
	 Första Brefvet.	 
	 Inledning.	 
	 Hvad är det stora allmänna europeiska missnöjets grund? Så heter frå­	 gan.	 Det är någonting outsägligt, som fattas i hela vår bildning. En förfär­	 lig nöd bor i alla själars botten. Hvar och en af djupare sinne känner, att	 i hela vårt sätt är något innerligen otillfredsställande. Hvad som lofvar	 tröst och frid, gifver det icke. Felet torde vara vårt eget. I ett chaos af	 gruflig förvirring är det svårt att afgöra hvad som egentligen våller.	 Ännu svårare, att se hvad som skulle hjelpa.	 När menniskan uppträder färdig för vår bildning, eller framstår så­	 som europeiskt uppfostrad, ler mycket emot henne, och hon anar ej alla	 de klippor, mot hvilka hon skall störtas: hon ser icke på länge sina af­	 grunder. Då hon småningom finner sig vara kommen i en ödemark, tror	 hon ännu, att det icke är bildningens och inrättningarnes fel, utan blott	 
	 hennes egen oduglighet, elakhet eller oskicklighet, som hindra henne	 att rätt uppfatta det helsosamma deri.	 Det kan visst antagas, att menniskans egen dålighet är en af orsaker­	 na, hvarför vår bildning slår så tröstlöst ut. Men kan den vara ensam?	 Om ett läkemedel användes på millioner sjuke, och det botar ingen eller	 endast få – visserligen kan man då säga, att de sjukes konstitutioner	 voro så elakt beskaffade, att de icke rätt åtnjöto eller med sig införlifva­	 de det gifna botemedlet; men man kan också anmärka, att mycken fråga	 är huruvida den medicin, som för sjukdomen användes, är den rätta, då	 hos ingen eller så få helsa uppkommer. Medlet kan ju i sig sjelf vara	 godt, utan att vara det rätta som för den innevarande sjukdomen behöf­	 ves, eller sådant att det verkar på desse sjuke. Men det är nödvändigt att	 göra afseende på desses beskaffenhet, om man på allvar vill bota dem.	 Frågan är, hvartill det tjenar att idkeligen hålla strafftal emot de sjuke	 och beklaga sig öfver dem, för det att de icke behålla medicinen eller	 friskna deraf, under det att läkemedlet sjelf upphöjes såsom förträffligt,	 och måhända för sig taget (i apotheket) äfven torde vara så? Att de sjuke	 äro dålige, behöfver icke upprepas: det medgifves öfver allt och är na­	 turligt. Men om till deras sjukdom just hör, att icke kunna behålla och	 till sin förbättring smälta de hittills nyttjade botemedlen, så måste andra	 påtänkas om något skall blifva af.	 Eller kanske man vill, att sjukdomen sjelf skall fortfara? Denna vigti­	 ga fråga kan omöjligt besvaras med ja, när man talar om menniskorna i	 helt: blott några få kunde hafva intresse i sådant. Men emot dessa få re­	 ser sig hela slägtet nu, och de måste vika.	 Mest nedslående är den djupa förtviflan, hvari man finner sjelfva sa­	 kernas ledare, så fort man kommer dem så nära, att man verkligen får se	 dem i ögat. Med sakernas ledare förstår jag icke blott de menniskor, som	 i olika afseenden äro anförare – politiska och religiösa chefer för större	 eller mindre menigheter – utan likaså de inre ledarne, författarne, hvil­	 ka, sedan de ej längre lefva, ej mer hos oss äro personligt närvarande,	 dock tala till oss med sina arbeten, föra oss i vårt lifs angelägenheter.	 Hvad säga de alla, lefvande och döda? De omtala, kortast, att de icke	 veta huru eller hvart de skola vända sig. För nykomlingen på lefnadens	 
	 stig finnas bibliotheker, fulla af visdom och behag: men för den, som	 hunnit till branterna, der hjertat brister och ett stort oskrymtadt kraf gör	 sig gällande, finnes knappt en rad.	 Ibland så otaliga framställningar om orsakerna till vårt slägtes inbil­	 lade eller sanna nöd och om medlen till hjelp, är det sorgligt att se huru	 det verkliga behofvet blifvit misskändt eller glömdt. Man ser ej ett fak­	 tum, oafvisligt och ständigt återkommande. Men man förlorar sig i be­	 grundningar, som se djupsinniga ut, emedan de omfarit den verkliga	 menniskan, och derföre af henne föga begripas, än mindre efterfrågas,	 och alls intet hjelpa.	 Du vet, att jag i flera år rest för att lära känna menniskor. Ofta utan	 att de märkte det, studerade jag dem. De der böckerna, af hvilkas läs­	 ning vi begge tillsammans njutit, ligga som oftast för mina tankar. Min	 hemliga afsigt med mina resor är att erfara, om menniskorna i sjelfva	 verket befinna sig så och kunna hjelpas så, som vi många gånger öfver­	 lagt om. Jag ville ej taga saken blott theoretiskt, derföre ser jag mig om­	 kring. I huru många år har jag icke varit genomträngd af dessa föreställ­	 ningar! Du skall få höra utgången. Ursäkta om mitt bref blifvit långt.	 Europa har inga vigtigare ämnen än dessa; jag är ett ringa grand ibland	 millionerna, men intet hjerta klappar i vår verldsdel nu för annat än	 detta, intet hufvud tänker på annat. Hvar och en skall förstå mig, ty äf­	 ven den, som af yttre orsaker säger deremot med munnen, erkänner	 dock i själ och sinne att så är. Europas framtid står hos oss alla i förstu­	 gan, och vill in. Den, som ej läser upp sin dörr för den klappande, får	 dörren inslagen – lycka till sluts, om ej spillrorna flyga honom sjelf i	 ansigtet.	 
	 
	 
	 
	 
	 Andra Brefvet.	 
	 Menniskornas ställning.	 
	 Tack för ditt svar; men ursäkta mig om jag säger dig rent ut, att du har	 orätt, då du påstår klandret blott vara enskildt, komma af tadelsjuka hos	 
	 några visse, eller af ohemul oro. Oron är ganska allmän, säger du på ett	 annat ställe. Nåväl, hvarföre är den allmän? hvarföre är den europeisk?	 Af ett öfverhand tagande begär till oordning säger du. Tillåt mig härpå	 lemna dig ett annat svar.	 Man bör göra sig bättre reda för hvad det är frågan om, i den närva­	 rande tidens sanna djup.	 Man skyller tiden för ett sträfvande till laglöshet och osedlighet. Man	 bedrar sig fullkomligt; men man måste efterse huru med denna beskyll­	 ning förhåller sig.	 I den christna mensklighetens ande går en oafvislig, en ounderkuf­	 lig, en ännu blott anad, men snart mer och mer i dagen jettelikt framträ­	 dande fordran på det menskliga lefnadssättets bringande till närmare	 öfverensstämmelse med menniskans verkliga beskaffenhet, med dess af	 Gud skapade innersta natur. Det är frågan om sakvidriga sätts bortläg­	 gande, min vän. Denna stora och höga ande vill just ordning i sannare	 och djupare stil: denna ande vill sedlighet i ren, ädel, himmelsk och	 oskrymtad mening. Om lefnadsgrundsattser, samhällsinrättningar eller	 lagar nu finnas, som antingen ingen inre nytta göra, eller äro stridande	 emot mensklighetens rena fordran: vill man dessas afskaffande eller	 förbättring, så betyder det icke att man vill laglöshet. Man kan under	 den ganska invecklade kamp, som om det rättare i alla dessa ämnen	 uppstår, hysa olika meningar; men man måste en gång för alla aflägga	 den grofva orimligheten, att för sträfvande till samhällsupplösning och	 laglöst skick beskylla en tid, hvars hufvudsyfte är förbättring af lagarna	 och samhället. Och man må icke inbilla sig, att det endast är frågan om	 jordisk förkofran, materiell njutning, såsom man kallar det, eller blott	 om det yttre tillståndets förbättring: det är oändligt mer, det rör sjelfva	 det själiska. Vidare. Om hela massor af ohygglig, nedrig, grof osedlighet	 just befinna sig hyllade i flera af nuvarande lefnadsgrundsattser, sam­	 hällsinrättningar och lagar: vill man dessas afskaffande eller ändring till	 renare och bättre skick, så innehåller sådant icke ett sträfvande till sed­	 lighetens upplösning, efter det gör alldeles tvertom. Det är just under	 nuvarande sociala maximers långvariga inflytelse, som sedligheten i de	 vigtigaste fall sjunkit så djupt, att den står på vägen att försvinna ifrån	 
	 jorden. Begäret till ändring häraf är således högst sedligt; det är ett af	 vilkoren för det högre och ädlare lifvets räddning ifrån fullkomlig un­	 dergång.	 Till en stor del erkänner man också den öfverklagade osedligheten;	 men så, att man skyller olyckorna och förderfvet på de enskilde blott,	 icke på samhällsgrundsattserna. De sednare äro goda, säger man, men	 de förra bryta oupphörligen emot dem. Äfven häri ligger en stor förvil­	 lelse, mot hvilken mensklighetens ande nu reser sig. Personerna, de	 enskilde här och der, hafva visserligen fel: de må icke fritagas. Men de­	 ras brister äro såsom en droppe i hafvet, emot de massor af förderf,	 ömklighet och elände, som en enda menniskovidrig samhällsmaxim el­	 ler stadgad paragraf utbreder åt alla håll; och det af det enkla skäl, att	 maximen ofta lefver genom sekler, men individen dör innan kort. Det	 onda och besatta, som en lagstadga medför, går fram i samhället som	 regel, men den enskildes afvikelser erkännas för blott undantag. En sak,	 som hålles för regel, bör man ju följa? undantagen deremot gillas icke.	 Hvilken större verkan har då icke det förra! Statens brott äro således	 ojemförligt vigtigare att utspana, efterhålla och rätta, än den Enskildes.	 Inga nedrigheter kunna hafva förmåga att gå djupare, än Lagarnes	 egna.	 För öfrigt böra vi, för att vara rättvise, betrakta denna så allmänt öf­	 verklagade individ, denna helot, på hvilken predikanten och moralisten	 aldrig kunna lasta nog bördor eller nog anklagelser, likasom i materiellt	 hänseende finansministern aldrig får nog skatter på hans axlar. Huru­	 dan är då, en gång, denna individs sanna ställning? Menniskan födes till	 verlden med ... mensklig beskaffenhet. Se der upplösningen på gåtan	 af niotiondedelar s. k. brott och förvillelser! Den beskaffenhet, som	 menniskan ännu har qvar af Gud, vill göra sig gällande med en makt,	 lika stark som i inre mening oskyldig, emedan det är Guds röst i själen.	 Men menniskan växer upp i ett samhällsskick, som i tusentals fall vill	 hafva henne annorlunda. Hon är född med ett sinnelag att anse 2 gång­	 er 2 för 4; men om hon under sin lefnad framåt icke vill göra 2 gånger 2	 till 5, så blir hon ofta utkastad, fördömd, straffad. Menniskan försättes i	 en vild strid emellan de yttre stadgade samhällsgrundsattsernas ford­	 
	 ringar på henne, å ena sidan, och hennes sanna inre humanitet på den	 andra. Hvilketdera skall hon lyda? Detta är lifvets förbannelse på jor­	 den.	 Hon kan lämpa sig efter de yttre paragraferna och söka söndervrida	 sin inre sans: hon kan blifva denna figur utan all ädelhet och betydelse	 i uppsynen, utan all frihet i hållningen, på hvilken man märker, att se­	 dan allt det sant ljufva, det sant menskliga, det rätta, och i hög mening	 lyckliga, blifvit gjordt till en omöjlighet för dess varelse, har deremot	 grof last, tom och ödslig verldsåsigt, rofgirighet, feghet, ömklighet blifvit	 dess tillåtna lefnadssätt, så fort det blott vetat bilda sina former efter	 samhällsparagrafernas föreskrifter. Detta slags menniska heter då ing­	 enstädes i registren brottslig; men jag säger, att hon är åtminstone förlo­	 rad, eller, om hon icke fattar sin egen ställning, nedrig. Och det är det	 ena alternativet. Det andra låter så här: hon lämpar sig icke efter de	 stadgar, som äro menniskovidriga, mera lydande en inre röst. Men ack –	 hon behöfver ett stöd! Gud talar inom henne starkt – men ändock på ett	 afstånd. Deremot hör hon ständigt utomkring sig, när och fjerran, det	 millionfaldiga skrålet af fordringar än hit, än dit; än litet uppåt, än litet	 nedåt; än i grunden billigt och godt, än besatt; än si, än så. Hvar får hon	 väl då den omätliga kraft, som behöfves, för att icke nu förvillas? Hon	 råkar i samma tillstånd som en, den man kittlar till döds. Det är ett	 sprittande: än angenämt, än förskräckligt: slängningar åt alla håll: än	 skratt och än gråt. Om ibland tusen personer en skulle hafva ett utom­	 ordentligt fint gehör nog, för att midt igenom så mycket oväsende höra	 den enkla, rätta Guds röst, och gå efter den, så är likväl fallet med de	 flesta, att de förvirras. De sammanblanda det sanna krafvet, som ligger i	 deras af Gud gifna beskaffenhet såsom menniskor, med en myckenhet	 af dessa yttre kraf, som äro halfsanna eller halffalska – och hvad upp­	 kommer häraf? Jo, häraf uppstår ett underbart skoj, ett haltande lef­	 nadssätt, öfver hvilket endast den fäller en mild tår, som ser dess hemli­	 ga grund; men hvilket vanligen väcker stor förargelse, emedan det stö­	 ter sönder både sig och andra. Häraf blifva nu fel, eller brott, eller en­	 dast svagheter, allt efter de olika rubrikerna, mot hvilka stötningarne	 ske. Och sådant är individens andra alternativ. Nedrighet och olycka, i	 
	 första fallet, eller Namn af brottslighet, i det andra, äro således de två,	 som den enskilde har att välja emellan, allt som han lyssnar mer till det	 yttre krafvet, eller mer till det inre. Men hvarföre tvenne så förskräckli­	 ga alternativ för menniskan? Derföre, att de gällande ”maximerna” i så	 många fall strida emot den sanna menskligheten. Har då samhället lof	 att sätta menniskan i sådana alternativ? Nej! Och häremot är det som	 tidens jette rest sig; och han skall icke nedtystas.	 Har du med uppmärksamhet läst det föregående, så skall du ej miss­	 förstå mitt påstående så, som skulle den enskilde fritagas ifrån felaktig­	 het. Jag skref 9/10. Att menniskan lyder och följer den sanna innersta	 beskaffenheten är godt, oskyldigt och rätt. Men om och när hon förirrar	 sig härifrån, då är det fall inne, att hon bör tillrättavisas. Menniskan lef­	 ver med Guds inverkan på själen, men också med andemörker – det	 veta vi. Ett urskiljande måste således nödvändigt göras emellan den	 rena fordran vi hafva på grund af högre mensklighet, och sådan fordran,	 som är af förirring och synd. Den sednare skall motstås, men åt den för­	 ra gifvas fri luft. Således äro samhällsinrättningar goda, när de 1:o icke	 hindra menniskan att lefva på ett rätt menniskosätt, utan 2:o just härtill	 föranleda henne och öppna vägarne åt denna stråt, samt 3:o tillrättavisa	 menniskan, då hon förirrar sig ifrån sann humanitet. Endast den insti­	 tution är förkastlig, som vill tvinga menniskan ur hennes ställning som	 menniska, och fordrar af henne ett menniskostridigt sätt att vara. Och	 att sådana institutioner finnas i stor mängd – ja, att alla deraf bära mer	 eller mindre färg – är hvad af somlige nekas med munnen och i skrift;	 men befinner sig i verlden icke desto mindre så. Hvarje samhällsinrätt­	 ning deremot, som stärker och håller menniskan uppe i hennes stråt,	 rättande allenast afstegen ifrån den, är en Guds nåd på jorden och en	 himmelsk lycka. Sådana institutioner behöfvas – mindre likväl under	 form af lagar, än såsom uppfostran till ädelhet. Hitåt är det tidens ande	 vill, och folkslagen sucka derefter.	 Uppfostran skall gå att småningom intaga de egentliga Brottmålsla­	 garnes rum. Ty endast uppfostran förbättrar det inre och afhjelper det	 De Civila och Ekonomiska lagarne behöfva ock en omskapning efter tidens	 och folkens fordran: till en del aflysas, der onödiga finnas; till en del nya stiftas. Men	 i allo afskaffas kunna ej dessa slags lagar.	 
	 onda, hvarom frågan är; de der lagarne deremot, som måste tillämpas af	 yttre auktoriteter, kunna ej undvika att ständigt misstaga sig om det inre	 och verkliga. De lägga en grof och kall hand på fina, hemlighetsfulla	 förhållanden, som de icke fatta: de såra, förvirra: de öka ofta sjelfva det	 onda. Kan detta vara väl? Nej. Ty menniskorna födas icke för lagfaren­	 hetens räkning, eller för att skaffa rättens betjente föremål att utöfva	 sina juridiska operationer och exsekutioner på. Grunden till den verlds­	 revolution, som förestår med kriminal-lagarnes förminskande, afskaf­	 fande och slutliga förvandling till uppfostran, är den: att en menniska	 väl kan råda och uppfostra en annan, men kan icke döma en annan.	 (Omdöme och Råd är annat än Dom).	 Hvar och en, som påstår, att folken i grunden vilja omstörta sam­	 hället i och för sig sjelf, ljuger enfaldigt. Men den, som beklagar sig	 öfver, att menskligheten vill nalkas sin grund, vill blifva hvad den skall,	 vill åter finna det eviga belätet inom sig, vill söka komma till ett verlds­	 sätt i närmare enlighet med sin skapelses mening, således vill afskaka	 hindren deremot, vill gå till Gud utan fraser och lefva icke blott till titeln	 – – klagar någon häröfver, så blottar han allenast sin egen hjessa, för att	 få den krossad under tidehvarfvets vrede, eller af ett åtlöje, svårare	 ännu.	 Härom kan också ingen egentlig strid vara. Så som saken blifvit upp­	 slagen här, är den medsamma afgjord. Men hvarom fäktas? Jo, i synner­	 het om följande fråga. När största skulden i förderfvet och olyckorna	 här hvälfts på en mängd af de gängse och gällande samhällsgrundsatt­	 serna med åtföljande menniskovidriga institutioner och lagar, huru haf­	 va då dessa blifvit sådana? hvems verk äro de? Det är väl klart, att det	 goda, som nu kan finnas i samhället, icke inbegripes under den uttalade	 fördömelsen; men nog mycket, ja omätligt återstår, förkastligt eller	 onyttigt. Hvarifrån fick man det?	 Vid betraktandet af allt, hvaremot tidens åskor nu rikta sig, fordras	 ånyo samma storartade rättvisa, som i fråga om de enskilde, hvilka for­	 dom utgjorde det oupphörliga och nästan enda målet för tadlet. Genom	 rättvisan skola likväl de skadliga samhällsmaximerna för ingen del fri­	 sägas ifrån den skada de göra, eller ifrån nödvändigheten att antingen	 
	 upphöra eller reformeras. Men vi skola finna deras ställning, tacka dem	 för allt besvär de haft, och inrymma åt dem en fredad plats i minnenas	 museum. – Utan långvarig forskning finna vi, att de christnade folkens	 samhällen i allmänhet stå vida öfver jordens öfriga nationer, samt att	 deras skick förbättrats mer och mer. Men just här stanna nu en mängd	 sakförare, och utropa: ”efter så är, hvi klagen j då? efter det blifvit bättre	 nu, än det varit förr, hafven j icke då skäl att glädjas och vara nöjde?	 hvad viljen j?” – Vi svara, att det är just densamma utveckling till större	 förbättring, som alltid genom tiderna försiggått, vi nu önska fortsatt, och	 på det sätt vår tid fordrar och behöfver: att vi visst åtnöjas med allt det	 tillräckligt goda vi nu hafva, men att vi i afseende på det öfriga vilja	 framåt, och skola framåt. Kan någonting höras, som är enklare, rimliga­	 re och billigare? Och likväl är det häröfver och häremot, som allt raseri	 utöfvar sig. Hundratusenden skola kanske förblöda i narraktiga krig,	 innan något så simpelt erkännes. Huru många stämmor, hvilkas ljud	 förut varit vackra och älskvärda, då de hördes i harmoni med mensklig­	 heten, hafva icke af en obegriplig förfäran hänförts till att ropa sig hesa	 och skråliga, för att bevisa oriktigheten af att menskligheten i stort vill	 nu, hvad den alltid velat, nemligen förbättras? Hvarföre förhesa sig	 dessa stämmor? Troligen skola de härpå ingenting svara, men fortfara	 tills de förstummas; kanske skola deras egare dö i tanken att få njuta	 martyrdom. Och om de göra det af öfvertygelse, må det vara aktnings­	 värdt, ehuru det gränsar till det ofattliga, huru snillen kunna vara så	 dumma. Någon af de sjelfgjorda martyrerna se vi också omvända sig,	 sedan han länge skrikit, men till sin grämelse funnit tiden gå sin bana	 honom förutan. Han förargas, han springer efter, för att, om ej annat,	 åtminstone få åka bakpå tidens vagn. Vi se honom der, föga olik en full	 lakej, skryta öfver egna bragder, och till och med utfara emot dem, som	 alltid färdats i den bana, han nu sjelf söker blifva med om. Hvarföre –	 skulle vi kunna fråga denne omvände – hvarföre vara vresig emot dem,	 som aldrig tillhört annat än det framåtgående, när du omsider sjelf är en	 efterlöpare, som, kosta hvad det vill, önskar en plats, om det ock blott	 vore på vagnens fotsteg? Om du med smärta ser dig hafva förlorat ung­	 domens förtroende genom afvighet emot det ungas kraf och tidens san­	 
	 na vilja, icke återfår du det genom efterspring, och allraminst genom	 enfaldiga orättvisor emot andra.	 Man invänder, att tiden framgår icke historiskt, och på denna glosa	 lyssnar en och en annan, som läst historien halft. Vi fråga med skäl,	 hvad kan vara mera historiskt, än samhällenas utveckling till förbätt­	 ring nu, liksom förr? NB. förbättring nu i de fall, som behöfvas nu, lika­	 som det skedde förr i de fall, som behöfdes förr? Det ohistoriska, som	 visar sig för de halflärde (jag förstår härmed de s. k. lärde), består blott	 deri, att det är annat, som nu skall bättras, och det kunde icke omtalas i	 förra tiders reformhistoria, efter det var frågan om annat då. Tidens	 ande och folkens kraf stå i fullkomligaste öfverensstämmelse med his­	 torien, och vi skulle utan tvifvel kunna kalla vårt gående framåt just ett	 företrädesvis äkta historiskt sträfvande, i fall det öfverhufvud behöfde	 någon titel.	 Hvad är således då, omsider, händelsen med de åtalade olyckliga	 Samhällsinstitutionerna? Ingen annan än den, att de skola låta sig af­	 skaffas eller reformeras; och när det skett, komma de att åtnjuta all	 tacksamhet för det förflutna. Ty oaktadt allt det svåra hos dem, voro de	 likväl på sin tid och i sin ordning merendels förbättringar af något före­	 gående. Hos dem är alltså ingenting att tadla, så fort de vilja hafva den	 godheten att afgå. Derpå hänger allt med dem. Tidens fördömelse drab­	 bar dem alls icke, utan såvida de envisas att fortfara, eller fortfara oför­	 bättrade. Häruti ligger en stor aktning, en ren rättvisa emot mensklighe­	 ten, och ett historiskt sinne, som betyder någonting. Detta tyckes väl ej	 vara konstigt att begripa, men tusenden, och framför allt de, som kallas	 lärde, skola icke fatta det. Ty de se merendels allt, utom det närvarande	 och sin egen ställning: de göra rättvisa åt allt, utom åt det, som hvarje	 gång är i fråga.	 Men dessa lärde, dessa omdömesgifvare, huru är det möjligt att de	 kunna vara så? Huru har den europeiska fäktningen ens kunnat komma	 å bane emellan väl underrättade personer och tiden sjelf? Frågorna äro	 ju ganska klara? – Se här.	 Påminn dig till en början, att jag i frågan om folkens allmänna sträf­	 vande sagt, att tidens ande vill Ordning, vill Sedlighet. Jag nämnde ock­	 
	 så, att den upprest sig emot hela massor af osedlighet, som nu hyllas och	 qvarstå otadlade under våra gängse, ännu gillade samhällsförhållanden.	 Denna uppresning likväl, låt oss betrakta hvad utseende den kan hafva.	 Tidens ande arbetar sig fram, gör sig gällande, utfäktar sin strid, men	 genom enskilda personer. Det förtjenar ses i hvad ställning desse stå,	 och hurudana de äro.	 Tidens ande .. hvad är det för en varelse? Det är som när man hän­	 delsevis ror öfver en hafsvik om natten, och ser en grå dimma uppstiga	 derute på det fjerran stora hafvet, kommande inåt landet. Roddaren	 drar sig häpen in i sin vik, hem till sin strand, eller, om han är en modi­	 gare man, hvilar han kanske en stund på årorna och ser betraktelsefull	 ut på den stora, ljusgrå, annalkande gestalten. Emellertid stiger röken	 ur hafsvattnet närmare, roddaren ser sig oförmodadt omsvept deraf;	 han märker ej mer sitt lilla, angenäma, trefliga land. Store Gud! hvart	 skall han nu taga vägen? huru skall han ro? Han är lycklig om han ännu	 märker någon vänlig stjerna, tindrande genom dimman till hans vägled­	 ning. En och annan öfvad sjöman har hvad man kallar kompassen i	 hjertat; han kan hitta till land äfven i stockmörkret. Men sådane äro	 sällsyntare. Att hafsdimman står der, och hvar den står, det är rätt tyd­	 ligt, det är det stora gifna; men för öfrigt befinner sig allt, eller dock	 mycket, ganska insvept i töcken.	 Se der den ställning, hvari månge tidens män befinna sig. De perso­	 ner, hvarigenom den stora tidens ande utfäktar sina strider, hafva	 knappt någon annan anvisning, än en ånga på mer eller mindre afstånd:	 de gå då efter lukten. Tidens sträfvande är till en stor del blott negativt	 ännu: det består i ett oafvisligt, ett afgjordt ogillande af vissa mennisko­	 vidriga förhållanden. Tidens män märka ganska väl ångan af den starka	 protesten emot en gängse sedlighet, som ingen sedlighet är. Men de	 märka vanligen blott det negativa. Det vill säga, de upphäfva sig med	 stor talent, och åtföljde af hundratusen klappande hjertan, emot det för­	 vridna i namnsedligheten och namnordningen. De beklaga den någon­	 gång i sattser, men ännu mer i poemer, romaner, konstverk. Icke nog	 härmed. Desse män, som ingå i tidens kamp endast negativt, medföra	 dessutom ett stort positivt innehåll för enskild räkning; och hurudant är	 
	 stundom det? Ej alltid af ett slag, som tidens ande sjelf skulle erkänna	 för sitt. De der männen nedrifva – i tidens ande; och detta deras negati­	 va göromål är ett arbete för seklets räkning. Men derjemte uppbygga de	 något annat, som tillhör dem sjelfva. Huru ser nu taflan ut? Se t. ex. das	 junge Deutschland och en del af den nyare Franska skolan. De svage	 omdömesgifvarne öfver vår tid – de fleste boklärde – kunna sällan skilja	 tidens eget sträfvande ifrån en mängd kämpars vidriga utseende, hvilke	 blott fäkta i tidens led såsom nedrifvare, men icke såsom uppbyggare:	 som tvertom ganska ofta, hvad deras positiva vidkommer, marodera på	 egen hand ibland både vänner och fiender. Likna ej desse så många fri­	 skaror under Ziska och i trettioåriga kriget, hvilka deltogo i en helig och	 ren kamp för religion, frihet och ädel idealitet, men icke desto mindre	 voro stora kanaljer? (Tänk om man skulle bedöma christendomens	 egen halt efter charakteren hos så många bofvar, som i alla länder med­	 verkat för dess sak, oftast dem sjelfve ovetande?) Men härmed är ännu	 på långt när icke nog. De, som fälla ogillande omdömen öfver tiden, äro	 icke blott utsatte för vådan att sammanblanda kämparne med tiden	 sjelf; utan befinnas ock för egen del mången gång ur stånd att ens fatta	 meningen af tidens stora nej. Det händer dessa omdömesgifvare, ehuru	 beläste, att de ega ganska liten erfarenhet om hvad här i verlden egent­	 ligen svider. Och när det icke svider hos dem eller deras närmaste gran­	 nar, så kunna de icke begripa, att det svider någonstädes. Få de höra en	 klagan omtalas, så utropa de sådant för en nyck allenast, och afvisa	 mensklighetens suck med den visa anmärkningen, ”att det der är något,	 som icke bör svida.” Det är som att säga åt en, som står husvill i hällreg­	 net och beklagar sig öfver att han blir våt: ”min vän, du bör icke blifva	 våt!” Härtill inskränker sig hufvudsumman af alla deras kloka råd. De	 offer, som årligen samhällsordentligen marteras, göras oädle, eller slut­	 ligen rent deshumaniseras under den mest kränkande råhet, legitim	 och utstyrd med vackra namn: de förblifva våra lärde obekanta, eller	 missförstås af dem. Och skulle de vid tillfälle falla på en så utomordent­	 lig djerfhet, som att vilja tillåta bot för ett verkligen nedrigt, så bifalla de	 visserligen ändock icke, att man må hjelpa det onda i roten, utan endast	 förminska känslan deraf genom döfvande medel, så att derom icke vida­	 
	 re må talas eller de ledsamma besvären höras. Qväfning af den lidandes	 klagorop synes dem nog; att göra något vidare till det ondas afhjelpan­	 de, benämnes subversivt; och insättning i fängelse är all den ”ordning,”	 som de lärde här tycka nödig. Tidens mening uppfattas således aldrig af	 dem, så länge de icke begripa mensklighetens behof (Renhet och Lycka	 tillsammans), och ännu mindre se huru det skulle kunna tillfyllestgöras.	 Jag har hittills endast talat om det negativa i tidens sträfvande, och	 huru naturligt det händer, att en mängd lärde, efter deras insigt kanske	 rättvillige, men om mensklighetens sanna lidande ganska okunnige och	 liknöjde män skola fälla förklenande omdömen deröfver. Huru mycket	 mer måste då ej deras omdömen en gång blifva kränkande, när tiden	 icke blott framtränger med sitt Nej emot närvarande namnsedlighet,	 utan till och med kommer att göra sin positiva sak gällande; går att infö­	 ra ett högre sinne i alla ämnen, och hvarigenom en sedlighet uppstår på	 högre och renare grund? Hvilka nedriga uttryck och benämningar skola	 icke då uppfinnas? hvilka varningsgrader påhittas? hvilka volumer	 skrifvas, fulla af missförstånd? Denna period kommer en gång: måhän­	 da är den icke alltför aflägsen. Men de, som nu rikta oss med påminnel­	 ser emot tiden, äro troligen då afgångne, och hafva väl till efterträdare	 fått andre, som likna dem i nit, men som emellertid hunnit rycka litet	 närmare saken, följaktligen kanske döma litet mindre afgörande om det	 de icke känna.	 Folken gå alltid förut, ty de gå på sak; men deras lärde (hvarmed icke	 förstås de enskilde, mången gång okände lärare, som folken egentligen	 hafva; utan flertalet af deras tillförordnade, af reglementen styrde lära­	 re) komma nästan alltid efter. Detta bevisar sig genom det enkla faktum,	 som sällan slår felt, att, så fort ett decennium hunnit gå förbi, bevisa de	 lärde utförligt och demonstrativt ända till evidens, huru rätt och riktigt	 det var, som skedde för tio år tillbaka (och som de eller deras kolleger	 då fördömde). Jag säger tio år, såsom tillräckligt i mindre ämnen. För	 stora frågor behöfvas femtio till hundrade år, innan de lärde finna sig. I	 verldsfrågor, såsom t. ex. i christendomens, gå folken fem, sex sekler	 före sina lärde. Se christendomens upphof. Och att christendomen se­	 dermera fjättrats – att den ännu hunnit så oändligen litet uträtta till	 
	 bortsopande af det hedniska hos menniskorna – hvilke äro härtill orsa­	 ken, om icke de, som kallas lärde, men endast äro det till ytan, emedan	 de i alla ämnen endast förstå den ena, yttre sidan, nemligen den hednis­	 ka: försvara den, fasthålla den, ja gå så långt, att de utropa just denna del	 af ämnet för christen. Folken äro af Gud anslagne till christendom – de	 vilja hafva den – men känna sig öfversvämmade af urhedniska åsigter,	 bruk, tvång, hvilka alla, för att få stå qvar, kalla sig christna. Är sådant	 icke uppresande? Var viss: det är just för att få christendom, som folken	 upphäfva sig emot det, som blott heter så.	 Jag talar ännu så länge blott i allmänhet, men innan jag slutar skall	 du få se mina tankar i enskildheterna.	 
	 
	 
	 
	 
	 Tredje Brefvet.	 
	 Revolutionens grund.	 
	 Sedan du läst mitt sista bref, sätter du i fråga, säger du, om jag icke rent	 ut sagdt är en jakobin? en omstörtningens, en revolutionens man?	 Jag är en förbättringens vän, och i och med detsamma en af framti­	 dens vänner.	 Men hvad omstörtning beträffar, och på hvars skuldror en sådan hvi­	 lar, der den inträffat och måhända ännu inträffar, derom skall jag nu	 säga dig mina tankar, efter du slagit an denna stora fråga.	 Knappt gifves för oss något lärorikare att betrakta, än perioden af	 christendomens första uppträdande, genom den stora likhet och jem­	 förbarhet vår tid har dermed.	 Hvad? utropar du.	 Du kan icke läsa en rad i evangelium, utan att – såvida du läser den	 med din själ – återfinna detta stora erkännande af alla menniskors, äf­	 ven de ringastes, värdighet och rättighet att få vara menniskor, sådana	 Gud skapat dem, och att ur den synpunkten behandlas, uppfostras, lef­	 va och lycksaliggöras. Öfverallt möter dig i den Hel. Skrift en ande, som	 talar om det oförskyldt Lågas upprättande och det oförskyldt Högas	 
	 nedsättande. Öfverallt finner du vår gemensamma egenskap, att inför	 Gud, Lagen och Nåden vara jemlikar. Öfverallt vår skyldighet att bära	 hvarandra med råd, dåd och medel. Detta, och mera, som christen­	 domen vill, finnes likväl omkring och ibland oss icke mycket till. Men	 folken sträfva till ernåendet deraf; och denna sträfvan föryngrar tiderna.	 Det är en stor osanning, att folken vilja uppresning och omstörtning.	 Menniskorna fordra friheten att få lefva så som Gud inrättat dem, och	 denna fordran måste vara oskyldig. Sätter någon hinder häremot, så är	 det han sjelf, som förr eller sednare går sitt förderf till mötes. Revolutio­	 ner och stora olyckor kunna visst uppkomma; men det sker derigenom,	 att man söker hindra framgången af den rätta friheten. Folken, i stort	 taget, äro alltså lika oskyldiga häruti, som örterna om våren, då de taga	 sig före att växa och skjuta skott. Den mesta förvirringen uppkommer	 derutaf, att, när ett inre, stort och rättmätigt kraf fordrar förbättrade la­	 gar, ropa åtskilliga, att man vill inga lagar: när man begär afskaffandet af	 tunga, oviga och kostsamma onyttigheter i samhällets sammansättning,	 ropas det, att man vill afskaffa allt nyttigt: när man önskar hafva en god	 ordning i stället för en dålig eller sämre, så skrikes, att man vill hafva	 ingen ordning: och när man icke nöjer sig med att betala samhällets tje­	 nare, utan äfven påstår, det de skola skipa sann ordning och rättvisa, så	 ropas, att man är onödigtvis missnöjd och misstrogen emot embetsmän.	 Då folket känner sig behöfva religion, och yttrar sin obelåtenhet eller	 köld för saker, som hvarken förädla deras hjertan, upplysa deras tankar,	 eller förbättra sederna, så ropas på anfall emot presterskapet, och på	 förakt för religionen sjelf. Det vill då endast säga rent tvertom. Ty var	 öfvertygad, att den, som föraktar religionen, han ifrar icke heller emot	 odugliga prest-institutioner, emedan sådana verkligen qvitta honom	 alldeles lika: och den, som föraktar samhällsordningen, oroar sig icke	 med att fordra förbättrade lagar. Men mången, som föga älskar menni­	 skorna och alls intet efterfrågar samhället, ifrar just för att allt skall	 qvarstå i sitt skick, det onda med det goda: ty hans samvete hindrar ho­	 nom ej, att finna utvägar till fritagning för egen del ifrån sådant, som	 han sjelf icke skulle vilja vara bunden af; men fördelen, att dermed bin­	 da andra till ondt, vill han gerna begagna och hafva qvar. Blott den sam­	 
	 vetsgranne fordrar lagarnes förbättring till närmare öfverensstämmelse	 med menniskans högre natur, äfven på det att sjelfva dessa lagar må	 kunna efterlefvas, och göra det till allmänt väl. Det är således för laglyd­	 nadens bestånd han ifrar, då han talar för orätta lagars aflysande.	 Ett helt folk kan förtryckas af enskilde, hvilkas intressen härtill för­	 leda dem. Dessa enskilde utsätta sig sjelfve derigenom för vådan att	 krossas af nationen, hvilket kallas revolution; och den är förtryckarnes	 verk, fallande öfver deras egna hufvuden. Förvirringen, som uppkom­	 mer af hinders ställande emot förbättringen af menniskornas vilkor –	 emot allt det, som jag, för att hafva ett gemensamt namn för tusende	 ämnen, vill kalla det christna i nationerna – denna förvirring, hufvud­	 sakligen föranledd af dem, som sedan taga den sjelf till anklagelsepunkt	 emot folken, underblåses också, sedan den en gång finnes, af andre en­	 skilde, och stundom af deras egennytta. Dessa andre enskilde kallar	 man uppviglare; och vissa lättrörda delar af ett folk kunna genom upp­	 viglarne ledas till utbrott och uppror. Men ingenting skulle kunna upp­	 viglas, om icke förvirringen förut funnes, åstadkommen genom dam­	 mars sättande emot civilisationen, emot den sanna friheten, sådan jag	 nyss definierat den. Finge denna framgå enligt sakens egen fordran och	 utan att på sned dragas, förderfvas, återhållas eller söka qväfvas genom	 personers biåtgärder, så skulle menniskotillståndets förbättring utveck­	 la sig och fortgå utan revolution. Men hindren emot de oskyldigaste	 önskningar sätta sinnena i gäsning: förnekandet af sundt förnuft revol­	 terar. Hindermännen (ofvantill i samhället) och Uppviglarne (nedifrån)	 utgöra två partier, som alltid tala emot hvarann, ja, utskälla hvarann.	 Likväl är det dessa två, som tillsammans utgöra omstörtningens män	 och sanna orsak, så fort revolution någonstädes sker: hindermännen	 nemligen först och främst, och uppviglarne derefter, gående i deras fot­	 spår. Folket sjelf, i det hela, har en dunkel, stor känsla af att det vill, får	 och skall lefva enligt sin skapelses mening: ju mera ljus man tillsläpper	 åt denna stora känsla, ju bättre går det; ju mindre ljus deremot, ju vilda­	 re och mera stormigt aflöper det. Men framåt går det, i stort taget, alltid;	 ty Gud lefver och älskar sina verk. Att det går, behöfver således ingen	 tvifla på; men hvilka som dervid skola krossas, beror på dem sjelfva.	 
	 Det enda du torde stöta dig på, såsom nytt, är att jag kallat folkens	 stora och allmänna sträfvande christet. Också höra vi talas om mångfal­	 diga ekonomiska förbättringar, som icke kunna citeras ur Nya Testa­	 mentet. Men vi skola ej låta oss förvillas af namnen. Frågorna t. ex. om	 fritt eller inskränkt införselsystem, om sinekurer, om privilegier m. m.	 kunna väl icke regleras efter den heliga Skrift; men sådant är icke annat	 än en liten af de tusen yttringarne för samhällsutbildningen, som alla	 hafva sin grund och rot i menniskans genom christendomen skedda	 emancipation: hennes upprättande till lif med Gud i Christus, som	 innebär ”lif närmare skapelsens mening,” eller renare frihet. Att denna	 å ena sidan icke är laglöshet eller styrelselöshet, vet hvar och en af	 christendomen; och intet folk skulle kunna älska någonting så förstö­	 riskt för det sjelf, som att vara utan styrsel. Men det är likväl, å andra	 sidan, fritagande från den yttre formens makt, såsom rätt i första rum­	 met. Deri består emancipationen.	 
	 
	 
	 
	 
	 Fjerde Brefvet.	 
	 Skillnaden emellan Folk och Pöbel.	 
	 Du förebrår mig, att jag i mitt förra bref skrifvit så mycket om folket –	 och folket – och ständigt folket, fritagande det ifrån omstörtningens	 skuld, hvilken i stället hvälfves på dem jag kallat civilisationens Hinder­	 män. Du frågar: huru kan man då få reda på det der ”folket?” Alle, som	 bo i landet, utgöra icke de tillsammans folket? och, om så är, måste väl	 folket sjelf icke vara särdeles att berömma, emedan alla dåliga medlem­	 mar, och bland annat äfven just de der omtalade Hindermännen, ingå	 deri såsom beståndsdelar?	 Nej, min vän; alle, som bo i ett land, utgöra icke hvad jag menar med	 folket.	 Alle, som bo i ett land, utgöra dess befolkning; men när man ifrån	 hela befolkningen afdrager pöbeln, då återstår det, som är folket.	 Du fordrar således utan tvifvel att jag skall skildra pöbeln, på det	 
	 man må ega en noggrann kunskap om hvad som skall afdragas ifrån ett	 lands invånarepersonal, för att finna återstoden: folket.	 Nåväl. Vi hafva två slags pöbel, en förklädd och en uppriktig.	 Rundt omkring oss gå först och främst skaror af förklädd pöbel. Dit	 höra de, som anse sig förnäme, kalla sig lärde, tro sig bildade, helsa sig	 frisinnige, utan att vara det. Sådane hafva ej ädelmod i själens grund;	 derföre äro de icke rätt förnäme, ej adlige i andlig mening. De känna ej	 lifvets verkliga kraf, menniskoslägtets oskyldiga önskan, Guds vilja; der­	 före äro de icke rätt lärde. De bära icke kulturens blommor i hjertat;	 derföre äro de verkligen råe, ohyfsade och alls icke bildade, huru många	 sköna ord de än kunna utsäga. De söka endast befrämja sina egna förde­	 lar, under det att de tala högt om allas frihet och hjelp; derföre, långt	 ifrån att vara rätt frisinnige, äro de öfversittare, så mycket farligare och	 nedrigare, som deras våld ej ligger öppet och deras ondska ej bekänner	 sig. Men hela denna fyrfaldiga pöbel har en anstrykning, en färg öfver	 sig, som lockar och bedrager. En fin hållning i det yttre gestaltiska tar	 utseendet af värdighet och förnämhet: förmågan af ordasätt gifver ske­	 net af lärdom: en viss hemmastaddhet i alla ämnens olika sidor låter	 som bildning: öppet tadel af allt, utan att sjelf frambringa något bättre,	 har tonen af frisinnighet, genom sin afvighet emot allt beståndande.	 Fernissornas tidehvarf är dock slut. Den förklädda pöbeln går att blifva	 känd; den skall mer och mer afklädas in på bara kroppen.	 Den öfriga, eller oförklädda pöbeln, är uppriktig. Hvar och en igen­	 känner den, barn kunna peka derpå, och den erkänner sig sjelf. Denna	 pöbel är ohygglig, ryslig; men den är mindre föraktlig än den förklädda.	 När man nu frånräknar allt det der afskrapet, så det förklädda, som	 uppriktiga, återstår folket. Det utgör tillsammans det älskvärda i landet,	 de egentliga menniskorna. Folket bär i hufvud och hjerta en liflig läng­	 tan efter framgång i det goda, efter förädling och sann upphöjelse af	 Gud. Det älskar ordningen såsom sig sjelf; just derföre harmas det öfver	 alla dessa hundratusen oordningar, som möta öfver allt med det sjelf­	 tagna namnet ”ordningar.” Det älskar samhället såsom vilkoret för sig	 att vara till på jorden, och det älskar samhällsstyrelsen såsom sin egen	 lifskraft, samlad i en punkt, för att derur handla med makt. Folket vill gå	 
	 framåt, vill af sin styrelse föras uppåt, och erkänner den också icke un­	 der annat vilkor för sin. Med andra ord: folket vill ett lefvande samhälle.	 Pöbeln deremot vill ett dödt samhälle. Ty der samhället lefver, rörer sig	 och går, der sjunker all pöbel föraktad till jorden eller faller af som	 oting, likt kartarne ifrån trädet, då dess grenar gunga för en frisk vind.	 Pöbeln ställer sig alltid (af insedd plan eller nödvändig instinkt) så	 mycket den förmår emellan styrelsen och folket, för att släcka kärleken	 emellan de två, som innerst tillhöra hvarann, slita bandet och hämma	 samhällets fortgång. Ty pöbeln kan blott höja sig till anseende och makt	 i det förruttnade, stagnerade och blinda, då personer och saker bedö­	 mas efter fernissan; men den faller och förgås i det friska och uppklar­	 nade tillståndet, då personer och saker börja tagas för hvad de äro. Såle­	 des, för att döda eller åtmistone hämma framåtsträfvandet i samhället,	 sällar sig en del af pöbeln kring styrelsen, ropande: ”folket är till sin na­	 tur fallet för oro och uppror! det vill uppåt! det är föraktligt! trampa	 det!” (denna del af pöbeln utgör de förnäme Hindermän, upptill i sam­	 hället, hvarom mitt förra bref handlade). En annan del sällar sig kring	 folket och ropar: ”folk! din styrelse vill förtrycka dig – rif ned den! tram­	 pa den!” (desse äro Uppviglarne). Skulle nu den händelse ega rum, att	 styrelsens egen personal består af Hindermän, då är den sjelf hel och	 hållen intet annat än pöbel, tillhör icke folket, är opopulär: och ropet	 om dess nedrifvande var då rättvist (var utgånget ej från uppviglare,	 utan från rättsinniga menniskor). Detta är på en gång den föraktligaste	 och svagaste styrelse; ja, den är egentligen icke styrelse alls, utan usur­	 pation: är våld, inkräktning och onatur; räckande så länge tills folket	 hemtat krafter att kasta ut den (och skulle folket aldrig få krafter dertill,	 så vill det säga, att det folket förgås). Begreppet om impopularitet hos en	 styrelse bestämmes således af den omständigheten att vara hindersam	 emot sitt folks frihet och civilisation (se mitt förra bref), och ej af annat.	 Så snart styrelsens medlemmar bestå af folk, så arbetar den på sin na­	 tions rena lycka och framgång på lifvets stråt: det öfriga folket uppbär	 den då såsom sin ädlaste tillhörighet. Endast detta är en styrelse, och	 den har jemt upp samma mått af styrka, som dess folk sjelf eger.	 Tider hafva inträffat och kunna inträffa, då genom den förnäma pö­	 
	 belns bearbetning äfven en rätt styrelse och dess folk blifva fremmande	 för hvarann, missförstå hvarann, upphöra att träda hvarann ömsesidigt	 till mötes. Går detta så långt, att styrelsen sjelf förvandlas till pöbel, då är	 missämjan med folket naturlig. Men äfven i annat fall kan den förnäma	 pöbeln likväl genom allmänhetens förfalskade bildning stiga högt och	 till en del alstra vrång stämning. Och det pöbelaktiga, illvilliga, egoistis­	 ka, som under sådana tidskiften lyckas att segrande tränga sig emellan	 styrelsen och det öfriga folket, kan äfven göra sin verkan gällande de	 enskilde emellan. Hela samhällslifvet och umgänget försättes då i ett	 kallt, otrefligt, misstänksamt, upplöst, kadaveröst tillstånd. Kärlekens	 genius har dragit sig upp bland molnen: pöbeln triumferar.	 Men folkets känsla vaknar ånyo och rörer sig. Då ve öfver denna för­	 hatliga, charlataniska, i alla förhållanden innästlade pöbel af så kallade	 ädlingar, lärde, bildade och frimän, som bara äro tvertom! Dess timme	 slår. Menniskorna, länge kringvankande i köld och osämja, samlas och	 fråga hvarann: hvad är detta? hvartill tjenar ett så förbannadt elände?	 hvarföre älska vi ej hvarandra? Dumma, usla hat!	 Då börja menniskorna se på hvarann med varma, unga blickar igen;	 och de glåmiga, misstänksamma ögonkasten draga sig in med blygsel.	 Själens ålder – d. v. s. den egentliga menniskans ålder – beror icke af	 den jordiska tillvarelsens år. Hvarje hatfullt, kallt, dumt och förstockadt	 sinne är gammalt, skrumpet och förfallet, om det också bor i en kropp,	 som döptes för blott ett par decennier sedan. Men hvarje rent älskande	 hjerta, förenadt med sundt, godt förstånd, är ungt. Ty detta är menni­	 skan i sitt färdiga och rätta skick, såsom sådan. Menniskan i sin idé –	 d. v. s. såsom salig hos Gud – lefver ju i evig ungdom? Detta är icke ett	 symboliskt talesätt, utan sanning. Du bör således icke stöta dig på mitt	 uttryck.	 All pöbel deremot är af naturen åldrig, svag, ömklig; men besitter	 dock det slags styrka, som äfven svagheten ofta har, nemligen list i	 handlingssätt och den stora ytliga talaregåfvan, hvilken icke är själens	 språk, men en tagen fason. Folket sjelf (alla de egentliga menniskorna)	 är deremot ungt, och är det af den varma, drifvande grunden, alla natio­	 ners underlag, Guds kraft. Sinsemellan jemförda kunna nationerna stå i	 
	 en olika ålder inför hvarann, så att den ena är äldre, en annan deremot	 mera ungdomlig; men inom en nation, för sig och ensam tagen, utgör	 folket allt det unga, allt det rent menskliga, som deri lefver, så pass	 mycket som detta är. Skulle historien någon gång omtala ett föråldradt,	 vissnadt, förtynadt, utgånget folk (NB. icke utgånget eller förödt genom	 inkräktares våld och förtryck, utan utdödt af sig sjelf); så ville det säga,	 att der hade småningom allt folk upphört, och alltihop blifvit pöbel. Så	 långt kunna hat och verkliga oseder gå.	 Men en invånarepersonal, deri folk ännu finnes, förnyar sig vanligen	 periodvis; och det är just tidepunkterne af dessa förnyelser, som utgöra	 pöbelns högsta förskräckelser. Ty hvarje sådan förnyelse blir epoken för	 pöbelns sänkning. Det behöfves blott, att alla de, som egentligen äro	 menniskor i landet, räcka hvarann handen, älska och förstå hvarann.	 Vid det första nya andedrag häraf, som går genom ett folk – vid det för­	 sta leende Gud kastar öfver landet – skakas den förklädda pöbelns välde	 i sina grundvalar. Afklädningen begynner, maskerna afdragas. Men det­	 ta sker icke utan skri, allarm, skällsord. Framför allt ropas: det är revo­	 lution! det är omstörtning! Ganska sant: det elaka och befängda störtar	 öfver ända.	 
	 
	 
	 
	 
	 Femte Brefvet.	 
	 Utveckling om Pöbeln.	 
	 Jag har några dagar gjort en ganska angenäm resa, och hunnit hit i det	 bästa lynne. Här bekom jag ditt sista bref och tackar dig; jag ser med	 nöje, att du har förstått mig; men du ålägger mig, att närmare utreda	 hvad jag menar med ”pöbel.” Ty då till ett rätt uppskattande af folket så	 mycken vigt ligger på urskiljandet af hvad som är pöbel i landet, så ford­	 ras den noggrannaste bestämning af den, och du begär af mig intet	 mindre än en ren definition, tror jag. Du tycker, att jag för mycket måt­	 tar åt de högre stånden; de bildade, de lärde, adeln. Min vän, jag måttar	 med min urskillnad hvarken åt stånd eller klass, eller hvad yttre namn	 
	 du behagar; utan jag talar om en beskaffenhet, en verklighet, en sak.	 Det hör just till de oriktigheter jag bestrider, att vid sådana kännetecken	 på ytan, som gifvas genom födsel, stånd, bättre eller sämre talekonst,	 m. m., häfta åtskillnaden mellan pöbel och rätt folk. Här skall du få se	 de definitioner du önskar.	 Med folk förstår jag alla personer, som äro så stämda, att de ibland	 alla sina egenskaper sätta i främsta rummet den, att vara menniska, och	 blott i mindre mån värdera allt hvad de annars i verlden kunna vara.	 Denna stämning ger ett alldeles eget och afgörande lynne åt personens	 hela sätt att känna, tänka och handla. De, som äro af det slaget, hafva	 alla det stora sambandet sinsemellan, att bekänna sig vara hvarandras	 likar såsom menniskor, ehuru de för öfrigt kunna hafva alla möjliga	 personliga olikheter efter yrken, förmögenheter och förmögenhet; men	 hvilken olikhet aldrig kommer i betraktande annars än som ett mindre.	 Man kan således äfven vara folk äfven i de s. k. högsta samhällsklasser­	 na, ehuru det genom en narraktig uppfostran (hvartill en narraktig litte­	 ratur ej gjort sitt minsta) blifvit vida svårare, att der nöjas med den ädla,	 fast som man tycker obetydliga bekännelsen i själ och hjerta, att man	 egentligen och framför allt är intet annat än menniska, den ringastes	 like så till vida. Renast och talrikast finner man derföre folk i de s. k.	 lägre klasserna, emedan uppfostran och lefnadssätt der icke särdeles	 hindra det stora erkännandet.	 Hvad är nu pöbel? Personer af den motsatta stämningen. Alle, som i	 yppersta rummet sätta sina enskilda olikheter och utmärkelser, hvar­	 med de sticka af ifrån andra; men deremot med en mindre uppskattning	 värdera sin egenskap att vara menniskor. I och med detta sinnelag äro	 de egoister, fina eller grofva, efter omständigheterna.	 Definitionerna, kortast uttryckta, skulle då vara: 1. Folk är den, som	 af allt hos oss sätter det (af Gud) menskliga högst; och 2. Pöbel den, som	 sätter den yttre individuella stämpeln högst.	 Den allmänna likheten med andra, det menskliga, träder för pöbel­	 personen i bakgrunden: han finner det icke särdeles minnesvärdt.	 Största antalet af personer, som till hjerta och tänkesätt äro pöbel, fin­	 ner man således af naturliga grunder i de fördomsfullare, på kastskill­	 
	 nad begärligare klasserna, som med en ganska egen ironi öfver sig sjelf­	 ve kalla sig högre. Att menniskan för dem går bort åt bakgrunden, men	 deremot grosshandlaren, öfversten, possessionaten, biskopen, diverse­	 handlaren, statsrådet, kronobefallningsmannen, excellensen, traktören,	 fursten, löjtnanten, presidenten, länsmannen, krigsrådet, eller hvad det	 allt må vara som hvar och en enskildt är, stiger fram såsom hufvudsak,	 det är en följd af ömkliga känslor och usla begrepp, insupna ifrån barn­	 domen i pöbelaktiga, om ock till formen bildade föräldrahus, stärkta	 sedan genom falsk uppfostran, hvilken åter i sin ordning underhålles af	 den s. k. lärdomen, hvilken nästan alltid finner någonting djupsinnigt i	 det dumma. Pöbelsinnet har likväl, genom smitta ifrån herrskap till	 tjenstfolk, och ifrån det till deras slägtingar i nationens stora massa, ut­	 kommit till en mängd menniskor och i klasser, der det annars af natur­	 liga grunder icke vore till. Framför allt i städerna har det gripit mycket	 omkring sig. Finnes t. ex. något inhumanare, än dessa småstadskräma­	 re, som ockra på den omkringboende fattiga allmogen? Men äfven på	 landet och bland rikare bönder är det pöbelaktiga icke sällsynt; man ser	 dryga hemmansegare stundom vara sina mindre väl lottade kamraters	 grymma plågare och utsugare, föga olikt frälsemän; man hör dem sqva­	 dronera och prata i alla ämnen, nästan som beläst folk, endast med en	 vämjeligare ton och på ett omaskeradt sätt: man hör dem bele religio­	 nen och yttra sig öfver trosämnen, ungefär som prelaterne sjelfve, när	 desse äro för sig. Skillnaden består blott deri, att den deriverade pöbeln	 kommer fram oklädt och otäckt, men uppriktigt, med hvad den primiti­	 va, egentliga pöbeln (den förnäma) snyggt omhöljer.	 Jag tror du skall finna de begge definitionerna tjenliga till en full­	 komlig och bestämd åtskillnad emellan de tvenne. Först och främst tje­	 na de hvarje enskild till bedömande af sig sjelf: han kan nemligen	 ransaka sitt sinnelag och finna, om han är folk eller pöbel: derefter kan	 han omvända sig, om han ser sig tillhöra den sednare. Vid bedömandet	 af andre, åter, kunna visst misstag ske; men säkert är, att i få ämnen rö­	 jer sig menniskan lättare; och hvar och en, som vill, märker snart på	 hela sättet (yttrade sympathier, fällda utlåtanden, gerningar, deras än­	 damål o. s. v.), om personen är sådan, att det menskliga gäller hos ho­	 
	 nom framför allt, eller om det lilla enskilda står högst.	 Hela bedömandet af andra kan i allt fall ej annat blifva, än opinion.	 Men då opinionen, om hvem som är pöbel eller icke, annars brukar rät­	 ta sig efter tillfälliga och yttre kännemärken, såsom att det är en fattig	 stackare, en person utan kunskaper, utan verld, utan propreté i drägt	 och uppförande, en af mobben o. s. v.; så har genom de definitioner, jag	 nu uppställt, ett sannt rättesnöre för urskiljandet af pöbel blifvit gifvet, i	 stället för ett falskt och bedrägligt.	 Du anmärker kanske, att mina definitioner angå helt annat, än hvad	 man efter språkbruket benämner pöbel, och att jag således ej annat	 gjort, än tagit ett bekant namn, men satt det på en sak, hvarför det icke	 förr blifvit brukadt.	 Låtom oss se, om så är. Det x man i föreställningen alltid pekar åt, då	 man talar om pöbel, månne det icke är det skadliga och fruktansvärda	 element i staten, hvarför man rädes såsom subversivt (öfverändakastan­	 de samhället), i fall det får öfvertaget? och som äfven annars utgör ett	 afskrap, en smitta, ett följe att gå undan för, eller som man allrahelst	 borde, om möjligt, utrota? Nåväl, min vän; se nu efter huru allt det fin­	 nes beskaffadt, som jag beskrifvit under namn af den förklädda pöbeln,	 så skall du inse, att den just företrädesvis är det subversiva i sjelfva	 grunden af samhället, och att den alldeles riktigt utgör ett afskrap, en	 smitta, ett följe att akta sig för, och hvars bortgång ifrån jorden vore en	 ren Guds nåd. Den oförklädda pöbeln likaså, ehuru den är vida mindre	 farlig och mindre att tala om. Slår icke således hvad jag definierat in på	 det x, som man i föreställningen alltid gör sig om pöbel, och som man	 förut orätt begripit, då man endast sett på yttre tecken, såsom trasor,	 grofva åthäfvor, gatspråk, nöd o. s. v., hvilka tecken väl stundom följa	 pöbeln, men visserligen icke alltid; följaktligen icke duga till kännemär­	 ken? Och det så mycket mindre, som hela den stora massan af förklädd	 pöbel – den skadligaste, och just den, som tiden nu förnämligast måttar	 åt ögat på – genom dylika tecken icke upptäckes.	 
	 
	 
	 
	 
	 
	 Sjette Brefvet.	 
	 Kärnpunkten.	 
	 Jag hör således, att du nu fått mina sista bref, och att du förstår mig. Äls­	 kade vän!	 Flera än du skola förstå mig. Mig? hvilket lappri! Men de skola förstå	 tidens ord.	 Ganska riktig är din uppmaning till mig, att återkomma till hvad jag	 i mitt första bref – såsom du tycker, nästan för hastigt – vidrört och se­	 dan icke mera nämnt: det faktum, det oafvisliga, som af Europas sakle­	 dare ständigt omfares eller föga besinnas, men som aldrig upphör att	 sjelfmant inställa sig igen. Med ett ord, du vill, att jag skall beskrifva min	 positiva mening om tidens fordran och folkens hjelp; ej blott klaga, men	 också föreslå botemedlen.	 Att jag icke vill stanna vid att vara blott negativ, skall du snart erfara.	 När man beklagar sig öfver tillståndet i ett helt tidehvarf och, ännu mer,	 i en bildnings-cykel, som gått genom många tidehvarf, så bör man kon­	 centrera sin fordran: man bör sammandraga all klagans tusenfaldiga	 strålar till en stor kärnpunkt, till en hufvudsak, hvarom frågan i grun­	 den måste vara. Ty först genom betraktandet af den kan man inse både	 hvad tiden egentligen vill, och huru det kan vinnas. Endast då löper	 man ej fara, att förvillas af de många enskilda ropen, som begära än ett,	 än ett annat, och ofta tyckas motsäga hvarandra. Denna kärnpunkt är	 också det oafvisliga faktum, som ständigt visar sig uppe på linien, huru	 ofta det än af sakförarne omgås.	 Menniskan har en viss oafytterlig rättighet, den, att få lefva efter ska­	 pelsens mening. Detta betyder, att hvar och en skall få framgå i sin san­	 na charakters verkliga bana.	 Jag nämnde oafytterlig rättighet. Du vet, att den europeiska bild­	 ningen åtminstone hunnit så vida, att den (nästan öfverallt – d. v. s.	 Ryssland undantaget: Turkiet hör icke till hela denna bildnings-cykel)	 erkänner en sådan rättighets tillvaro. Ingen får, till exempel, under	 hvad vilkor som helst, vara eller blifva slaf: menniskans eget begifvande	 
	 härtill gör icke en gång nog (man får icke sälja sig till slaf, ej bortskänka	 sig till slaf); med ett ord, det får rakt icke ske. Den personliga friheten,	 såsom sådan, är hvad derföre kallas oafytterlig; och det stora i denna	 tanke består i skyddet, som personen har äfven emot möjligen inträffan­	 de eget ingrepp.	 Då en menniska, dels af okunnighet om en ifrågavarande saks rätta	 beskaffenhet, dels af lock, trug eller hot, dels af fattigdom, ofta kan för­	 mås att gå in på mångahanda, bland annat sådant, som länder till un­	 dergräfvande af Guds i den menniskan sjelf nedlagda syfte, så har man,	 beträffande den yttre personliga friheten (den enda, som man i samhäl­	 let ännu benämner personlig frihet), kommit derhän, att finna densam­	 ma icke en gång till följe af eget bifall kunna afyttras, lemnas eller bort­	 gifvas. Jemt så långt, som hit, har christendomens arbete hunnit.	 Nu är saken, att det får icke stanna vid blott den yttre personliga fri­	 heten. Europa kräfver, att flera rättigheter, än denna, skola erkännas för	 oafytterliga. Det gifves ämnen, till förfång för hvilka ingen befallning	 får åtlydas, och ej en gång öfverenskommelser uppgöras; eller, om de	 blifvit uppgjorda, icke alls få anses bindande. En konvention kan på	 mångahanda sätt hafva tillkommit: af tvång, eller fritt: blindt, eller med	 någon kännedom om ämnet. Tillkomstsätten kunna vara högst olika;	 men i det äro alla öfverenskommelser, konventioner, kontrakter lika,	 att de under intet vilkor och för ingen orsak få förvrida Guds eget verk.	 Med andra ord: Konventionen är icke det högsta i verlden, lika litet	 som Befallningen från någon yttre myndighet. Det med tillvarelsens	 mening i hvarje sak öfverensstämmande är det högsta.	 Till exempel: ingen öfverenskommelse, gjord af hvem som helst och	 tillkommen under hvad form som ens kan upptänkas, får tvinga en	 menniska att söka göra 2 gånger 2 till 5 . Och det är icke hädanefter	 millioner menniskor, som skola torteras, söndervridas och gå förlorade	 på ett så nedrigt försök som detta, utan det är i stället Konventions– (li­	 kasom Auktoritets-) begreppet, som måste brista sönder, icke i de min­	 Du ler åt exemplet; men jag skall framdeles visa dig fall i de gängse samhälls­	 institutionerna, som gå ut på, att de under dem liggande menniskorna skola söka	 åvägabringa något i sitt slag lika befängdt, som att göra 2 gånger 2 till 5.	 
	 dre frågorna, men så fort dess uppfyllande skulle medföra hinder för	 det, som utgör den sanna meningen med hvarje Guds verk i skapelsen.	 Just häri ligger den europeiska revolutionens kärnpunkt. Det är icke	 blott emot det Imperativa (Auktoritets-idéen), utan äfven emot det	 Konventionella såsom grund, första rättesnöre och utgångspunkt för be­	 stämmandet af våra handlingar, som tänkesättet har rest sig. Och eme­	 dan den europeiska anden går i spetsen för alla folks på jorden, så är	 detta hela mensklighetens kärnfråga, så pass långt som sakerna hittills	 på jorden hunnit. Det är ett urgammalt hedniskt grundbegrepp, ut­	 sträckande sig i oräkneliga grenar genom bildningens former, och ännu	 till en stor del qvarbehållet hos dem, som heta christna; men hvilket	 måste bort. Deremot är den rätta personliga frihetens väckande och	 skyddande en af christendomens grundtankar. För någon afskild (”ifrån	 verlden,” såsom det heter på det asketiska språket), här och der, har det	 väl ock alltid utförts negativt och asketiskt, sålunda, att denna person	 dragit sig undan, eller genom resignation bibehållit sitt verkliga inre,	 likasom inläst i ett skrin, under det han i yttre måtto burit hvilken	 masque som helst nöden och tvånget påsatt honom. Men detta christna	 begrepps utförande i sjelfva samhällena äfven till det yttre, och deras	 rättande omsider efter den menskliga inre frihetens kraf, är ett arbete	 för det gående seklet och för många kommande. Konventions-idéen (så­	 som primitiv utgångspunkt för lydnad) skall utplånas, lika väl som Auk­	 toritets-idéen.	 Du frågar mig undrande: Konventions-idéen? hvad verldsomfattan­	 de ligger i detta lilla ord?	 Jag nyttjade ett ord, som kanske lät obetydligt. Jag har dermed talat	 om en hel, en omätlig serie af samhörande ämnen: begreppet af öfver­	 enskommelse, aflockade förpligtelser, löften, eder, dokumenter ... det	 gifna ordet .. namnet .. det ingångna, det beseglade, det ceremonihel­	 gade, det privilegierade, det utfästade: det, som bör ske, icke till följe af	 en saks sanna beskaffenhet, utan till följe af något aftaladt. Detta allt,	 som för mindre fall eller till afgörande emellan likgiltiga ämnen skall	 bibehålla sin kraft, får icke vara det afgörande rättesnöret i grunden, på	 djupet eller i första hand; emedan öfverallt, der en öfverenskommelse,	 
	 en konvention, antingen aftvingad, eller fri, men ingången af okunnig­	 het, skulle förpligta till någonting stridande emot meningen i Guds ska­	 pelse, denna då skulle lida och hämmas, derest Konventions-idéen för­	 blifver det i främsta rummet styrande. Derföre förbjuder också Christus	 Eden; (ehuru man i den hittills varande christenheten fästat föga eller	 ingen uppmärksamhet vid hans lära i denna del); och i Augsburgiska	 Bekännelsen läser man: Votum non tollit &c.	 Så skyddas den inre personliga friheten till och med emot eget in­	 grepp; d. ä. äfven emot hvad personen sjelf kan hafva blifvit förmådd att	 lofva, ehuru stridande emot skapelsen. Det är något, som ingen ens sjelf	 får afhända sig; och, om en afhändningsakt gifvits eller sker, får en så­	 dan akt icke gälla. Här är, med ett ord, frågan om en oafytterlig rättig­	 het, och menniskans största. Det är hufvudvilkoret för Guds saks fram­	 gång på jorden, att Konventions-idéen icke i grunden får gälla; emedan	 det just utgjort det urgamla hedniska konstgreppet, att locka menniskor	 (individer eller hela menigheter) till vissa löften, hvilkas obrottsliga	 uppfyllande inpräglats såsom heliga pligter i första rummet, utan att det	 förut var afgjordt, att det, som sålunda lofvades, öfverensstämde med	 skapelsens fordran, Guds högre vilja.	 Börjar du nu inse hela vidden af hvad jag sagt, så torde du förskräckt	 utropa: ”Hvad? så utan allt slags band, skola menniskorna falla i ett	 chaos af oregelbundenheter! – ingen trohet mera! – det allraförfärligas­	 te virrvarr går att uppkomma!”	 Du bedrar dig: menniskorna skola icke blifva utan band, fast utan	 Konventionens band; likasom utan Auktoritetsbojor. Man måste en	 gång lära sig skilja emellan orätt och rätt trohet. Den förra, som intet	 annat är, än ett segt fasthållande vid hvad ondt och förvändt som helst,	 så fort det en gång endast kommit å bane, detta slags trohet, d. v. s. den­	 na egentliga ”otrohet emot det himmelskt rätta,” den skall gå under;	 men den sednare, den rätta troheten, just härigenom få luft, tillväxa och	 blifva desto fastare beståndande.	 Lifvet har sin egen regel, som skall göra sig gällande till de säkraste,	 bästa och i sanning starkaste band, så fort den allenast får. Det är just	 genom den sekelgamla myndighet, först och främst Auktoritets- och se­	 
	 dan Konventions-begreppet i alla skepnader utöfvat, som lifvets sjelf­	 regel hos menniskan, i så många och de vigtigaste ämnen, ligger nere,	 vanmäktig, slapp, förtvinad. Låt den hos hvar och en väckas och stadgas	 genom ren uppfostran; låt den sedan gälla utan konventionella hinder;	 och den skall.	 Begriper du mig, så skall du intet ögonblick kunna föreställa dig, att	 jag härmed vill lemna fritt spel åt några oriktiga infall, nycker, påfund,	 förflugenheter och ”låga passioner,” som kunna påkomma en menni­	 ska. Sådant tillhör icke charakterens verkliga bana hos någon: utgör ej	 personens egentliga lif. Att fordra något i den vägen, är icke ett rent kraf,	 utan ett förmätet eller falskt anspråk.	 Man kan visserligen säga, att det alltid måste utgöra ett svårt afgör­	 ande, huruvida personen i förekommande händelser följer en nyck och	 ett ytligt infalls falska anspråk, eller en sitt sanna lifs rena fordran: med	 andra ord, om personen bär sig rättmätigt åt eller icke. Och då de största	 saker öfverlemnas åt lifvets sjelfregel, att ordna och utföra, men dragas	 undan ifrån yttre kontroller (åt hvilkas förfogande dåmera endast yttre	 omständigheter återstode), så fruktar du, att de vigtigaste och högsta	 angelägenheter kastas i slumpens hand. Allt blefve endast subjektivt,	 menar du? Låt se.	 Alla inre omständigheters ordnande och utförande sättes på ett kort:	 personens eget finnande af hvad som verkligen utgör dess lifs regel; och	 icke nog härmed, utan sedan också: denna regels gällande, så att perso­	 nen verkligen följer den. Sådant är ju fruktansvärdt?	 Om också hvarje persons finnande af sitt lifs rätthet vore det svåraste	 af alla problemer i verlden; så måste man dock erkänna, att intet ämne	 på jorden gifves förnämligare. Det förtjenar således att tid och möda	 derpå användes. Har någon enda upptäckt skett utan arbete? stort arbe­	 te? Huru mycket kostade icke hvartenda framsteg i fysik, kemi, astrono­	 mi? Man vet hvilka otroliga ansträngningar ett af Europas största snil­	 len, Keppler, använde till uträknande af banan för planeten Mars. Nog	 erkänner man huru förträffligt detta var, och hvilka dyrbara följder	 Kepplers arbete med vår planetgranne medfört åt stjernkunskapen.	 Men jag hoppas likväl på så mycket sundt förnuft, som att få erkändt det	 
	 för menniskan vara ännu vigtigare, att finna sitt lifs sanna bana. Låt då	 vara, att detta finnande skulle vara så gigantiskt svårt, som man säger.	 Det är ändock menniskans enda hufvudämne. Svårt eller lätt: hon mås­	 te finna denna bana! Men svårigheten är endast till skenet. Lifvet talar	 tillräckligt högt om sig, blott dess röst får höras. Hvaraf kommer då, att	 detta finnande anses så svårt? Af intet annat, än Auktoritets- och Kon­	 ventions-idéernas långvariga inflytelse. Ty på det man måtte bringa	 menniskan derhän, att det befallda eller öfverenskomna i alla sina gre­	 nar af henne måtte iakttagas, så inplantas hos henne tidigt och djupt, att	 alla sådana fordringar äro pligter. Så fort nu dessa ej på annat syfta, än	 hvad lifvet sjelf hos menniskan kräfver, så uppkommer väl till följden	 då ingen förvridning af skapelsens mening. I alla de oräkneliga händel­	 ser, åter, der de förra fordra annat, än lifvet rättmätigt behöfver, och de	 förras vidmakthållare i samhället icke dessmindre inlära de der ford­	 ringarne såsom pligter och goda seder, hvarigenom uppkomma hela	 massor af namnpligter, namnseder och namnordningar, som i sig sjelfva	 inga äro och likväl, emedan de hafva all verldslig makt, all litteratur och	 all disciplin i sin hand, djupt rota sig hos menniskorna, sättande en stor	 del af deras egna krafter i uppror emot lifvet – men detta å sin sida icke	 heller gifver vika – så måste af allt detta den största förvirring uppkom­	 ma, och själarne förtvifla om utgången ur en så dædalisk labyrint. Man	 tänker: ”det är ogörligt att följa lifvets kraf; ty icke får jag låta blifva det	 och det .. ej lemna det och det .. jag måste göra så och så .. det och det	 måste ock nödvändigt ske .. (åtskilliga så kallade pligter uppräknas),	 allt, ehuru den innersta rösten säger annorlunda. Att reda en sådan	 härfva är alldeles fåfängt! Hela lefnaden utgör lika mycket en gåta, som	 en plåga!”	 Filosofen, hvars sak det väl skulle vara, att reda härfvan, intrasslar den	 äfven som oftast än vidare, emedan, i stället för att taga lifvets egna utsa­	 gor oberoende och rent så, som de erbjuda sig sjelfva vid en uppriktig	 forskning öfver själens beskaffenhet, medför han i sin undersökning en	 mängd andra, för menniskan fremmande intressen (till största delen ur­	 sprungna från den uråldriga Auktoritets- och Konventions-idéen), och	 dem han i sitt system intrugar, efter han icke vågar åsidosätta dem. Här­	 
	 igenom förvirrar han frågorna ännu mera, och gifver dem utseende af	 den högsta svårighet. Denna svårighet är emellertid icke ursprunglig: den	 upplöser sig småningom i en dimma, och förflyr, allt som de konstruk­	 tioner i systemet nedstörta, som endast blifvit uppresta till skydd och	 stöd för Auktoritets- och Konventions-begreppet, såsom det djupaste.	 Man vet ju, att medicinen är en ganska invecklad vetenskap, och	 många af dess problemer anses, om icke olösbara, dock svårlösta? Men	 för den vanliga menniskan utgör det visst icke något svårt problem att	 lefva frisk och sund till sin kropp, så fort hon helt enkelt följer de rena	 drifter och ej vedersakar de vinkar, som tillräckligt uttala sig, derest hon	 åt dem lemnar sin uppmärksamhet, och lefver derefter. Huru många	 millioner hafva icke ifrån födelsen till döden tillbragt ett sundt fysiskt	 lif, utan att veta det ringaste om den medicinska vetenskapens bekym­	 mer? Detta är icke sagdt till nedsättande af denna eller någon annan	 vetenskaps värde, vigt och nödvändighet för enskilda olycksfall, behof	 eller till och med nöjen; men jag önskade, att du måtte taga i betraktan­	 de huru det ojemförligt största antalet af menniskor tar sig godt ut, alla	 de scientifika svårigheterna förutan. Det är väl också temligen begrip­	 ligt, att Gud i sina skapade verk måste hafva nedlagt en upprätthållelse­	 och återställelse-kraft till helsa, som gör sig gällande, och på sitt egna	 sätt gifver utsagor, begripliga så snart man lyssnar på dem. Men hvarföre	 skulle då icke, likasom i menniskans fysiska, äfven i hennes psychiska	 varelse en upprätthållelse- och återställelse-kraft finnas af Gud ingif­	 ven? ett ord i själen, som hviskar trofast om hvad till dess helsa är bäst?	 ett pålitligt samvete, i stället för det af tillgjorda pligter vilseförda?	 Haf en gång förtroende till Gud innerst i ditt väsende, så skall du	 med förvåning märka, att det icke är så konstigt att finna hvad du behöf­	 ver, af honom. Älska honom, så skall han lysa dina fjät: han skall lossa	 dina jordiska band, men i stället gifva dig andra till sammanhållning,	 hvilka band icke äro annat än ditt eget väsendes högre former, och som	 derföre skola hålla dig uppe och rät, utan att krossa, trycka eller pina	 din själs gestalt, emedan ingen har ondt af att vara begränsad genom sin	 egen varelses rätta beskaffenhet.	 
	 
	 
	 
	 Jag slutar nu det allmänna, som du, om du behagar, kan anse för en	 inledning; och går att inlåta mig i det enskilda, för att finna huru lifvets	 regel låter för hvarje hufvudämne.	 Massan af alla menskliga förhållanden kunna indelas i tre stora huf­	 vudslag:	 1. Lifvet i familjen – förhållandet emellan man och qvinna. Detta bil­	 dar en mensklig enhet af minsta slag till vidden; men utgörande den re­	 ela grunden och det verkliga hemmet för allt det öfriga.	 2. Lifvet i församlingen – förhållandet emellan Gud och menniskan,	 hvilket bildar en enhet af största vidd, utgörande den ideala grunden	 och möjligheten för allt det öfriga att vara.	 3. Lifvet i staten – förhållandet emellan folk och styrelse, hvilket bil­	 dar en enhet af mellanstorhet; utgörande det nödvändiga medlet för allt	 det öfriga.	 Med uttrycket samhälle förstår jag alla de tre enheterna tillsammans	 i ett helt.	 
	 
	 
	 
	 
			 TREDJE BOKEN.	 
	 Gröna Manuskriptets	 Andra Del.	 
	 
	 
	 
	 
	 Sjunde Brefvet.	 
	 Återkomst.	 
	 Jag skall således fortsätta, att skrifva dig till. Vore du icke en person, till	 hvilken jag med så stort förtroende kunde yttra mig, så skulle jag – fast,	 jag skulle ej neka att säga dig mina tankar ändå. Det gäller hvarken dig	 
	 eller mig, eller huru du anser mig. Må hvem, som vill, misskänna mig;	 blott, missförstå icke saken! Klart är, att dessa bref kunna icke vara en	 lärobok, allraminst en systematisk uppställning af en hel filosofi öfver	 lifvet. Huru skulle de kunna hysa ett sådant anspråk? Men utvexlingar	 ifrån en själ till en annan, som vill förstå, som älskar att begripa den	 andra, skola ändock bära sin frukt. Du skall sjelf med egna tankar fylla	 de luckor, jag lemnat: jag vet, att du kan det. Nit och kärlek för mensk­	 lighetens sak, gör att du vill det. Du måste vilja det: du förmår icke låta	 bli! du är menniska.	 Jag skref sist om de tre slags enheter, de tre arter af stora förhållan­	 den, som gifvas i verlden. Jag skall nu meddela dig min mening om den	 första af dem: det rättare och bättre sättet emellan man och qvinna. Vi	 hafva många gånger förr talat härom. I intet ämne, knappt i politiken, är	 gäsningen i alla menniskors tänkesätt större. Knappt öfver något har	 Konventions- och Auktoritets-begreppen spridt en för Guds helsa i	 menniskan farligare dimma.	 Men innan jag fortgår i den särskilda kedjan härom, önskar jag in­	 hemta dina tankar, såsom du lofvade mig, öfver mitt muntliga yttrande	 om Vigseln, och hvaröfver vårt samtal afbröts genom min bortresa.	 
	 
	 
	 
	 
	 Åttonde Brefvet.	 
	 Förhållandet mellan man och qvinna.	 
	 Tack så hjertligen för brefvet och för ditt meddelande, rörande den vig­	 tiga frågan: Vigseln. Jag ser, att du har ogillat min tanke. Men jag tackar	 dig för din uppriktighet lika mycket ändock. Ditt ogillande kommer sä­	 kert deraf, att jag ej yttrat mig nog tydligt.	 Till en början ber jag dig vara så god och väl anmärka, det min me­	 ning alldeles icke är eller nånsin varit, att icke vigsel kan ega rum, i de	 fall och på de sätt, lagen säger, så länge lagen sjelf ej är lagligen ändrad.	 Att väcka talet, öfverläggningen, diskussionen, om en för nödig ansedd	 formförbättring, har dock alltid ansetts tillåtligt och godt; och är helt	 
	 annat än att uppmana till en befintlig lags öfverträdande. Diskussionen	 kan väckas genom en Afhandling i ämnet; den kan ock öppnas genom	 en Berättelse, en Roman, hvars tafla då naturligtvis, för att kunna skild­	 ra ämnet, skall visa den ifrågasatta saken så som vore den redan till. I	 begge fallen – antingen såsom afhandling eller berättelse – tillhör likväl	 framställningen ingenting annat än diskussionens tillåtna område, äf­	 ven om berättelsens personer skulle framställas handlande i den nya,	 föreslagna ändringens sens (hvilken ej på annat sätt kan låta sig skild­	 ras); så mycket mer, om de handla enligt någon i den innevarande lagen	 redan af ålder medgifven ordning, om denna ock är till bruket mindre	 vanlig, i följd af ett visst egoistiskt intresses långvariga bearbetning och	 inverkan på tänkesättet.	 Men hvad som gör, att Europas ande kommit att så oafvisligt vända	 sin uppmärksamhet på frågan om grundlig ändring i formen för tänke­	 sättet om vigseln, om dess oumbärlighet, eller icke, om dess betydelse,	 dess bruk m. m., är alldeles icke, såsom man vill tro, lättsinne, sedelös­	 het och materialism; utan motsatsen.	 Att vigseln i sig sjelf kan utgöra en helig, vacker och vördnadsbju­	 dande akt, nekar ingen menniska. Men allmänna erfarenheten visar, att	 den kan göras, högligen ofta verkligen göres, och – hvad värst är – icke	 kan hindras ifrån att när som helst göras till medel i materialismens, be­	 drägeriets, rofferiets, våldets hand; och dervid tillfoga personer ett för­	 derf för hela lifvet, kanske för evigheten, långt utöfver många andra	 slags skador, menniskor kunna göra hvarann, och som statsinrättning­	 arne eljest äro rätt angelägna om att, äfven för de minsta fall, förebygga.	 Ibland alla par, som vigas, måste man utan öfverdrift tillstå, att med det	 större antalet tillgår så, att sedan den maskulina parten med vänliga fa­	 soner förmått den andra till Ja och vunnit målsmäns bifall, får han offret	 genom vigseln fastsmiddt, och tar nu dess egendom, likasom dess per­	 son, gör dermed hvad han behagar (blott med iakttagande af vissa yttre	 Föredraganden tillade härvid muntligen: Albert och Sara, t. ex., i berättelsen	 ”Det går an,” utföra ingenting annat än hvad som efter Svensk lag är tillåtet. Jfr pro­	 fessor Schlyters Juridiska Afhandlingar, och deribland den, som rör frågan om Vig­	 sel, såsom vilkor för lagligt äktenskap.	 
	 beskedlighetsformer), hvarpå han kan låta bli att unna den så kallade	 makan hvarken kärlek, godhet eller någonting mera än han sjelf tycker;	 ja, om han så vill, låta den borttyna ända till grafven, utan en gnista sol	 för dess ande, tröst för hjertat, hugnad för kroppen; allt, nemligen, så	 vida icke den feminina parten tar sig före, att genom en motsvarande	 eller ännu högre stegrad elakhet, hårdhet eller list vinna öfvertaget och	 nedtrampa sin vederlike. Hvad sann sedlighet eller lycka skall finnas i	 detta, inser man: antingen A nedtrycker och förgör B, eller B borttrass­	 lar och förstör A, så är deruti ej godt. Om lugn eger rum, utgöres detta	 omsider, i vanligaste fall, blott af det tomma intet dem emellan, till själ	 och kropp . Och sådana kallas ”makar!” Skall man aldrig kunna lära	 sig inse och erkänna det ytterst befängda och skadliga i allt detta ?	 Detta är sakens faktum, så snart man med öppna ögon ser sig om­	 kring, och icke låter blända sig af fagert tal, hvarpå vid sina tillfällen	 ingen brist är, äfven emellan omaka makar, helst i andras närvaro.	 Men månne väl detta våld – detta bedrägeri att fånga och sedan be­	 hålla – skulle vara möjligt att utöfva eller ens försöka, derest icke en	 Föredraganden tillade: Enstaka undantag gifvas visserligen, då sann, andlig	 kärlek och hjertlig öfverensstämmelse finnes emellan makar, och då till följe deraf	 inre sedlighet och lycka för dem eger rum. Men i sådana fall stå de just på det s. k.	 Detgåran-systemets grund, och äro till följe af denna grund (som här händelsevis	 medkommit), men i grunden af ingenting annat, i ett godt förhållande. Detta är i det	 gängse systemet blott en lyckträff, ett rent accidens. Statsinstitutionen, sådan den nu	 är, utesluter väl icke möjligheten af en sådan händelse; men den utgår icke ifrån	 nödvändigheten af någon sympathisk kärlek i andlig måtto, makarne emellan, så­	 som oumbärligt och oeftergifligt vilkor för äktenskapet; derföre gifves ock, enligt	 denna institution, ingen säkerhet, ingen borgen för sedlighet och lycka. Följa andlig	 öfverensstämmelse och hjertligt tycke med, så är det rätt väl: men finnes deraf ing­	 enting hos ett kopuleradt par, så vidhåller statsinstitutionen i alla fall, att det är äk­	 tenskap emellan personerna, blott de en gång blifvit sammanvigde. Just genom att	 på sådant sätt statuera ett likafullt (utan kärlek) till rättigheter och skyldigheter för	 lifvet fortvarande conjugium, visar inrättningen sig ingen vigt lägga på de ord om	 ”att älska hvarann,” som den låtit inflyta i vigselritualen. Den ådagalägger tydligt, att	 detta icke utgör någon conditio sine qua non i dess system; äfvensom dess lagform	 gör ingenting för att upprätthålla meningen med dessa ord: tvertom verkar den ofta	 starkt deremot, enär den tvingar sådana vara tillsammans, som hvarken till sedlighet	 eller lycka duga för hvarann, och med samma hindrar andra ifrån att vara det, som	 skulle kunna i rätt mening uppbygga hvarann till hvad godt, ädelt och himmelskt är.	 
	 statsinrättning vore, som – oaktadt all sin vackra afsigt (huru det histo­	 riskt förhåller sig med det verkliga i denna afsigt, skola vi framdeles tala	 om) – dock onekligen ganska ofta ej kan hindra sig ifrån att låna sin	 hand åt en stor ondskas utförande. Det är då institutionen, som genom	 sitt lås gör den bättre och oskyldigare parten till slafvinna eller slaf åt	 den sämre, den hårdare, den listigare, den brottsligare, åt hvars god­	 tycke den andra hjelplöst öfverlemnas. Kan en inrättning kallas god,	 som står på det ondas sida och med sin mäktiga arm biträder det att för­	 trycka den svaga? Visserligen säges, att häremot skall finnas någon	 hjelp, nemligen i litet löst tal, under namn af förmaningar och varning­	 ar, som inrättningens organer kunna utdela. Men, utom att förderfvet	 och olyckan redan måste hafva stigit till en ohygglig grad, innan denna	 hjelp (hvilken alltid betraktas som en ytterlighet, en skandal) ens anli­	 tas; så verka ock förmaningarne merendels blott på den bättre och	 oskyldigare parten, som härigenom blir ännu blödigare, svagare, uslare,	 lättare att förtrycka; men på den sämre, på den, som egentligen behöfde	 rättas, göra de merendels (och af ganska begripliga skäl) föga. Följden	 blir, att då hjelpen emot förtrycket är så godt som ingen, är deremot för­	 trycket sjelf (hvaråt inrättningen genom sitt lås gifver både möjlighet,	 anledning och sedan det starkaste underhåll) allmänt och stort. Skall	 man vara blind nog att påstå, det en, oaktadt alla sina vackra ord, sålun­	 da missbrukbar akt arbetar för religion, sedlighet och lycka, då den	 tvertom tvingar till fortfarandet af en sammanvaro, deruti – sedan allt	 godt och ädelt hos ett par försvunnit, om det nånsin der funnits – ingen­	 ting mer är qvar, till någon lindring och förströelse från tomheten, än	 den råaste, vämjeligaste köttslighet? Detta är här en verklig last, emedan	 sinnet icke adlas af någon högre ande. Och till denna last hänvisas man	 nu, såsom till en dygd, till en pligt?	 Tusen andra saker vore härom att säga ytterligare, men hvilka ej	 kunna få rum i detta bref. Du sjelf, broder! är en man af hjerta och själ.	 Du skall kunna begripa, att när en person, som jag, uppstigit att yttra	 Att inrättningen sjelf föranleder, ja ofta just framkallar missbruket, ses klart af	 den möjlighet den gifver, att verkställa ett bedrägeri, hvartill således mången måste	 lockas just genom denna gifna möjlighet.	 
	 mig öfver någonting, så är det just för religionens och helgdens skull.	 Jag har haft ett öga för menniskorna och deras tillstånd. För en institu­	 tions försvar är det icke nog att kunna säga, det den menar väl; den mås­	 te också genom sina verkningar bevisa sin duglighet. Du kan vara viss	 på, att den allmänna osedlighet, som herrskar i könsförhållandet, har	 sin största orsak deruti, att sjelfva principen för hvad som i detta förhål­	 lande är sedligt och rent, blifvit dragen på sned, blifvit ryckt från sitt mål	 och slutligen alldeles förlorat sig, försvunnit ur allmänna tänkesättet.	 Hvarigenom är det då, som moralprincipen härför ligger så förlorad?	 Genom bruket af vigsel. Ty derigenom är den opinion hos menniskorna	 inkommen, att, så fort blott denna akt för sig gått för en man och qvinna,	 så är saken dem emellan ren, tillåtlig och kysk, om ock ingen andlig för­	 ening genom öfverensstämmelse och själarnes lifliga, men fromma in­	 gång i hvarann, finnes till hos personerna. Sålunda har det blifvit möj­	 ligt, att det blott och bart köttsliga, det ensamt materiella kunnat kom­	 ma att få hållas för sedligt, till och med för religiöst godt. Dermed är	 grundsattsen för det rätta slut; meningen, känslan för det i sjelfva verket	 rena i könsförhållandet är ibland menniskor störtad. Och sedan denna	 grundsatts väl är förbi, så är ock fältet öppnadt för lasten: den gör sitt	 intåg ohejdadt: den härjar i hjertan och själar utan hinder, man må viga	 och söka fastläsa, huru mycket man behagar.	 Sedligheten kan här omöjligen blifva till, förrän grundsattsen sjelf	 derför erkännes, upplifvas och får obehindrad verka; d. ä. innan det blir	 en allmänt afgjord sak, rotfästad genom uppfostran och tänkesättet i	 alla kretsar, att förhållandet emellan man och qvinna är okyskt, orent	 och fördömligt, derest icke sinnet adlas genom den andlighet i kärle­	 ken, hvarom vi talat. Härmed uppkommer en helt annan måttstock, än	 den nu gängse, för hvad som är rent i denna väg, nemligen den enda	 sedligt religiösa.	 Skulle det nu vara en möjlighet för institutionen, att aldrig meddela	 vigsel annars än för sådana par, hos hvilka den omtalade kärleken in­	 bördes finnes, och blott förbindande i de fall, då personerna icke bedra­	 git sig på hvarann eller på sig sjelfva i anseende till hvarann; så vore	 mindre att säga emot bruket af denna akt, ehuru mycket i alla fall åter­	 
	 stode att anmärka. Ty den i sig sjelf vackra och upplyftande handlingen	 nyttjades då åtminstone ej till medel i ondskans, förderfvets, bedräge­	 riets och den verkliga okyskhetens hand, fast den dock inskränkte det	 goda till ett vida mindre än det kunde vara, och afskar tillgången till	 mera, vackra och bättre. Men detta är också utan tvifvel en omöjlighet.	 Institutionen skall icke nånsin kunna skydda sig emot att missbrukas.	 Så länge den finnes sådan den är, skola alltid spekulanter deraf lockas:	 personer, som se sin uträkning uti att förmå någon kontrahent till ett Ja,	 hvarefter den skaffar sig institutionens lås på sin affär, och behåller se­	 dan prisen för lifstiden. Denna förvandling af en hög och moralisk sak	 till en blott affär, inträffar så mycket lättare, som institutionen, just ge­	 nom att statuera skillnaden emellan vigda och ovigda, i allmänna tänke­	 sättet gjort qvinnan nästan ärelös om hon uppfyller skapelsens mening	 utan att vara signad, likasom betagit henne all ekonomisk sjelfständig­	 het derest hon icke äktas; hvarföre hon – för att undgå tvenne sådana,	 helt och hållet blott af våldet och institutionen tillskapade, men i saken	 sjelf alls icke grundade kalamiteter, som ofta kunna vara tillräckliga nog	 att störta henne i ohjelplig undergång – hellre kastar sig i armarne på	 hvilken karl, som anmäler sig, utan att sedan kunna räddas ifrån ho­	 nom, huru han än bär sig åt (blott han aktar sig för vissa yttre former);	 och hon sjelf mången gång, just genom dessa hopade naturvidrigheter,	 uppmanas till att öfverbjuda allt i elakhet och låghet, för att söka rädda	 sig, eller för att hämnas – eller dermed roa sig (!); ty så usel är hon nu.	 Skulle, deremot, institutionens lås icke gifvas och ej få begagnas, så	 vore hvarje menniska tvungen att vara (i sjelfva verket vara) god, älsk­	 värd, hederlig och kärleksfull emot den, som han (eller hon) önskade	 hafva till maka, emedan under annat vilkor han (eller hon) icke egde	 något medel att kunna behålla den. Allt vore stäldt på verklighet och	 sanning, i stället för på namn, som ganska ofta bevisa sig vara tomma,	 och på försäkringar utan mening, då han (eller hon) icke på förhand	 kunna veta hvad de försäkra, icke känna om hvad de lofva tillhör det	 möjliga, eller ens det tillbörliga.	 Man förutsäger, att menniskorna med denna frihet ej skulle göra an­	 nat än löpa ifrån hvarandra och ständigt ändra sig. Men ingen spådom	 
	 har så liten grund. Att ändringar skola kunna ske, är sannolikt, och nå­	 gon gång ock ganska angeläget. Men öfverhufvud icke: ingenting är kä­	 rare för menniskan än menniskan, och ingen springer ifrån det bästa	 han eger: gör man det ock stundom af misstag, så kommer man snart	 åter. För öfrigt måste den befarade ombytligheten jemföras med hvad	 som är förhanden; och man bör efterse, om det är någon rätt sed eller	 stor lycka man vedervågar att förlora, äfven i värsta fall. Det är just nu	 menniskorna i hjertan och själar löpa ifrån hvarann, skiljas, och snart	 sagdt ingenstädes rätt sammansitta (oaktadt vigslar i alla hus). Hvarfö­	 re? Emedan föga andlig kärlek dem emellan gifves, då sjelfva principen	 derför icke är till, och omöjligen under denna institution kan få luft till	 verksamhet och inflytande. Finge denna princip obehindradt gälla, så	 skulle de sälla sig tillhopa, som efter lifvets och sanningens ordning	 hörde hvarandra till; och inga andra lemna hvarann, än de, som hatade	 och förderfvade hvarann, eller åtminstone icke gjorde hvarann bättre	 och lyckligare. Men för att detta skulle aflöpa väl, är nödvändigt, både	 att ett ädelt och klokt tänkesätt öfver ämnet grundlades i allmänna upp­	 fostran, så att hos menniskan tidigt upplifvades känsla om hvad i denna	 sak verkligen är rätt eller icke; samt att det ekonomiska förhållandet i	 samhället reglerades så, att ingen person behöfde för fysiskt underhåll	 kasta sig i armarne på hvem som helst, eller, hvad lika angeläget är, icke	 kunde komma att lida vid möjligen inträffande ändringar.	 Såsom saken anses ny, ehuru den i sig sjelf är ursprunglig, liggande	 menniskan närmast och innerst af allt på jorden, så fordrade det chaos,	 hvari allmänna ställningen kommit och tänkesätten genom intrugade	 missbruk blifvit bragta, att ämnet upptages och beskådas ifrån alla håll.	 Man måste ingå i talrika enskildheter. Saker kunna vara sjelfklara, och	 ändock behöfva omtalas med utförlighet, då man vant sig vid en mängd	 sammanblandningar, i stort behof af utredning innan ämnet lägger sig	 tydligt för hvar mans ögon. Afhandlingar skola utan tvifvel en gång visa	 sig, som grundligt och klart	 a) betrakta sjelfva principerna för det rättare och bättre förhållandet	 emellan man och qvinna.	 b) gifva en utförlig framställning af hela det skick, hvaruti samhället,	 
	 familjen och menniskorna skulle befinna sig, om vi tänka oss nyss­	 nämnda grundsattser införda och gällande.	 c ) upprätta en till enskildheter gående jemförelse emellan det förhål­	 lande, som nu i följd af gällande äktenskapsgrundsattser är förhanden,	 och det i b skildrade; för att bedöma fördelarne och vådorna på ömse	 sidor, ur Renhetens och Lyckans synpunkter, samt sålunda rättvist af­	 göra företrädet.	 d) upptaga den frågan, huruvida, om det i b skildrade anses böra	 omfattas, detta då i samhället kunde införas till sin helhet omedelbart	 och genast; eller om förberedelser och öfvergångar äro nödvändiga.	 e) gifva en historisk belysning öfver hela ämnet, utvisande såväl	 hvad ställning det i b skildrade intager i menniskobildningens allmänna	 kedja, som huru de nu gällande äktenskapsgrundsattserna uppkommit,	 ej mindre än i hvad sammanhang de stå till den religiösa och politiska	 institutionen för öfrigt.	 Under tiden och medan dessa afhandlingar (eller kanske rättare vo­	 lumer) dröja, skall jag med några ord säga dig mina tankar i ett och an­	 nat häraf.	 
	 
	 
	 
	 
	 Nionde Brefvet.	 
	 Ämnets utveckling.	 
	 Utan tvifvel måste det betraktas såsom en af tidens märkvärdigheter, att	 en berättelse af så litet omfång, som Det går an, skildringen af en hän­	 delse, som upptager föga mer än en resa från Stockholm till Lidköping,	 och emellan två så ringa personer, som en sergeant och en glasmästar­	 dotter, kunnat på allmänheten göra sådant intryck . I tidningsuppsatt­	 Föredraganden yttrade muntligen: härvid synes, att författaren till dessa bref	 skrifvit detta långt efter de föregående, emedan historiska data och tidningsartiklar	 vidröras, som tillhöra sednare år, än 1838, då jag redan såg början af denna korre­	 spondens. Såsom brefvens datum icke i afskrifterna blifvit utsatt, kan det ej närmare	 upplysas. Emellertid har jag i serien infört detta här, der det tillhör ämnets ordning.	 
	 ser, travesteringar, brochyrer och afhandlingar af flere slag, har man till	 och med på sina ställen läst orden Detgåran-litteratur, Detgåran­	 system, Detgåran-theori o. d. såsom technisk term. Den spända upp­	 märksamheten från allmänhetens sida, antingen gillande eller ogillan­	 de för ”Det går an”, anser jag i båda fallen böra betraktas som ett godt	 tidens tecken; och det af två skäl. Först och främst tillkännagifver det,	 att menniskornas själar och sinnen hafva en instinkt om den frågas	 omätliga vigt för civilisationen, som kommit å bane (och hvarom det lil­	 la stycket ”Det går an” händelsevis kommit att gifva en ringa vink); för	 det andra visar det en allmän ömtålighet för hvad man anser sedligt i	 denna väg; en ömtålighet, som onekligen häntyder på moralitet i käns­	 lan, sjelfva nuvarande sedebegreppet må för öfrigt vara hurudant som	 helst.	 Jag vill således inleda saken med att uppfatta och utveckla grund­	 dragen i den så kallade Detgåran-theorien; men med uttrycklig reserva­	 tion, att icke förorda dess tillämpning i verkligheten isoleradt, d. v. s.	 utan sammanhang med andra samhällsförbättringar i afseende på	 Qvinnans bildning och borgerliga rättigheter, eller med förbiseende af	 statens nödvändiga fordringar i och för familjelifvet.	 Grundtanken i det ursprungliga ”Det går an” kan kortast uttryckas	 på följande sätt. För att sedlighet och lycka (så väl inre, som yttre) skall	 kunna ega rum i förhållandet emellan man och qvinna, fordras oum­	 gängligen, att hos dem inbördes måste finnas andlig kärlek till hvarann:	 en enighetskänsla, åtminstone så stor, att, om den icke är alldeles full­	 ständig (hvilket emellan tvenne själar torde vara omöjligt att begära),	 den dock öfverväger stridigheterna i lynnena, och en verklig själsöfver­	 ensstämmelse således, till större eller mindre, men dock alltid till någon	 betydlig grad, blir möjlig.Endast härigenom adlas det fysiska förhållan­	 det mellan könen, emedan detta då icke framträder ensamt, eller ens	 öfvervägande materielt, utan det kroppsliga, ehuru icke bortovarande,	 dock nedhålles till att allenast utgöra ett underlag, en fot, en jordisk bas	 för makarnes väsenden; men det ideala, religiöst rena, sköna och verk­	 ligt kärleksfulla bildar det öfre och herrskande. Endast härigenom kan	 mannens och qvinnans sammanlefnad blifva god i sann och oskrymtad	 
	 mening, såsom grundad på en himmelsk princip och icke på en blott	 jordisk. Endast härigenom bevaras också slägtet sjelf och dess fortsätt­	 ning i möjligaste ädelhet; emedan barnen nästan alltid genom lynne	 och helsa bära vittnesbörd om måttet och beskaffenheten af sina föräld­	 rars kärlek till hvarandra. Detta sednare är ytterst vigtigt för staten att	 behjerta, emedan naturen af dess befolkning och skaplynnet hos upp­	 kommande generationer bestämma samhällets framtid.	 Låtom oss se på motsattsen till denna grundtanke. När förhållandet	 emellan man och qvinna är blott och bart kroppsligt, kan det omöjligt	 vara konjugialt sedligt, emedan det då icke har något andligt uti sig af	 det slaget, som hit hör; det kan då lika litet vara konjugialt religiöst,	 emedan sådant förutsätter andlighet i personens sinnesstämning åt det	 håll, som här är i fråga. Men likasom utan en inre och sann kärlek, ma­	 karne emellan, ingen sedlighet hos dem är till, hvad könsförhållandet	 beträffar; så kan, utan den, icke heller någon lycka gifvas, hvarken be­	 traktad såsom trefnad för deras hjertan, eller såsom välgång i deras hus­	 håll, ekonomiskt taget, enär det vanligen går ganska illa, då den ena i	 sakernas skötsel och utförande vill till höger, den andra till venster. Med	 få ord: emellan man och qvinna är icke ett sant äktenskap, så fort hos	 dem icke finnes andlig kärlek inbördes, bestående i en verklig själs­	 öfverensstämmelse, som åtminstone till någon betydligare grad förbin­	 der dem och förädlar deras lif: det är icke till då, hvad tecken, egenska­	 per och omständigheter i öfrigt än må vara förhanden i saken.	 Grundtanken i Detgåran-theorien står således i strid med den närva­	 rande inrättningen, så till vida, som denna går ut på helt annat, och i	 många fall på motsattsen. Hvad hos den gängse institutionen kan anses	 felaktigt, eller åtminstone sämre, innefattas hufvudsakligen i följande:	 a) Den sätter sin stämpel på föreningar, om hvilka den alldeles icke	 vet eller vid de flesta tillfällen ens kan veta, huruvida dessa föreningar i	 andlig måtto äro som sig bör. Den meddelar således ett privilegium på	 hvad som bör anses kyskt, oaktadt det i många fall kan råka vara full­	 komligen obefogadt. Den tillvägabringar i samhället och i umgänget ett	 slags åtskillnad emellan rätt och orätt i könsväg, som ofta står på allde­	 les ljugande grund. Den meddelar härigenom rättigheter och skyl­	 
	 digheter på ställen, der sådana icke borde vara; och betager dem på	 andra, der de egentligen och bättre skulle ega rum.	 b) Den gör kontrahenternes bedrägeri möjligt, der den ena (eller	 begge) vill begå ett sådant. Institutionen förutsätter väl, för att dömma	 efter vigselformuläret, kärlek emellan dem, som sammanvigas; men	 dess utförare vet icke, och kan icke veta, om eller när parterna, begge	 två eller endera, ljuga i hvad de försäkra: således medvetet bedraga. Den	 skada, som genom inrättningens egen makt härmed skapas, är ögon­	 skenlig. Vore icke institutionen sådan den är i afseende på vigselns juri­	 diska egenskap att binda för lifstiden (hvarom mera längre fram), så	 kunde icke en karl med låtsad kärlek locka en qvinna till ett ja, hvar­	 med han sedan, afkastande slöjan och visande sig mot henne så kärleks­	 lös han i sjelfva verket är, likväl fäster henne för alltid vid sin sida; och –	 utan återgång, utan hjelp, utan att hon får klaga (med mindre det väcker	 skandal) – kan förderfva henne, såväl till själens hela ädelhet, skönhet,	 renhet och lycka, som ekonomiskt. Mången gång är det också qvinnan,	 som genom lögn vid vigselakten förleder mannen att taga sig. Men på	 ingendera sidan kunde denna så allmänt gängse feloni med framgång	 utöfvas, om ej institutionen räckte sin hand dertill. Den förtjenade då	 icke ens att försökas; ty så fort bedragaren vore upptäckt (hvilket sked­	 de så fort dess uppförande ändrade sig), så vore man honom (eller hen­	 ne, i fall det varit en qvinna, som narrat en karl) med detsamma qvitt,	 derest bedrägeriet pröfvades verkligt. Jag skref redan härom i ett föregå­	 ende bref; och saken behöfver noga behjertas. Den omständighet, man	 brukat åberopa, att en qvinna, som blifvit narrad på kärlek af en karl,	 dock genom institutionen försäkras om sin utkomst såsom hans ”hust­	 ru” – hvad innebär väl den? När sammanvaron blott fortfar, tycker man	 allt är bra. Förvändt! Först och främst är denna fördel en ganska usel	 ersättning, då qvinnan för sin kropps underhåll sålunda skall försaka en	 annan man, den hon kunde älska och af honom älskas tillbaka. För det	 andra står den på en lastbar grund, enär qvinnan, för kroppsuppehällets	 skull, med en person skall hafva köttsligt umgänge utan andlig kärlek.	 Den är, för det tredje, ganska vansklig, enär den i många fall plägar blif­	 va ingen eller högst knapp, då mannen i sådan händelse icke stort efter­	 
	 frågar den med honom vigda qvinnan, men hon ändock af institutionen	 tvingas att hålla sig till honom, som hvarken gifver henne kärlek eller	 synnerlig hjelp, samt förhindras att i stället bekomma beggedera ifrån	 annat håll. Men slutligen, för det fjerde, är en sådan fördel enligt Det­	 gåran-theorien onödig att alls afse, emedan denna theori påstår, att	 qvinnan i samhället bör befinna sig i den ställning, att hon i alla händel­	 ser kan hafva ekonomiskt bestånd och bör få draga försorg om sig och	 sitt, utan att nödgas för den välsignade utkomsten kasta sig i armarne på	 eller till fötterna för en man utan kärlek, och bero af hans behag; hvar­	 igenom hon oundvikligen föranledes att beträda banan af (vigd eller	 ovigd) last, d. ä. köttsligt umgänge utan andligt, ädelt tycke för perso­	 nen.	 c) Den gör kontrahenternes ofärd möjlig, äfven der intet uppsåt att	 vid vigseln bedraga befunnits hos någondera; men begge (eller en af	 dem) enligt ritualen afgifvit försäkringar, som sedermera äro ur stånd	 att hållas (om t. ex. den ena personen framdeles till beskaffenheten vi­	 sar sig sådan, att det för den andra är omöjligt att konjugialt älska den­	 samma), eller som icke engång böra hållas, om de ock kunde (då t. ex.	 den ena är eller blir en nedrig, usel, ond menniska, och den andra såle­	 des borde älska och införlifva sig med det onda, hvilket efter religionen	 icke bör ske). Att oupphörligen nödgas bo tillsammans och utöfva sam­	 tal och umgänge med en nedrig, låg, usel menniska, skulle det icke till	 själen smitta sambyggaren till en likartad låghet? Visserligen kan det	 någon gång hända, att den bättre parten lyfter och förädlar den sämre;	 men merendels sker det i det så kallade äktenskapet just tvertom; eller	 ock, såsom vanligast, uppkommer ett förhållande af intet sådana ”ma­	 kar” emellan, så att, ehuru de vistas i samma hus och heta efter hvar­	 ann, den dåliga går på sina vägar, utan att efterfråga den bättres inver­	 kan; denna, åter, blir i sin öcken för sig, och, i lyckligaste fall, bibehåller	 sig ren från den andres nedrighet, men då likväl, till följe af den omgif­	 vande själstomheten och tröstlösheten, försjunker, tvinar och förvissnar	 till själ och kropp. Religionen kan här komma till hjelp: utan tvifvel.	 Men onekligen vore det ännu bättre, om den här icke behöfde komma	 till hjelp. Om man mister ögonen eller benen, står ju också religionen	 
	 välgörande vid sidan med tröst och kraft till tålamod i lidandet; men föl­	 jer väl häraf, att det icke varit ännu bättre om man icke förlorat ögonen	 eller benen? Kan eller vill någon neka detta? Är det då icke möjligt att	 vänja sig ifrån det gängse charlataneriet, att hvarje gång något uselt, för­	 nedrande, skadligt och befängdt visas i institutionerna, komma och bju­	 da religionen till tröst härför, i stället att efterse om icke sjelfva det onda	 i saken kan botas och borttagas? Religionen och allt hennes biträde be­	 höfves nog ändå vid andra tillfällen, der för individen hjelp alls icke gif­	 ves till, eller så länge den icke hunnit verka. För öfrigt är det någonting	 högst besynnerligt, att tala om nyttan (eller åtminstone icke-skadan) af	 att sådana personer nödgas vara som makar tillsammans, af hvilka den	 ena är god och ädel, den andra låg och gemen – på grund af förutsätt­	 ningen att den sednare härigenom skall förbättras. Hvarföre tar man	 icke lika mycket i beräkning den förres försämring, hvilken är minst	 lika mycket att förutsätta? Huru kommer det till, att man icke genom	 något institutionellt påhitt tvingar hederliga och goda menniskor att bo	 och vistas tillsammans med tjufvarne, skälmarne och kanaljerna i sta­	 tens allmänna fängelser? Kunde man icke också säga, att dessa varelser	 härigenom skulle förbättras? Men för en dylik tanke ryser man, emedan	 man icke i afseende på den saken förlorat sitt sunda omdöme. Ack! –	 ropar man – det är en helt annan sak; ty ingen har frivilligt gifvit sitt	 löfte till ett sådant samboende, och om staten dessförutan skulle tvinga	 goda menniskor in i fängelserna för att blifva skälmarnes kamrater, så	 vore det ett uppenbart våld. Nåväl! men antag, att någon – lockad af	 någonting – kommit att göra ett slikt löfte, skulle det då vara välbetänkt	 af staten att tvinga till detta löftes uppfyllande? Ännu mer: skulle det	 vara välbetänkt att hafva en hel, stor institution till lockmedel för såda­	 na löftens ingående, hvarmed skulle följa att tusentals goda menniskor	 offrades att förgås och förtvina i fängelserna för skälmarnes skull eller	 för deras möjliga förbättring? Kan icke denna förbättring (i fall man all­	 varsamt tänker på en sådan) ske långt säkrare på annat sätt, och genom	 bättre medel, än oräkneliga menniskors större eller mindre förstöring	 till själ och kropp? – Återkomma vi nu till det slags äktenskap, som här	 (under c) omtalas, så ses, att det stora elände, som i dem uppstår, är in­	 
	 stitutionen hufvudsakligen skuld till, derföre, att en sådan bedröflighet	 utom densamma väl någon gång kunde begynna, men sällan eller aldrig	 skulle fortsättas. Detta kommer deraf, att institutionen icke har något	 allvar med de ord om ömsesidig kärlek, som den i ritualen inlagt för	 dem, som sammanvigas; allvar, nemligen, så till förstående, att hvad	 dessa ord innehålla, skall vara ett af hufvud-vilkoren för saken. Vore det	 så, så skulle inrättningen förklara hvarje äktenskap ogiltigt, der det upp­	 täckes, att kärlek icke finnes. Men, långt härifrån. Den har för grund­	 satts, att personer fortfarande böra vara tillsammans och, om möjligt,	 öfva köttsligt umgänge, oaktadt intet andligt lif dem emellan är till. Den	 försvårar på allt möjligt sätt för den – den kastar till och med en stark	 dager af skam och brottslighet öfver den, eller öfver den af dem, som	 ville göra hvad i detta fall just är det sedligt rätta, nemligen skiljas. Så­	 dant bevisar till fullo institutionens grundmening, om ock bruket i sed­	 nare tider något förminskat dess djupt förstörande verkan.	 d ) Den åstadkommer missbruk af en ceremoni, böner och goda ord.	 Hvar och en måste erkänna, att de vackraste, de mest himmelska böner	 icke förmå uträtta, att hvitt är svart, eller svart hvitt. Man nedsätter ge­	 nom denna anmärkning en högtidlig handling icke det ringaste; man	 erkänner till fullo och af uppriktigaste hjerta dess egen helighet och	 skönhet; man säger blott, att den icke gör hvad den icke gör. Om, till	 exempel, en tjuf bryter sig in och stjäl, men skulle företaga sig att sam­	 manknäppa händerna öfver tjufgodset och läsa en bön derpå, så upphör	 denna bön visst icke att vara god och vacker i sig sjelf; men anmärka får	 man, att den omöjligen förvandlar tjufgodset till rättfånget. Likaså, om	 en röfvare – såsom det på sina ställen brukas i Italien – sju gånger upp­	 repar Ave Maria, eller nio gånger beder igenom sitt radband, innan han	 rusar fram och anfaller det offer han utsett till plundring, så hålla vi	 dock icke detta rån för att vara väl gjordt, lofligt eller religiöst, oaktadt	 den föregående, fullbragta ceremonien af ett slags kyrklig ritual. Ja, sä­	 ger man, tjufvens och mördarens ritualer här voro individuella påhitt af	 dem, icke sanktionerade af staten, följaktligen kunde de icke göra den	 efterföljande stölden eller rånet lofliga. Nåväl! tänk då, om staten sjelf	 för en dylik illgerning infört en sådan eller en dermed analog helge­	 
	 domsakt, skulle vi väl derföre erkänna, att illgerningen vore god, skulle	 vi icke tvertom beklaga, att staten med hela sin ritual här på det högsta	 misstagit sig och borde förändra denna sin inrättning, på samma sätt	 som tusen andra atrociteter, större eller mindre befängdheter och stun­	 dom ordentliga uselheter under seklernas lopp blifvit borttagna ur sam­	 hällenas civila, kyrkliga och juridiska sammansättningar, emedan	 dessa, hvilka blifvit gjorda af menniskor, kunna vara felaktiga lika väl	 som de enskilda, följaktligen äro i behof af bättring lika mycket som de;	 och ingen således har skyldighet att finna en elak sak god, blott derföre,	 att påfundet är statens och icke någon enskilds ritual (se ofvanföre, om	 tjufven och röfvaren). Vi vilja icke påstå, att dessa exempel äro fullt	 tillämpliga för det närvarande ämnet; men de upplysa i alla fall fullkom­	 ligen hvad här är fråga om, nemligen, att då andlig kärlek och själs­	 öfverensstämmelse icke finnes emellan kontrahenterne, och således	 just det saknas, som, jemte annat, behöfves för ett sant äktenskap, så	 kan det icke heller genom någonting annat ersättas; och lika litet som	 en ceremoni, äfven den allraförträffligaste, kan göra tjufgodset till rätt­	 fånget eller rånet lofligt, lika litet kan den göra qvinnan för mannen	 rättfången, eller honom af henne med rätta tagen. Staten vill detta sed­	 nare (och detta gifver exemplet sin skiljaktighet ifrån tjufvens och	 röfvarens påhitt, hvilka blott voro individuella); men dermed följer ing­	 enting annat, än att vi skola respektera det misstagna statspåhittet, så	 länge det ännu icke hunnit hjelpas eller aflysas, men alldeles icke, att vi	 skola erkänna det för godt eller låta blifva att på lämpligaste sätt söka	 bortarbeta det. En religiös akt kan visst vara uppbygglig och såsom upp­	 byggelse nyttig. Vi tillstå derföre öppet och fritt, att mannens och qvin­	 nans förhållande till hvarandra, icke blott en gång i lifvet, utan ganska	 ofta, behöfver och bör helgas, renas, upplyftas genom religiösa hand­	 lingar. Jag upprepar ännu en gång och ber dig noga besinna, att vi här	 tala om uppbyggelse; och mången sådan, långt ifrån att bestridas, påkal­	 las tvertom af det system, hvars talan jag här för. Men man måste inse,	 att vigselns politiska afsigt är något helt annat; dess mening är, att för­	 binda till fortfarande sammanlefnad för lifvet, kontrahenternes inre öm­	 sesidiga beskaffenhet och andliga kärlek till hvarandra må vara huru­	 
	 dan som helst. Man får icke blunda för denna dess åtskillnad ifrån hvar­	 je annan kyrklig akt. Vore vigseln allenast ämnad till en handling för	 uppbyggelse och helgelse af mannens och qvinnans sammanlefnad, då	 kunde den aldrig nog lofordas; men då finnes också intet skäl, hvarföre	 den ej som oftast borde förnyas och städse omgöras, likt hvarje annat	 edifiant företag. Redan, att den icke afser att upprepas, bevisar dess	 egenskap af helt annat än blott uppbyggelse. Dess karakter är onekligen	 att vara ett band. Men så ofta nu detta band råkar användas för att binda	 hvad som alldeles icke bör vara tillsammans (se hvad jag förut yttrat i	 mina bref); så kan man icke neka, att ett nesligt missbruk sker.	 e) Den utöfvar den mest förfärliga verkan till immoralitet och olycka	 för hela den massa af personer, som icke inkomma inom kretsen af det	 vigda; och gör det genom den, icke i sakens egen inre och högre natur	 grundade, utan blott till följe af den yttre lagen uppställda råskillnad	 emellan rätt och orätt i denna väg, mellan kyskt och okyskt, som endast	 består i att vara vigdt eller ovigdt. Åt hela denna stora afdelning af äm­	 net har man i allmänhet lemnat alltför liten uppmärksamhet; den ford­	 rade, för att riktigt utföras, sitt eget kapitel. Nu vidrör jag det allenast i	 förbigående, och påminner dig till exempel om det historiska urgamla	 faktum, att bordellerna leda sin upprinnelse från de religiösa institutio­	 nerna, ofta blifvit ordentligen inrättade för dessas skull, i närheten af	 kyrkor och såsom sjelf en art kyrkliga hus (detta bör icke förundra dig,	 då du vet hvad ”socia” i en viss romersk kurialstil under medeltiden	 betydde); samt att i allmänhet allt hvad man i theologisk, kyrklig och	 juridisk mening kallar adulterium (äfvensom fornicatio o. s. v.) leder så	 hela sitt upphof ifrån conjugium, att det utan detta icke skulle vara till;	 hvaremot det i sig sjelf orena icke kommer i någon beräkning, i anseen­	 de till denna egenskap, för det adulteriska mera än för det conjugiala;	 hvarföre ock ett adulterium, att afsky på rätt grund, icke hittills blifvit	 statueradt. Jag vet, att utsigterna åt dessa håll genom sin nyhet skola fö­	 rekomma djerfva; de behöfva också historien till sin ledning, på det att	 icke osanna beskyllningar måtte begås på någondera sidan. Hvad som	 emellertid genast kan inses, är den orättvisa och grymhet, som institu­	 tionen härmed utbreder öfver en så betydlig del af qvinnokönet. Ty, om	 
	 det rörande karlarne kan sägas, att det beror på hvar och en af dem att	 fria och blifva gift, och dymedelst undfly det antingen (cœlibatoriskt)	 olyckliga eller (adulteriskt, fornicatoriskt) ärelösa, hvarmed institutio­	 nen belägger det ovigda lifvet i verlden, så är detta deremot icke att	 framkasta emot qvinnorna. För mången af dem står det icke fritt att blif­	 va gift eller icke (äfven till och med om hon begifver sig till den skänd­	 ligheten, att kasta sig i armarne på hvem som helst, för att inkomma på	 äktenskapets linie; se härom i det föregående). Det kan således då icke	 sägas vara hennes fel, om hon förblifver ovigd. Men i detta alldeles	 oförskylda och af hennes tillgörande icke beroende tillstånd måste hon	 beqväma sig, antingen till olyckan (cœlibatoriskt) att tillbringa ett helt	 lif, sjukligt till själ och kropp, med eller utan hemliga (s. k. stumma) las­	 ter, dock alltid stridande emot Guds mening i skapelsen, utan uppfyllel­	 se af ett ibland tillvarelsens hufvudändamål (generationen), och med	 saknad af den på en gång frommaste, ljufvaste och oskyldigaste glädje	 (att se sig fortsatt i ett barn: hafva dess kärlek till tröst och stöd); eller, å	 andra sidan, till vanäran (adulteriskt, meretriciskt), i fall hon vågar vara	 något åt det håll, hon – i bättre mening förståddt – skulle och just borde.	 Hvad gör således institutionen med hela denna talrika klass af värnlösa	 menniskor? Hon kastar tusentals qvinnor handlöst i en afgrund af van­	 ära eller olycka, emellan hvilka begge alternativer, endast, hon gifver	 dem att välja: en olycka, nemligen, tillgjord och i sig sjelf onödig, såsom	 icke grundad i sakens egen natur, utan allenast till i och med institutio­	 nen; och en vanära, som visserligen äfven ofta har den egenskapen att ej	 vara grundad i sakens eget skick, utan blott bestå i ett af institutionen	 åsatt skymfande märke (hvilket dock redan är tillräckligt för skapande	 af nog elände åt personen); men hvilken omständighet dessutom har	 den ännu värre följden med sig, att så ofta draga personen ned till verk­	 lig (ej blott konventionel) last, då qvinnan, utan grundsatts om hvad	 som utgör det egentligen sedliga i förhållandet till mannen (handlöst	 förbiseddt vid uppfostran), men genom skapelsens inneburna drift för­	 anledd att bryta emot institutionen, nu också begår detta, ej med den	 högre öfvertygelsen att göra något i sig sjelf rätt inför Gud, fast illa inför	 menniskor, utan såsom något, det hon i sin egen tanke medgifver vara	 
	 ondt, men hvilket hon ändock utöfvar, emedan hon icke längre frågar	 härefter. På sådant sätt blir hon då verkligen lastbar; blir det steg för	 steg allt mera; men fördes ursprungligen härtill genom institutionen,	 som icke lemnade henne annat val än denna stråt, såvida hon ville und­	 fly det djupa cœlibatoriska eländet, förvissnelsen, barnlösheten, ända­	 målslösheten i ett af lifvets vigtigaste fall, fasan att veta sig dö utan ätt­	 fortsättning, hvilket skaparen belagt med en särdeles ”horror” för själ	 och hjerta. Kan denna grymt orättvisa behandling af qvinnan sägas vara	 en direkt och omedelbar verkan af inrättningens inflytelse; så har man	 äfven skäl att anmärka en dylik, om ock blott indirekt och medelbar, på	 en stor del af männen. Det är väl sant, att det står i deras skön att fria	 och gifta sig, om de vilja (jag förbigår, som du ser, det högst sällsynta fall,	 då en karl skulle vara helt och hållet ur stånd att finna någon qvinna,	 som ville ”ha sig,” huru han än stämde ned sina anspråk); och att det	 följaktligen kan betraktas såsom personligt fel hos den, hvilken icke	 begifver sig in på det vigdas område. Men ganska mången begår dock	 detta ”fel,” just afskräckt af de tusentals erfarenheter om vild onatur,	 olyckor, vidrighet och oseder, som han märker på det institutionsmessi­	 gas fält, hvarföre han dröjer att beträda det. Så föranledes äfven han –	 ehuru man icke kan säga, att han (likt qvinnan) tvingas – att öfverlem­	 na sig till någotdera af de begge nyss skildrade alternativen, som det	 ogifta ståndet har att bjuda på (cœlibatets hemska uselhet, eller adulte­	 riets osedlighet, för både personerna och affödan). Så föranledes han	 ytterligare, likt den qvinna, hvarom jag ofvanföre talade, att ofta träda in	 på banan af verklig last; och han går den sedan steg för steg allt djupare.	 Hvad var första upphofvet härtill? Månne hans hjerta slog så vid sjutton	 år? Skall du kunna nämna mig något monstrum bland män, mer än	 bland qvinnor, som icke i sina unga, sina första år allrahelst skulle hafva	 velat sluta sig i en ädel och ren famn? Hvarföre stärktes och leddes icke	 denna känsla genom en uppfostran, som meddelade grundsattser om	 hvad som verkligen är kyskt? Hvarföre gjordes icke vinnandet af ett lif,	 af högre värde åt detta håll, alltid genom inrättningen till en möjlighet	 för mannen, så att han endast behöfde vilja vara god och ädel, för att	 också kunna få vara det? Och om också ej kan påstås, att denna möjlig­	 
	 het lika ofta är stängd för honom, som för qvinnan, hvarföre skall han	 föranledas likväl, genom de afskräckande spår institutionens offer så	 ofta ställa för hans ögon, att beträda en bana, som icke sällan förer ho­	 nom till afgrunden, eller åtminstone till något vida sämre än hvad som	 kunde vara? Hvem känner ej de egna slags laster, hvartill mannen indi­	 rekt och qvinnan direkt inbjudas utom äktenskapet. De stå till tycket i	 nära sammanhang med de likaledes verkliga brott och laster, hvartill	 omaka makar (d. v. s. personer, såväl män som qvinnor, hvilka väl be­	 finna sig vigda, men utan själsöfverensstämmelse och andlig hjertlighet	 förenade) hänföras att begå bredvid äktenskapet. Dessa äro då icke	 längre de köttsligheter, som de vigda omakarne utöfva med hvarandra	 och hvilka institutionen ingenting har emot; utan sådana, som de begå i	 andras armar, hvaruti de – af vidrighet, afsky och förakt för hvad de	 hafva hemma, och sedan all princip för rätthet i denna väg hos dem blif­	 vit dödad – kasta sig, icke uppsökande ett verkligt (om ock af institutio­	 nen förbjudet) rent, utan de nöjen, som en om allt högre och bättre för­	 tviflande menniska slutligen uppsöker.	 f ) Den närvarande institutionens styrka, eller det, som gör den till en	 sann välgerning, då den jemföres med ännu sämre inrättningar för	 mannens och qvinnans samlif, i vissa äldre tider och i ochristna länder,	 är likväl allt ett sådant godt, som följer med i detta högre och bättre sys­	 tem, hvari de anmärkta felen äro borta. Du finner således, att man på	 samma gång kan hysa all aktning för det närvarande, och framför allt	 vara angelägen om att bevara det från återfall i ännu värre förhållanden	 (såsom t. ex. qvinnans fullkomliga slafveri); och likväl erkänna nödvän­	 digheten här af en stor förbättring. Ingenting kan då vara grundlösare,	 än anklagelsen, att man vill nedrifva hvad som är, för att sätta intet i	 stället, och derpå låta allt gå som det kan. Tvertom är det ett steg till, ett	 steg framåt, högre och bättre, som man åsyftar. Så länge detta icke kan	 ske, antingen helt och hållet på en gång, eller med småningom införda	 öfvergångar, så är det närvarandes helgd ganska vigtig att fasthålla. I	 äktenskapet, sådant det är, upptages qvinnan nu åtminstone till något	 yttre skydd emot en mängd oseder och eländen, hvarför institutionens	 inflytelse utsätter henne, om hon förblifver oäktad. Har hon således	 
	 icke genom egna medel eller särdeles arbetsskicklighet möjligheten till	 ekonomiskt oberoende för sig; har hon icke, framför allt, genom en hög	 och fast karaktershållning en borgen för att hålla sig uppe i det egentli­	 gen rätta; har hon icke en gång någon aning härom, antingen på grund	 af egen karakter eller meddelad bildning; så är det tills vidare bäst, att	 hon inträder i äktenskap, derest ett sådant erbjudes henne med någor­	 lunda goda utsigter. Händelsen kan göra, att det aflöper väl; går det illa,	 så är lifvet på jorden dermed skördadt: men, såsom det är tillstäldt, fin­	 nas för qvinnan ännu andra förskräckligare faror, än den, att tvina bort	 och vissna för ingenting: en glömd vrå kan för mången ock vara en nåd	 att få. Det nuvarande äktenskapet är således en räddningsplanka, som	 institutionen sticker ut åt qvinnan i vågorna på det upprörda haf, der	 hon kastas omkring, för att förgås. Hvarföre detta haf skall vara så oer­	 hördt upprördt, hvarföre vågorna för ingenting skola gå och slå med ett	 sådant ursinne, hör till det institutionella vanvettet, här förorsakadt af	 mankönets egoism, som ej vill unna qvinnan att hafva egen och rätt	 ställning i samhället. Visserligen kan man i ett och annat hänseende	 hafva rätt i den tanken, att den menskliga kulturen ej hittills hunnit	 längre, och att de gäsande elementer, vi se omkring oss i lifvet och sam­	 hället, följaktligen utgöra ett ganska naturligt och ursäktligt chaos. Sto­	 ra anledningar gifvas likväl, att ställningen, just i de förnämsta fall (så­	 som t. ex. mannens och qvinnans samlif), fordom – men långt fordom –	 varit bättre, varit nogare öfverensstämmande med skapelsens och lifvets	 mening; samt att den förvirring och onatur, hvari saken nu ligger, det	 våld, hvarför qvinnan under så många sekler under skiftande former	 varit utsatt, icke är en ursprunglig nöd, en råhet, hvarur slägtet haft att	 småningom arbeta sig upp, utan består i ett fall, en genom inbrytande	 skadliga elementer i samhället och lefnadssättet verkad försämring.	 Huru än härmed må förhålla sig: antingen det för handen varande onda	 och olyckliga består i en inkommen (derivativ) förvirring, eller utgör ett	 lägre tillstånd, hvarur menskligheten ej ännu hunnit lyfta sig, men som	 i sig sjelf aldrig varit synnerligen godt, utan förvirringen således kan kal­	 las ursprunglig (primitiv): så synes i begge fallen dock, att vi hafva om­	 kring oss ett ondt faktum, som måste afhjelpas. Alla krafter böra dertill	 
	 uppbjudas. Klokhet och mycken omsigt behöfvas; men också frihet från	 fruktan. Med onödig rädsla stannar slägtet evigt i uselhet. Djerfhet, pa­	 rad med förnuft, var alltid den dygd, som bar menniskorna fram.	 Jag har, som du ser, i detta bref endast vidrört grundsattserna; jag	 skall i ett kommande omtala utförandet. På öfvergången dertill, ville jag	 med några ord fästa mig vid orsakerna till det stora missförstånd, man i	 åtskilliga kretsar fattat om saken; och hvarmed det häfves.	 
	 
	 
	 
	 
	 Tionde Brefvet.	 
	 De två systemerna.	 
	 Det har kommit derhän, att för bedömandet af hvad som är rätt eller	 orätt emellan man och qvinna nu gifvas två fullkomligt (till hufvud­	 punkterna) skilda systemer. Det ena stödjer sig på den grundtanken, att	 hjertlig kärlek och andlig öfverensstämmelse (om icke fullständigt,	 dock till en vidd, som betydligen öfverväger stridigheterne) måste fin­	 nas emellan makarne; hvaraf följer, att umgänget, hvad det kroppsliga	 beträffar, är orent, äfvensom sammanlefnaden olycklig, derest sådant	 saknas. Detta är utgångspunkten för den theori, som man kallat Det­	 gåran-systemet. Enligt den kunna följaktligen män och qvinnor visserli­	 gen befinna sig i det rätta, rena och lyckliga förhållandet, inom kretsen	 af gifta; men detta är då icke för vigselns skull, utan för det, att tillräcklig	 andlig kärlek och öfverensstämmelse dem emellan lefver (hvarvid icke	 nekas, att vigseln i sin mån, likt hvarje annan helgedomsakt, kan hafva	 medverkat till det goda förhållandets upplifvande, i det fall, nemligen,	 der ett sådant verkligen förefinnes; hvilken medverkan, såsom ett ”se­	 cundarium et accessorium,” omöjligen kan vara ”principium et fons”).	 Det andra systemet fotar sig på den principen, att så fort tvenne blifvit	 sammanvigda, så är, på grund endast häraf, samt utan afseende på själs­	 öfverensstämmelse och andlig kärlek dem emellan, deras kroppsum­	 gänge med hvarandra rent och obrottsligt, äfvensom deras sammanlef­	 nad, efter regeln, aldrig bör upphöra för hvad orsak som helst. Detta är	 
	 institutionens så kallade äktenskap. Inrättningen är i närvarande stund	 till sin idé sådan ännu, ehuru under tidernas lopp dess orimlighet, dess	 materiella riktning och dess förderfliga verkan i talrika både psychiska,	 fysiska och ekonomiska hänseenden tvungit till inkonseqvenser eller lof	 till skillnad. Dessa medgifna lof äro dock för det mesta blott grundade	 på tillfälligheter och småsaker, jemfördt med det stora i saken; det,	 hvarföre skillnad egentligen just borde få ega rum (brist på tillräcklig	 själsöfverensstämmelse och andlig hjertlighet emellan makarne), bety­	 der inför institutionen så litet, att deråt knappt lemnas gehör. De tillåtna	 äktenskapsskillnadsfallen äro dock lika många bevis på, att institutio­	 nen i sin grund längesedan blifvit bruten och erkänner sin princips	 omöjlighet. Klart är också, att om man vill utsträcka lofvet för äkten­	 skapsskillnader så långt, som till fullo behöfdes, eller, nogare sagdt, in­	 rätta saken så, att makar alltid finge och borde skiljas, då tillräcklig öf­	 verensstämmelse och sann andlig kärlek dem emellan icke gifves (huru	 den borgerliga lagen härvid skulle stadga rörande förmögenheten, bar­	 nens vård o. s. v., skall jag i det följande omtala); så förvandlas institutio­	 nen till Detgåran-theorien. Den ceremoni, som då qvarstår, har helt och	 hållet förlorat sin närvarande mening att förbinda kontrahenterne in	 futurum, deras beskaffenhet må vara hurudan som helst; och har i stäl­	 let blifvit gjord till en vanlig uppbyggelseakt. Emot en religiös handling	 i den meningen kan Detgåran-läran ej hafva något att invända; med vil­	 kor, att den ändock icke derjemte qvarbehåller den förra karakteren,	 sub rosa; och det är endast under förutsättning, att detta vilkor omöjli­	 gen skulle kunna göra sig rätt gällande, som jag i mitt föregående bref	 yttrade mig om vigselns borttagande. – I det nya eller andra systemet	 behöfs icke hela frågan.	 Nu måste man taga i nogsamt betraktande, att, jemte de nyss omtala­	 de två systemerna för hvad som är rätt emellan man och qvinna, gifves	 ett tredje, ej just att kalla ett system, men dock ett tillstånd utom dem	 begge, brottsligt inför dem begge, och ganska ofta förekommande. Det	 är, då man och qvinna sammangå både utan andligen förenande kärlek	 (således emot Detgåran-systemet) och utan att vara vigda (alltså emot	 nu gällande system). Detta är fördömligt och orent, enligt dem begge.	 
	 Enligt Detgåran-läran finnes det okyska och osedliga i könsförhållandet	 så väl inom kretsen af detta tredje, som inom hvad institutionen kallar	 äktenskap, så fort andlig kärlek icke förenar makarne. Enligt den gäng­	 se institutionen finnes det okyska och osedliga så väl inom detta tredje,	 som inom Detgåran-förhållandet, så fort de begge kontrahenterne icke	 blifvit vigda. Det är högligen vigtigt, att hafva dessa åtskillnader för ögo­	 nen, för att rätt kunna bedöma hela denna civilisationens grundfråga.	 Missförstånden i detta fall härflyta i allmänhet ur två orsaker.	 Den ena är, att man emot Detgåran-theorien begått en orättvisa ge­	 nom att sammanblanda den med det nyss omtalade tredje. Man har	 nemligen i vissa kretsar utan skäl antagit, det meningen i ”Det går an”	 vore den, att blott personerna icke vigas, så är allt i sin ordning, samt att	 ingenting vidare fordrades.	 Den andra orsaken är, att åtskillige finnas, som blindvis anse hvad	 institutionen kallar äktenskap stå på principen af andlig kärlek parterne	 emellan, oaktadt den likväl tydligen endast grundar sig på vigsel, och	 håller saken för äktenskap, med alla åtföljande rättigheter och skyldig­	 heter, huru som helst det må förhålla sig med hjertats stämning och	 själsöfverensstämmelsen. Af ett så djupt misstag om den gängse inrätt­	 ningens sanna beskaffenhet härrör, att goda och sedliga menniskor	 gifvas, som tro sig böra försvara dess närvarande skick, och som tyda	 angreppen emot dess missbruk såsom angrepp emot den andliga kärle­	 ken sjelf eller sedlighetens och lyckans princip. Fast står likväl, att det	 just är till samma kärleks försvar och räddning ifrån slutlig undergång	 på jorden, som sådana läror, som bland andre den uti ”Det går an,”	 framstått, för att skrida till skärskådande af en skenfager, i sin närvaran­	 de gestalt till så många missförhållanden ledande inrättning. Man bru­	 kar väl anföra, att felet ligger hos kontrahenterne sjelfva, som, vid vig­	 seln tillfrågade, svara, att de för hvarann hysa ett tycke, som de antingen	 icke hysa (följaktligen ljuga), eller verkligen då hysa, men utan att veta,	 om icke endera kontrahentens framdeles uppdagade eller till ondo för­	 ändrade karakter gör det rena tycket omöjligt att hos den andra kunna	 fortfara. Huru stort man nu än må uppskatta de begge kontrahenternes	 felaktighet vid löftets afgifvande i vigseln; så kan det emellertid icke	 
	 nekas, att institutionens fel är lika stort, då den, utan att pröfva och ens	 kunna pröfva ända till någon säker kännedom, fäster sin stämpel på en	 okänd sak, och derigenom – för att begagna en merkantil bild – sätter	 en falsk vara i omlopp; samt, till och med sedan dess ogiltighet blifvit	 uppdagad, likafullt håller den för giltig och såsom sådan, odugligheten	 och skadligheten oaktadt, upprätthåller den fortsatt. Men institutionens	 fel är derjemte så till vida större, än kontrahenternes, som desses (det	 uppsåtligt eller omedvetna bedrägeriet, af hvarandra, eller af sig sjelfve)	 blefve omöjligt, utan att institutionen dertill räckte sin hand, och locka­	 de (snart sagdt: tvang) dem fram till ett svar, hvarvid de i ganska många	 fall alldeles icke kunna svara rätt (hvarken med ja, eller nej), och till ett	 löfte, som i oräkneliga händelser förbinder till brottslighet, osedlighet	 och olycka. Likasom med klubbslag fäster institutionen derpå för alltid	 det sålunda tillvägabragta svaret och löftet, deraf skapande ett band för	 lefnaden, en snara för illusionen, ett vapen i den elakare partens hand;	 förevigande ett misstag, som eljest, likt hvarje annat, lätt skulle kunna	 stäfjas, rättas och afhjelpas. Enfaldigt utropar man: ”institutionen kan	 ju icke göra mera, än genom sin organ tillfråga kontrahenterne: om de	 vilja hafva hvarandra?” Jo, staten kan otvifvelaktigt göra mera; den kan	 nemligen: a) låta bli att göra alls hvad den icke, med någon utsigt af sä­	 kerhet, kan göra väl; den kan b) låta bli att draga menniskor fram till ett	 löfte och till ett svar, som de icke, med någon utsigt af säkerhet, kunna	 afgifva rätt; den kan c) låta bli att ställa så till, att lifvet utanför det af	 institutionen vigda tillståndet är belagt med vanära (adulteriets) eller	 olycka (cœlibatets), hvarigenom hvar och en, som icke vill utsätta sig för	 så svåra alternativer, tvingas att inställa sig till afgifvande af det i b	 nämnda svaromål och löfte; hvarefter institutionen sjelf måste göra	 hvad hon ej med säkerhet kan göra väl (a). Så kedjar sig allt till tvång,	 oaktadt skenet af att ske fritt.	 Men om det, såsom vi lätt finna, är och blir omöjligt för institutio­	 nens utförare, vare sig en enskild prest eller ett kollegium, att såsom	 tredje man och ett yttre väsende nånsin kunna rätt urskilja hvad som i	 de begge kontrahenternes själar föregår, så att de kunna deröfver döma;	 så följer deraf ingalunda, att religionslärarnes kall i afseende på makars	 
	 sammanlefnad och förhållande blefve öfverflödigt; men deras ändamål	 skulle ej vara att viga, eller skilja. De både böra och kunna råda, lära,	 förmana, uppbygga, förädla – och medgifvas måste väl, att detta är nå­	 gonting ganska stort! Det är just kyrkans rätta bestämmelse.	 Man kan anmärka, att kyrkans närvarande förhållande till äktenska­	 pet, väl ej formligt, men till saken, är detsamma, som den katholska in­	 qvisitionens en gång var till menniskornas samveten i dogmatisk väg.	 Ingen bland oss tviflar på inqvisitionens orättmätighet, grymhet, förfär­	 lighet och framför allt orimlighet i grunden, emedan en auktoritet om en	 menniskas troslif aldrig kan döma. Vi protestanter hafva derföre afkas­	 tat detta andliga tyranni. Men är väl derföre meningen, att vara utan re­	 ligion? utan kyrka? För ingen del. Och likaså litet är det meningen, att i	 förhållandet mellan man och qvinna vara utan religion, utan sann kyr­	 ka, för det, att man önskar bort en makt, som i grunden är lika orimlig,	 skadlig och omöjlig att rättvist tillämpa, som inkvisitionen var öfver	 dogmer. Religionens och kyrkans heliga pligt är att undervisa mennis­	 korna om hvad himmelskt och andligt godt, rätt och rent må vara i	 könsförhållandet, som i annat: men icke att binda hvad som icke bör	 bindas.	 Emot de nya lärorna om ett renare förhållande emellan man och	 qvinna skola egentligen blott två partier höja sin röst; men denna har	 dock ännu en ganska stark stämma. Det första utgöres af hela den	 mängd karlar, hvilka betrakta äktenskapet blott under synpunkten af	 ett medel att göra affärer. Desse män se alla qvinnor i landet, af någon	 större eller mindre förmögenhet, såsom priser, bland hvilka de välja och	 tagit den de kunna, att dermed göra ”sin sort.” Min mening är ej, att	 kasta någon oförtjent skugga på desse män: de kunna vara moraliske	 och hederliga personer i öfrigt: de äro sådane till följe af den gängse (af	 institutionen gifna) opinionen: deras afsigt är väl att bemäktiga sig en	 qvinnas egendom, som de kunna komma åt; men, enär qvinnan i alla	 fall ej sjelf får råda för sitt (förrän hon hunnit så långt att hon blifvit	 enka), så skall ju en man hafva det; och det är dessutom icke entrepre­	 nörens afsigt att göra henne personligen olycklig: han vill blott sätta sig	 i besittning af hennes person och penningar, och om derjemte äktenska­	 
	 pet kan falla sig så, att hans hustru blir lycklig med honom, så ser han	 det med verkligt nöje, ty han är godhjertad och hederlig! Huruvida han	 sjelf blir lycklig med henne, är han till och med så oegennyttig, att han	 mången gång icke stort frågar efter: han vet hvar hjelpen fins, i fall det	 blir för tråkigt hemma. Detta är ju snyggt? Då emellertid, ur synpunkten	 af detta slags filosofi, äktenskapstillfällena i landet stå för desse mäns	 ögon såsom lika många ekonomiska utkomstvägar, men hela denna af­	 fär upphör, om institutionen förändras ifrån sitt närvarande skick, så	 måste de fäkta deremot med lif och blod. Denna klass af personer är	 ganska manstark; och den kan icke minskas, förr än en högre och bättre	 åsigt hos dem hunnit göra sig gällande, om hvad som i högre stil är det	 moraliska, ädla, aktningsvärda i mannens förhållande till qvinnan, jem­	 te en lefvande öfvertygelse om, att hans egen lycka, i sann, hjertlig och	 andlig mening, icke kan vinnas, utan att han tager qvinnan på det sätt,	 som de ”nya lärorna” innebära. Så ofta i verlden någon skymt af rent	 och godt varit emellan man och qvinna, så har det icke varit annorlunda	 än på detta sätt; det är således gammalt, ehuru det icke blifvit så helt	 och hållet uttaladt. – Det andra starka motpartiet skall bestå af hela den	 del prester, som betrakta sitt eget stånds kallelse och värde ur synpunk­	 ten af politisk inflytelse till makt för dem sjelfve, mera än till menni­	 skornas egen båtnad och andliga bästa. Uppfinningen af vigseln hvilar	 hufvudsakligen härpå, såsom historien intygar (denna märkvärdiga	 specialitet af det historiska visar tillika den omständigheten, att vigseln	 visserligen äfven blef ett medel till partiell upphjelpning af qvinnans	 tillstånd ur ett ännu sämre läge af fullt slafveri; ehuru detta slags upp­	 hjelpande likväl medförde ett ännu djupare fall för de andra qvinnorna	 – hvilka derigenom sattes utom linien – äfvensom hjelpen sjelf både	 kunnat ske och var på väg att ske vida bättre, fullkomligare och renare	 medelst högre och andligare grundsattsers ingjutande hos mannen,	 hvarigenom han förmåtts till ädlare behandling af qvinnan; en uppfost­	 ran, som varit lika lätt att bibringa som annat religiöst meddelande).	 Flertalet af de prester, hvarom jag här ordar, måste nödvändigt betrakta	 denna akt såsom ett af de största palladierna för sin myndighet bland	 menniskorna. Man vet också ganska väl ur häfderna, att icke annat än	 
	 detta menas, när det från dessa håll talas om det religiösa i äktenskapet.	 Kontrahenternes ömsesidiga stämning är godt och väl; befinner den sig	 andlig och för dem inbördes lycklig, så är det skönt; men det egentligen	 vigtiga är, att de icke bryta emot ett band, som kyrkan knutit, och derfö­	 re att kyrkan knutit det. Huruvida detta band är lagdt på det ställe, der	 det bör, derom är icke frågan: huruvida detta band, der det blifvit lagdt,	 arbetar i religionens djupare mening, till andlig rening, sedlighet, sann	 frid, förbättring för personerna; derom är icke frågan: frågan är, att kyr­	 kan genom sina organer gjort en sak, och denna sak är saken. Hela åsig­	 ten hvilar, som du ser, på missförståndet om hvad kyrka egentligen	 skall vara. Man tänker icke på helga manna samfund då: ej på den kyr­	 ka, som är andens rätta förening med Gud: ej på den församling, som är	 själarnes rena, heliga union med hvarandra. Man menar ett yttre; hvil­	 ket otvifvelaktigt ock är godt, med vilkor, att icke förstöra den inre, san­	 na kyrkan, eller göra henne omöjlig. Sådant kommer å bane, likväl, när	 man går ut på ett blott yttre, utan rim och reson. Den aktningsvärda af­	 delning inom presterskapet, som håller så mycket på den s. k. synliga	 kyrkans makt, skall förr eller sednare taga allt detta till behjertande.	 Religionen förkofras icke i verlden genom medel, som hindra den högre	 sedliga renheten, friden, oskulden och den härur flytande lyckan i men­	 niskornas själar. Ordning skall vara i församlingen; men allt slags ord­	 nande utgör icke den rätta ordning, församlingen behöfver och vill. Att	 i kyrkoboken hafva vissa personer inregistrerade som makar, är nödigt	 för den nu statuerade titulaturen och dermed följande rättigheter till arf	 och annat; men denna ordning är likväl icke den hufvudsakligaste; den	 kan ganska väl ersättas genom en annan form. Att makarne stå inskrifna	 i hvarandras hjertan, är mera; och, om de icke göra det, om de icke kun­	 na göra det, men ändock, för att ej störa ordningen i annotationsboken,	 måste fortfara att hålla hvarann och anses af andre för hvad de icke äro,	 kanske aldrig varit, så uppkommer dem emellan ett inbördes krig, ett	 chaos i andar och hjertan, som innebär en oordning, oändligt mycket	 förderfligare för religionen, församlingen och den sanna kyrkan, än som	 kan ersättas genom vinsten af ”ordningen” i kyrkoboken. Huru än man	 ser denna sak, skall det dock säkerligen dröja länge, innan hela denna	 
	 del af presterskapet, som vi må kalla dess ytliga sida (icke i mening, att	 ej personerna kunna vara ganska djupsinnige i annat; men vi tala här	 om religionen), skall begifva sig till bortlemnande af en makt, som gör	 den oumbärlig vid så många tillfällen i lifvet. Hälften af dess verksam­	 het behöfves för att, om möjligt, reda och bilägga hvad den andra hälf­	 ten deraf intrasslat och bragt i gäsning. Presterskapet sjelf rår föga för	 detta; det måste utföra en institution sådan den är, intills den undergår	 sin förändring. Men hvarje varmare och upplystare medlem af läroem­	 betet skall arbeta på det godas förkofran, och ett annalkande till målet.	 Prestens inflytelse skall här vara oändligen mycket större och betydel­	 sefullare som lärare, rådare, varnare; än såsom tecknare och antecknare	 blott.	 De tvenne slag af motståndare, jag nu omtalat, kunna, om du beha­	 gar, kallas officielle. Men ett tredje, ganska talrikt parti finnes, som i själ	 och hjerta är och måste vara emot Detgåran-systemet. Alle, såväl män,	 som qvinnor, hvilka till sina tycken, känslor och tänkesätt egentligen	 äro köttsligt sinnade: de, som i sjelfva verket icke vilja hafva någon and­	 lig princip gällande i könsförhållandet, men önska, att en viss antagen	 ordning måtte ega rum, som gifver saken sken och namn af dygd och	 seder: alla de finna sig förträffligt vid den nu gällande institutionen,	 enär den på intet sätt utestänger ”köttets” öfvervälde. Inom de nu så	 kallade äktenskapen kan det blott och bart materiella i könsdriften,	 icke allenast öfvervägande, utan uteslutande ensamt herrska; och till på	 köpet njuta hedern af att heta lagligt, godt, moraliskt. Likasom intet	 hinder lägges emot köttets välde, sättes åter emot andens alla de hinder,	 som af en institution möjligen kunna uppställas. Efter Detgåran-syste­	 met blefve förhållandet motsatt. Här fordras oeftergifligen, att emellan	 man och qvinna det andliga skall innehafva första rummet, och den fy­	 siska föreningen ej annat vara, än ett underlag för den rena, himmelska	 välviljan, som i och med hjertlig öfverensstämmelse emellan personer­	 na lefver: utan sådant – heter det här – är saken icke dygdig, icke sedlig,	 icke som sig bör; och ingen anteckning, ingen benämning hjelper! Just	 detta är hvad som i grunden gör hela den blott-köttsligt sinnade delen af	 allmänheten gramse på Detgåran-läran: man märker ganska väl, att,	 
	 enligt den, måste det blifva en kamp på lif och död emot onda lustar.	 Och detta är hvad man minst af allt tycker om. Man vill hafva hela sin	 okyskhet i ostörd besittning: 1:o inom äktenskapet, der den till och med	 skall hedras med ett skönt namn; 2:o utom äktenskapet. Till följe af in­	 stitutionens indirekta inflytelse, är (se i det föregående) en stor mycken­	 het menniskor inkastade på det vida området utanför det vigda, der de	 måste falla såsom lätt uppjagade offer för okyskhetens alla större och	 mindre heroer. Men denna hjeltejagt skulle göras till intet genom den	 upphöjdare, den ädla och skyddade ställning, hvari qvinnan komme i	 och med Detgåran-systemet: helst, enligt det, intet område utanför hvad	 som nu kallas äktenskap, alls funnes till: jagtparken vore inhägnad, och	 ingen vildmark qvar. Våre jägare, hvar skulle de då träffa villebråd? De	 skulle ingenstädes finna en värnlös qvinna: en förnedrad, som nödgades	 köpa lifvets fortsättning genom än ytterligare förnedring: en olycklig,	 för hvilken all sol så slocknat, att hon frågade efter ingenting vidare, och	 gerna ginge in på att åtminstone få ett kroppsligen gladt ögonblick, då	 hjertats himmel en gång för alla blifvit henne ohjelpligen förseglad. Att	 sådana varelser till tusental skola gifvas, är dock skönt, tycker mången:	 och det bästa af allt är, att, huru som helst man behandlar dem, så fort­	 far man ändock att gå och gälla som fullkomligt hederlig karl. En så yp­	 perlig ställning i samhället vill man för ingen del se omstörtad. Och det­	 ta tänkesätt är icke blott gällande hos en mängd karlar, både i och utom	 äktenskapet: många qvinnor tycka på samma sätt, emedan de kommit	 så långt på den fula banan, att, om de ock gilla grundsattsen här såsom	 välgörande och räddande för qvinnokönet, de dock känna föga lust för	 egen räkning att vända om till ett bättre lif, deri anden vore rådande och	 hjertats fromma glädje den förnämsta blomman. Så se vi de förderfvade	 ofta vara emot läkemedlen både för sig och andre. Men tiden höstar in	 sina barn, det ena efter det andra; och förderfvets makt är icke den	 största af all, huru stor den än må synas.	 
	 
	 
	 
	 
	 
	 Elfte Brefvet.	 
	 Det nya systemets förnämsta Organisationsformer.	 
	 En framställning af hela det skick, hvaruti samhället, familjen och men­	 niskorna skulle befinna sig, i händelse den omtalade nya grundsattsen	 vore införd och gällande, vill jag mycket gerna gifva dig, till hufvuddra­	 gen. Det kan blifva mera utfördt en annan gång. Men jag förutskickar en	 anmärkning, på hvilken jag önskar dig lägga mycken vigt.	 För sakens klara insigt anser jag det vara nödigt och rätt, att uppstäl­	 la en skildring af förhållandet, så att säga, i sin slutbeskaffenhet. Man	 kan icke eljest fullkomligt fatta det; mest, för att det är så enkelt och	 derigenom afsticker så starkt ifrån det nuvarande tusenfaldiga trasslet,	 att det kan hafva samma verkan på mången, som frisk luft på lungorna	 hos en långvarigt innestängd. Men jag reserverar mig högtidligt emot	 den tanken, som skulle denna slutbeskaffenhet vara antingen att genast	 införa, utan nödvändiga öfvergångsformationer, eller utan de föränd­	 ringar med samhällets författning i andra delar, hvilka nödvändigt mås­	 te ega rum i sammanhang dermed. Förrän man vill det ena, må man	 icke företaga det andra.	 Lagen hade att ingå i bestämmande af trenne hufvudpunkter:	 1) För uppfostran. Hos all ungdom utan undantag, så hög som låg,	 skall meddelas och grundligen inskärpas lärosattsen om hvad som är	 det rätta och hvad som är det orätta i förhållandet mellan man och qvin­	 na. Se mina förra bref.	 2) För ekonomien. Qvinnans och barnets bärgning skall sättas utom	 beroendet af mannen.	 3) För den personliga friheten. Hvarje qvinna skall vid viss ålder vara	 myndig, och hafva fullständiga politiska rättigheter, lika väl som hvarje	 man, af hvad folk- eller yrkes-klass som helst hon eller han är. – Ingen	 skall hafva rättighet att till sig taga och hos sig qvarhålla någon myndig	 (man eller qvinna) emot dennes vilja. Ej heller skall någon myndig haf­	 va rätt, att hos en annan (man eller qvinna), emot dennes vilja, sätta sig	 ned att bo och der förblifva. Men barn, före myndighetstiden, eger både	 
	 rätt och pligt att vistas hos sin moder; äfvensom hon eger rätt och pligt,	 att hafva barnet hos sig till den tiden. (Enskilda stadganden tillhöra en	 mängd specialfall, såsom, då t. ex. en moder dör före barnets myndig­	 hetstid, m. m.).	 Hela denna under 3:o upptagna lagbestämning innefattar, såsom du	 ser, en Habeas-corpus-akt, men utsträckt till qvinnan, och till alla afse­	 enden.	 Utom dessa tre hufvudämnen bör lagen i samhället ingenting stadga	 i hela denna sak. De tre punkterna innebära likväl i sig många särskilda	 bestämningar eller underafdelningar.	 Icke mer än detta! skall man säkert utropa. Och lagen skulle ej hafva	 något vidare att göra ? Nej. Icke mera. Just i och med det, att samhälls­	 stadgarne blott skulle förfoga öfver detta, men göra det med stor kraft	 och noggranhet, skulle lifvets andliga verksamhet emellan menniskor	 uppfylla och utföra det öfriga. Intet, som behöfves till sedlig ordning,	 välgång och bestånd, skulle fattas.	 Hvad! genom tredje punkten är ju en lag tydligen gifven, som, i stäl­	 let att sammanhålla personerna, låter dem drifva i sär, så mycket de be­	 haga? Huru går det då med alla samband? Jag svarar: just på detta sätt	 skola alla samband knytas, som böra och behöfva knytas, och som bära	 något godt med sig. Just på detta sätt skola menniskorna blifva tillsam­	 mans och hålla hvarann kära; nemligen alla, som inför hvarann äro så	 beskaffade att de kunna och böra det. Just så skola de söka hvarann,	 och blifva hvarann nära i allt som behöfves.	 Men – hvart tager ”ordningen” vägen, då, i fall andra punkten blir i	 stånd att utföras, ingen nöd mera funnes i verlden, som drefve qvinnan	 med sitt barn till mannen? Det fullständiga personliga oberoende af	 hvarann, som tredje punkten de jure gifver mannen och qvinnan inbör­	 des, och som genom den andra skulle de facto blifva möjligt, hvad följ­	 der hade väl det? Det skulle hafva den följd, att första punkten sattes i	 stånd att bära frukter. Ty just då skulle mannen och qvinnan älska	 hvarann rätt andligt, rent och ädelt (l p.), när de icke vidare skulle kun­	 na tvinga hvarandras personer genom yttre våld (3 p.), ej heller behöfva	 hvarann af yttre nöd (2 p.).	 
	 Men hvad blifver af det heliga i saken och af kyrkans välsignelse?	 Svaras, att intet heligt (blott namnheligt) kan vara i mannens och qvin­	 nans förhållande, nemligen i könsafseendet, utan att det är rent och rätt	 andligt dem emellan; hvilket endast i här föreslagna organisationsfor­	 mer är möjligt. Då är också Guds sanna välsignelse när dem. Och kyr­	 kans måste rätta sig härefter. Man måste väl begripa att i de förhållan­	 den af ett nytt slags ordning, hvari man och qvinna genom allt detta	 komma till hvarann, kunna religionen och dess välsignelse likaväl ut­	 öfvas och medfölja, som i den förutvarande ordningens former. Och då	 är det heliga äfven med.	 Men jag skall nu ingå i särskilda anmärkningar och vidare utveck­	 lingar vid hvardera af de tre punkterna, hvarigenom en närmare redo­	 görelse för det hela blir möjlig.	 
	 
	 
	 Första punkten: för Uppfostran. Hvad lagen i detta fall hade att anbefal­	 la, innefattar förnämligast:	 a) Grundsattsens inplantande. Att det är orätt inför Gud och menni­	 skor, att hafva kroppsligt umgänge med någon person af det andra kö­	 net, utan varm, andlig kärlek för densamma, hjertlig öfverensstämmelse	 och innerligt tycke. Det skall icke blott inskärpas i tänkesättet, att så­	 dant är orätt; utan ingifvas i känslan och sinnesstämningen, att det är	 afskyvärdt, lågt, föraktligt.	 b) Trohetens inplantande. Att det är orätt inför Gud och menniskor,	 att i själ och hjerta glömma eller lemna någon, med hvilken man till	 ande och kropp förenat sig. Troheten kan icke röra det omöjliga: såle­	 des, om man bedragit sig på hvarann, eller på sig sjelf i anseende till	 hvarann, så att en andlig öfverensstämmelse af full likhet, eller ens öf­	 vervägande likhet, icke finnes med den man tänkt sig sådant, så fordrar	 troheten icke då en medkänsla (sympathi), som ej kan vara; men den	 kräfver ändock, att man aldrig skall glömma eller lemna hvarann, i sjä­	 lens och hjertats tycke, såsom menniskor, utan älska hvarann till den	 grad, som är möjlig, efter hvarderas beskaffenhet. Troheten behöfver	 icke här angå det ekonomiska (så att man icke öfvergifver och lemnar	 
	 någon åt nöd), efter detta i alla fall är förebygdt genom andra punktens	 stadgar. Troheten behöfver icke heller så förstås, att någon skulle böra	 underkasta sig det personliga våld, som tredje punkten aflyser. Den	 kräfver blott, såsom vid början yttrades, ”att man i själ och hjerta icke	 skall glömma eller lemna den, med hvilken man till ande och kropp för­	 enat sig;” och detta innebär rätt mycket. Hvad som mest af allt utöder	 denna så rent menskliga och alltid möjliga känsla, är den fördomen, att	 man, äfven då man förstör och plågar hvarann i en mängd yttre, för det	 högre lifvet ovigtiga förhållanden, likväl bör bo tillsammans; samt att,	 om detta sammanbygge upphör (enligt 3 p.), den här ifrågavarande	 känslan (den trohet, som alltid är möjlig, och således alltid är att anbe­	 falla) dermed skulle upphöra: hvilket just förhåller sig tvertom. Med	 iakttagande af 2:dra och 3:dje punkterna, är den heliga och rätta trohe­	 ten alltid i stånd att vara till hos en menniska, och kan derföre också då	 stadgas som en pligt. Till troheten hör således äfven, att om man i själ	 och hjerta skulle finna ännu andra personer älskvärda, man icke derfö­	 re upphör att hylla och älska den förra, till all den grad och på det sätt,	 som är möjligt (se nyss förut). Om hela denna sak skall jag tala mycket	 med dig: ty få ämnen hafva i verlden blifvit så grundligt missförstådda,	 som den sanna trohetens djupa tanke. Fattar man den rätt, så är en af	 vårt slägtes farligaste, men, såsom sakerna hittills tagits, mest oafvisliga	 fantomer, Svartsjukan, i och med detsamma öfvervunnen: ur hjertat	 rent förjagad.	 c) Uppriktighetens inplantande. Att det är orätt inför Gud och men­	 niskor, att dölja eller vanställa någon sanning inför den person, med	 hvilken man står i kärleksförhållande: detta, såväl i anseende till 1) hela	 det tycke man hyser för denna person, som 2) till andra; och 3) framför	 allt rörande sin afkomma. Äfven här se vi oss framför ett af de mest in­	 vecklade och besynnerliga ämnen: så enkelt och fridsamt i sig sjelf; men	 i den närvarande institutionen intrassladt ända till outredbarhet. Aldrig	 äro uppriktighet och sanning nödvändigare, än för dem, som vilja upp­	 bygga hjertats heliga himmel med hvarann. Men aldrig har denna	 oundgängliga dygd gjorts svårare, nästan omöjligare, än i saken, sådan	 den nu är inrättad. Man ljuger känslor för hvarann, som man icke hyser,	 
	 och som man antingen icke alls, eller ej på det sättet, kan hysa: man lju­	 ger så, emedan man en gång föranledts att lofva hvarann hvad man på	 förhand icke viste och ej kunde veta: man ljuger, emedan man är satt i	 ställning att skola blygas för det sanna i väsendet, och emedan det gjorts	 till pligt att vara den man icke är. Om ändock, med all denna lögn, de	 känslor verkligen infunne sig, som man låtsar tvinga sig till, så vore lik­	 väl något vunnet; men detta sker ej – blott osanningen sker. Hvad är	 vinsten? Det elände vi se öfverallt. Men efter den uppriktighet, som	 måste vara ett af hufvudvilkoren för ett varmt och djupt förhållande	 emellan hjertan, är en ren pligt; så skall ock det första vilkoret i sjelfva	 inrättningen vara, att ständigt göra denna pligt möjlig. Den är så här.	 Sanningen kan alltid och oafbrutet uppslå sitt tält öfver man och qvin­	 na, när de nalkas hvarann efter det sätt, hvarom vi tala. De skola sällan	 ljuga för hvarann, när intet skäl finnes att förställa sig: och skulle det	 någongång inträffa, så är det snart upptäckt, utan att sedan något farli­	 gare följer. Och kommer ett missförstånd emellan älskande hjertan,	 hvilket lätt händer, så finnes här ingen makt, ingen falsk blygsel, som	 afhölle den förfördelade, att säga till derom, just emedan han (eller hon)	 kan gå sin väg ifrån den andra, så fort det behöfves. Men då skall ock i	 ögonblicket missförståndet upptäckas, i fall det blott var ett smolk, som	 kommit emellan: obehaget skall dö i sin födelses stund, om det rörde ett	 ingenting, d. v. s. om det var ett missförstånd. Så skall den halfslutna	 famnen genast öppna sig igen, hjertat skall klappa nya, än högre slag;	 och man skall icke då skiljas, just emedan man alltid har i sin makt att	 kunna skiljas, utan skam, utan svårighet, när det i sanning gäller. Derfö­	 re, att det aldrig är mannens eller qvinnans pligt, att visa sig hafva en	 annan själ, ett annat hjerta, än det verkliga: derföre, att ingendera be­	 höfver vara hvad den icke är; så skola de när som helst vara färdiga att	 säga hvarann öppet, fridfullt och utan harm, huru pass de tycka om	 hvarann i den eller den saken; och, i fall de hålla af andra, skola de kun­	 na yppa det likaså, till den vidd det är, emedan detta icke skadar deras	 egen inbördes kärlek, derest de icke onödigtvis vilja utöda den, som ald­	 rig är skäl. Det andliga tycket kan visserligen vara uteslutande till blott	 en; men, i fall det sträcker sig till flere, så behöfver det alldeles icke der­	 
	 före minskas för den första. Ty det andliga aftager icke genom medde­	 lande, likt ett visst qvantum, som, sedan man gifvit bort en del deraf åt	 en, endast har en återstod qvar åt en annan. Här blir aldrig någon blott	 ”återstod,” huru mycket man än gifver: tvertom, kan det andliga ökas	 genom sjelfva meddelandet och gifningen. Detta skall nekas af mången.	 Man skall säga, att det strider emot menniskohjertats väsende. Det vissa	 är, att det icke strider emot hjertat och själarne i sig sjelfva, men väl	 emot hvad dessa ofta blifvit genom de sakvidriga intrasslingar, som nu	 äro. Men sanningen är alltid det angenämaste och uppriktigheten den	 ljufvaste dygd, så fort lögnen icke gjorts till pligt, och en falsk skam	 tvingar till förebäranden. Det är allt lycka, att icke bedragas. Skulle der­	 före hända, att den kärlek blir mindre, som man tänkt och hoppats af	 en; så är det bästa, som kan ske, att få veta derom. Ty hvad man dermed	 lär känna, är blott, att man icke har – hvad man i alla fall icke har. Hvad	 är fördelen af att tro sig ega detta, eller genom fördöljningar och bedräg­	 liga förespeglingar föranledas att tro det? Men vinsten att få veta san­	 ningen, är stor. Ty antingen var blott ett missförstånd, en dumhet, ett	 tokeri orsaken till den minskade kärleken, och då kan det hjelpas, så	 fort saken ej döljes; eller ock har minskningen sin grund i själarnes inre	 afstånd från hvarandras beskaffenheter, och hycklande hjelper ej då;	 men säkert finnes något annat väsende, som står närmare till samband.	 Hvarken Gud, religion, dygd, samhälle, andra menniskor eller sjelfva de	 enskilda personer, hvarom frågan är, hafva godt af att det sämre före­	 drages framför det bättre. Men det förra förhållandet behöfver derföre	 icke upphöra annars än blott till den grad, som icke är möjlig: det skall	 fortfara till hela den vidd, som det kan vara; sådant kräfver troheten (se	 förut, under b); sådant är det rätta: och det fullkomligt, heligt rätta är	 alltid tillika det lätta. Samma uppriktighet och sanning skall vara emel­	 lan man och qvinna, rörande barnet. En qvinna vet alltid med hvems	 barn hon går. Ljufvare himmel fins icke för henne på jorden, än detta	 tillstånd, så fort icke skam och nöd omsluta henne dervid: hela detta	 helvete, som ondskan och ursinnet institutionellt skapat i sitt högsta	 uppror mot Gud. Det skall nog framdeles talas om den underbara histo­	 rien, huru detta ursinne uppkommit och af hvad grunder det skett. Nu	 
	 är det nog, att jag blott påmint dig derom, och jag skall för närvarande	 endast fortfara der jag är. Ädlare, högre, renare fröjd känner ej qvinnan,	 än när hon ser på sitt knä den nya länk i menskligheten, som hon gifvit	 lifvet: aldrig känner hon sig mera rätt och fullkomligt till i Guds verld,	 än när hon ser sig vara moder. Då hon kysser sitt barn, så var viss, att	 hon vet hvem som är dess fader: hon tänker på honom: och det skall	 vara hennes själs renaste, största glädje, att säga öppet till, hvilken han	 är, blott – hon får och törs! Alltid skall hon vilja det: hon skall vilja vara	 sann och uppriktig i detta, som i allt, allenast icke nöd och skam om­	 hvärfva henne härför: allenast det icke göres henne till pligt att ljuga	 och säga en annan vara fader, än den hon vet. Borttag nöden (se andra	 punkten), och gif sanningen sin heder igen, så skall lögnen fara bort	 med skammen, och en himmel blir just der, som Gud framför allt ville,	 att en himmel skulle vara för oss. Ingen skall vilja heta fader till det	 barn, hvars fader han icke är; och att en annan är det, deröfver skall han	 icke vredgas, så fort han härtill hvarken har rätt eller skäl. Visserligen	 skola häruti många män vara ursinnige, så länge, tills de lära sig hvad	 rätt och skäl är. Men den rena menniskokänslan och förnuftet komma	 en dag, och då skola sådane män häpna öfver sitt vanvett. Hvarföre	 fordrar mannen af qvinnan hvad han sällan fordrar af sig sjelf? Men be­	 gär han icke mera och ej annat af henne, än hvad rätt och skäl är, enligt	 lifvets sanning, så skall han få det af henne, frivilligt, i rågadt mått, him­	 melskt. Hon skall älska honom för att han icke är svartsjuk öfver hvad	 som icke angår honom; och han skall till sin förundran finna, att, der	 han trodde kärleken vara slut för sig, skall han bekomma den i rikt	 mått, just emedan han – icke pockade på en rätt, som ej var hans. Hvar	 och en som begriper detta i grunden, skall finna huru svartsjukans de­	 mon faller till jorden för hans ögon; men anden lefver i menskligheten,	 ren, hvit, from.	 d) Inplantande af kärleken till sina barn. Att det är orätt inför Gud	 och menniskor, att icke af innersta hjerta hylla, vårda, till godhet och	 sanning uppfostra sina barn, samt vägleda och understödja dem, ända	 tills de blifva i stånd att hjelpa sig sjelfva. Denna känsla är så inskrifven	 i menniskoanden, i synnerhet hos modren, att endast den hemskaste	 
	 nöd, den största råhet i bildningen och det vildaste trassel i samfundsin­	 rättningarne förmå qväfva dess verksamhet. Så mycket kraftigare skall	 då denna drift visa sig, om den väckes, ledes och stärkes genom uppfost­	 ran. Hos mannen är väl af naturen och utan uppfostran kärleken till af­	 komman något mindre, än hos qvinnan; men lifvad genom gudsfruktan,	 gjord till pligt och uppfattad af förnuftet, skall äfven hos honom känslan	 för barnen blifva ganska stark. Emellertid är det samhällets skyldighet,	 att förebygga barnens undergång i hvilket fall som helst; hvarföre, hvad	 det ekonomiska eller utkomsten beträffar, detta skall behandlas i före­	 skrifterna för andra punkten. Hvar och en väl uppfostrad man, som föl­	 jer gudsfruktans bud, hyllar otvifvelaktigt qvinnan och sina barn med	 henne, genom att gifva dem allt det understöd de behöfva, och han kan	 lemna. Men qvinnan och barnen böra icke stå i beroende häraf; emedan	 mannen kan tänkas förgäta sin pligt, och de då bringas till undergång.	 För öfrigt och i främsta rummet bör detta ekonomiska beroende aflysas	 derföre, att det icke kan vara till utan en ganska ofta inträffande förstö­	 ring af sjelfva det andliga i förhållandet mellan man och qvinna. Qvin­	 nan och barnen skulle nemligen icke kunna fortfara att till sin bärgning	 stödjas på honom, utan med upphäfvande af det slags Habeas-corpus­	 akt, som stadgas i tredje punkten (se förut); d. v. s. han och hon skulle	 nödgas fortfarande bo ihop eller hafva med hvarann att skaffa som ma­	 kar, äfven utan andlig kärlek och hjertlig öfverensstämmelse, således	 utan högre sedlighet och rätt lycka. Då emellertid återvinnandet af den	 andliga och rena principen emellan man och qvinna just är hufvudsyf­	 tet i hela systemet, så bör följaktligen ej heller hennes och barnens ut­	 komst ställas i beroende af mannen, medförande en fara för det andligas	 undergång, som visserligen icke alltid behöfver inträffa, men dock ald­	 rig på det sättet med säkerhet kan förebyggas. Häraf inses nödvändighe­	 ten, att genom samhällslag stadga andra punkten; hvarigenom på en	 gång qvinnans jemte barnens bärgning är tryggad, och tillika intet in­	 trång sker på den andliga kärleken.	 e) Inplantande af kärlek till arbete, flit och ordning. Detta hör väl	 egentligen till hela den öfriga uppfostran. Men jag har likväl anfört det	 här, för den stora vigt och betydelse det i sjelfva verket intager i ett så	 
	 beskaffadt system för det husliga lefnadssättet, som det, hvarom vi tala.	 Lust till arbete, fröjd af sysselsättningar, nöjet af deras kloka ordnande,	 de nyttiga frukternas upphemtande och deras åtnjutande ej blott för	 egen räkning, men äfven meddelande åt andra – detta allt är något, som	 under vissa vilkor så nära öfverensstämmer med menniskans lynne, att	 det ingår såsom en hufvudbeståndsdel i hennes lifs sanna tillvaro, och	 endast förekommer henne motbjudande i fyra serskilda fall. Dessa äro	 följande: menniskan känner ingen lust till arbete a) om hon sjelf nödgas	 framsläpa sig på en lefnadsbana, stridig mot den af Gud henne medska­	 pade natur; d. v. s. då hon till sin person är i grunden olycklig. b) om hon	 blott är lycklig på ett kroppsligt, jordiskt, materielt sätt; så att anden i	 hennes sätt att vara, känna och tänka, ligger under, försoffad eller kuf­	 vad; d. v. s. då menniskan till sin person är brottslig. c) om hon, för sin	 del, hvarken är olycklig eller brottslig (således intetdera af de begge	 nyssnämnda fallen inträffar), men sjelfva det slag af arbete, som för hen­	 ne framställes till utförande, icke motsvarar hennes öfvervägande fal­	 lenheter, och hon ej desto mindre tvingas göra det; d. v. s. då arbetet till	 sin beskaffenhet för den personen icke är det rätta. d) om sjelfva arbe­	 tets slag väl öfverensstämmer med en ifrågavarande menniskas karak­	 ter, men hon icke tillåtes fritt utföra det, efter sitt bästa vett eller efter de	 goda råd hon derom inhemtar af andra, samt slutligen ej heller fritt får	 begagna sitt arbetes frukter; d. v. s. då arbetet beröfvas sin rättighet att	 vara arbetarens personliga egendom. De två första fallen inträffa i syn­	 nerhet när missförhållande eger rum emellan man och qvinna. Då per­	 soner utan andlig öfverensstämmelse och hjertlig kärlek nödgas lefva	 tillsammans, hushålla och bråka med hvarann, känna de sig så förlora­	 de och brutne, att lifvet för deras ögon står utan ändamål, liksom utan	 färg och innehåll; källan till en högre, innerligare håg är härmed utödd,	 personerna släpa sig fram från den ena dagen till den andra och göra	 med olust och leda hvad som oundgängligen tarfvas, men icke mera.	 Arbetet utöfvas då hvarken väl eller med drift; frukterna blifva inga el­	 ler få; och de, som uppkomma, tagas ej till vara. Detta är ena fallet:	 Olyckans. Om, genom samma missförhållande och bristen på andligt lif,	 mannen eller qvinnan, såsom det oftast händer, slagit om, d. v. s. icke	 
	 stannat vid olyckan, icke nöjt sig med att blott och bart förtäras och tvi­	 na bort; utan, för att dock hafva något, låtit den kroppsliga principen få	 öfverhand, blifvit köttslige, råe och deraf lastbare antingen inom deras	 s. k. äktenskap eller äfven utom detsamna; så förloras lusten till arbete	 af lättja, dåsighet, trilska, tanklöshet. Sådant är det andra fallet: Lastens.	 Begge dessa händelser, som i det nuvarande lefnadssättet ofta nog före­	 komma, äro till grunden undanröjde genom det system för lifvet i verl­	 den, hvarom vi tala. Den andliga principen är här inlagd såsom grund­	 satts emellan man och qvinna, likasom i allt: hvarken olyckans eller las­	 tens fall kunna då här vara till, föranledde af sakens egen natur, blott	 möjligen inträffande hos enskilde, men på långt när icke till den oändli­	 ga talrikhet, som i äldre (nu gängse) systemet. De tvenne sednare fallen,	 åter, tillhöra egentligen det missförhållande i samhället, som består i	 slafveri, under en eller annan form. Det vidröra alla afhandlingar om	 hvad man brukar kalla Arbetets rätt. Nu gör den anmärkningen tillfyl­	 lest, att om först och främst under uppfostrans tid åt menniskor ingifves	 en helig aktning för arbetet, en stark lust dertill, och alla kunskaper,	 som behöfvas för dess utförande; samt sedermera ute i lifvet de fyra sto­	 ra hindren (lasten, den äktenskapliga olyckan, tvånget att ej få välja yrke	 och slag af göromål efter egen fallenhet, samt beröfvandet af göromålets	 frukter) äro undanröjde genom en annan ställning i samhällets inrätt­	 ning, så skall arbetets rena himmel uppgå öfver menniskorna på jorden.	 Men likasom högsint, ädel kärlek emellan könen, dygd, och eget val af	 göromål, jemte fritt åtnjutande af hvad det afkastar, utgjorde vilkoren	 för arbetet att rätt kunna uppblomstra; så återverkar också det sedan	 sjelf, kraftigast af allt på jorden, till stöd för den rätta kärleken, dygden	 och sjelfva friheten. Dessa alstra hågen för att göra gagn; men verksam­	 heten, satt i gång, skall derefter föda och stärka dem. Arbetet i en sak,	 som man med kärlek omfattar, håller själens rörlighet tillsammans:	 stadgar anden i sin riktning. Det upprätthåller dygden, genom att ingif­	 va menniskan förakt för alla lumpna, dåraktiga nöjen. Och mest af allt	 bygger det grundvalen för mannens och qvinnans personliga frihet. Ge­	 nom fliten och dess frukter hafva de bestånd, utan att behöfva bero af	 någon. Tag bort den instituerade osedligheten och olyckan emellan	 
	 man och qvinna; tag bort lasten; aflys slafveriet; – och fattigdomen skall	 fly ifrån jorden. Rikedom (i den mening, som en sådan nu finnes, d. ä.	 hopad på vissa händer), kan visserligen då äfven till någon del fly; men	 en sådan skall icke vara af nöden. Till företag af stor omfattning och till	 hvilkas utförande ansenliga summor erfordras, skola dessa samla sig li­	 kafullt och till långt större grad, än nu någon enskild, äfven den rikaste,	 kunde åstadkomma. Detta sker då genom menniskors fria föreningar till	 utförande af gemensamt nyttiga eller för alla kära företag. Bolags-idéen	 framställer sig, som du ser. Den kan användas på alla föremål. Den skall	 icke blott ersätta, men öfverträffa allt hvad den separata rikedomen	 (hos någon magnat eller herrskare) nu mäktar uträtta. Skillnaden är	 blott, att dess mål måste blifva helsosammare, högre, bättre, såsom ej så	 ofta valda af nyck, högmod, dårskap. Framför allt bör genom uppfostran	 åt arbetet gifvas en hög mening, såsom grundadt på Guds vilja och god­	 het. Ett af de största mysterier afslöja sig för själen genom insigten om	 arbetets förening med glädjen. Guds nåd är arbetet då; men icke en för­	 bannelse. Somlige hafva missförstått den Hel. Skrifts berättelse om syn­	 dafallet, så, som skulle verksamheten hafva blifvit menniskornas lott	 först efter flykten ur paradiset. Likväl står det icke så. Gud säger till	 menniskan, efter synden och så länge den herrskar, att hon skall arbeta	 i sin anletes svett. Det är då icke arbetet sjelf, som efter synden kommit	 i verlden; men det är arbetets svårighet, plåga, elände. Härpå syftar ut­	 trycket: ”anletets svett.” I det tillstånd, som man tänker sig under be­	 nämningen ”paradiset,” skulle visserligen äfven göromål finnas: lättja	 och sysslolöshet utgjorde eljest ett himmelrike; hvilket ej kan vara. Men	 arbetet under det paradisiska lefnadssättet är det med rent nöje förena­	 de: ett arbete, hvartill menniskan går med lust och frid; enär det till	 göromålets slag öfverensstämmer med hvarje persons sanna anlag, och	 dess goda frukter ej blifva till intet eller upphemtas af obefogade. Märk	 likväl, min vän, att all den undervisning, du härom ville lemna menni­	 skan i hennes späda år, blir utan gagn och följd, derest icke ställningen	 ute i sjelfva samhället svarar emot de lärdomar, gossen och flickan be­	 komma. Arbetet har icke nu sin heder: det njuter icke nog sin rätt:	 framför allt undertryckes lusten derför genom det slags husliga lif, som	 
	 nu gifves. Allt sådant måste ändras, och uppfostran för verksamhet gå	 samtidigt härmed. Både flickan och gossen böra inhemta, ej blott i	 känslan, hvad välfärd och fröjd rask sysselsättning medför, men derjem­	 te kunskaper till alla passande arbetens bedrifvande, och framför allt	 lärdom om sättet att sköta sin egen ekonomi, der fall inträffa, att sådant	 behöfver ske på egen hand. Ånyo påminner jag dig, att det oberoende,	 som härigenom uppstår, icke skall skilja menniskorna åt, men föra dem	 närmare tillhopa, och i synnerhet sammanknyta dem fastare; emedan	 öfverallt, der förening blir af, den då sker lefvande rätt. Just den säker­	 het, att kunna vara på egen hand, som både man och qvinna här ernå,	 gör, att de också utan fruktan och fara kunna begifva sig tillsammans;	 och då skola de det äfven, med få undantag.	 
	 
	 
	 
	 
	 Tolfte Brefvet.	 
	 Fortsättning, om Organisationsformerna.	 
	 Andra punkten: för Ekonomien. I och för denna punkt bör den yttre	 samhällslagen hafva följande bestämningar, hvarigenom qvinnans och	 barnets bärgning sättes utom beroende af mannen.	 a) Hvarje person, såväl qvinna som man, skall, ifrån inträdet i myn­	 dighetsåldern, hafva full egande- och nyttjande-rätt af allt hvad den be­	 sitter eller förvärfvar; samt aldrig under eller genom något förhållande	 till en annan person förlora denna rätt. Myndighetsåldern kan till året	 bestämmas olika efter länders och klimaters skilda förhållanden. Me­	 ningen med myndighet är, att personen då anses mogen såsom menni­	 ska i jordiskt afseende: fullvuxen, färdig. Någon annan rättsgrund fin­	 nes ej, hvarföre barnet uteslutes från egenskapen att vara myndigt (få	 sjelf bestämma om sin person och egendom). Andlig mogenhet eller	 visst kunskapsmått kunna icke tagas till vilkor för det slags myndighet,	 lagen menar, då den öfverlåter åt en person, att, oberoende af andre,	 förfoga om sig och sitt. Rätt mogen till anden blir menniskan i visst fall	 aldrig, såsom religionen lärer oss: vi befinna oss till själen i ett ständigt	 
	 sträfvande: vi äro i det hänseendet samtligen omyndige och hafva såle­	 des deruti ingen annan förmyndare än Gud. Denna måttstock skulle så­	 ledes hafva alla menniskors (ej blott det ena könets) omyndighet till	 följd, om man derefter skulle rätta sig inför det yttre samhällets lag. Lika	 litet kan det vissa kunskapsmåttet tagas till vilkor för den legala sjelfbe­	 stämningen. Efter vår och hela Europas redan gällande stadgar, utgör	 intet sådant ett vilkor för mannens myndighet, hvilken t. ex. i Sverige	 inträffar vid 21 år, han må då vara andeligt mogen och hafva kunskaper,	 eller icke. Otvifvelaktigt kan något af hvardera förutsättas hos honom	 vid denna ålder, i länder, såsom här, der uppfostran gifves ungdomen.	 Men alla dessa skäl tala lika för den legala myndighetens gifvande åt	 qvinnan, då hon uppnått ”mognad såsom menniska på jorden;” och	 den uppfostran, hvarom jag i föregående punkt talat, gör rättigheten till	 sjelfbestämmelse om sin person och egendom för henne lika mycket i	 sin ordning, som för mannen. Enär hon tidigare mognar, än han, skulle	 också hennes myndighetsålder förr inträffa, t. ex. vid 18 år.	 b) Vid en Qvinnas död ärfves all hennes qvarlåtenskap af hennes	 barn, lika emellan båda könen. Har hon inga barn, så går egendomen	 till den allmänna barnförsäkringskassan (se vid d).	 c) Vid en Mans död går en tredjedel af all hans qvarlåtenskap till	 nyssnämnda barnkassa. Har han om det öfriga gjort testamentariska	 dispositioner, så tillfaller det dem han härtill förordnat; i annat fall hö­	 rer äfven detta barnkassan till. Under sin lifstid eger han, om han vill,	 att bortgifva af sin fastighet till och med två tredjedelar: den öfriga tred­	 jedelen bör vid hans frånfälle tillkomma barnkassan, och kan således	 icke på förhand bortskänkas, men väl lösas, om orsaker göra, att man	 vill bortgifva fastigheten odelad.	 d) Ett Barnförsäkringsverk inrättas. Formerna derför kunna vara fle­	 rehanda. Man kan tänka sig en fond eller barnkassa, allmän för hela	 landet; eller en, inrättad blott för mindre delar deraf: för landskapet,	 häradet, församlingen. Dess styrelse och kontroll kan äfven på flera sätt	 ordnas: derom är icke här stället att tala; jag skall nu blott nämna om	 dess ändamål.	 Då grundsattserna af andlig öfverensstämmelse, hjertlig kärlek, san­	 
	 ning och uppriktighet herrska i förhållandet mellan män och qvinnor,	 kan det visst i allmänhet förutsättas, såsom den naturliga och vanliga	 följden, att män både hafva kännedom om sina barn (se 1:sta p.; anm. c),	 och af innerlig kärlek så väl till dem (se l. d), som till qvinnan (se 1. a, b),	 för deras underhåll gifver af sin egendom allt hvad han kan medan han	 lefver, och vid sin död tilldelar dem (se 2. c) i testamente hvad i hans	 makt står. Men fadren kan vara fattig och oförmögen: han kan äfven	 tänkas glömsk af de sina, illvillig och kärlekslös. Barnets underhåll,	 kostnaden för dess vård och uppfostran, kan icke heller läggas som en	 börda blott på modren. Hon kan ofta hafva göra nog, att godt, skickligt	 och väl försörja sig sjelf. Samhällets framtid – generationen, barnen –	 tillhör samhällets egen hufvudsakliga omsorg. Då bolagsidéen utvecklat	 sig derhän, att man har allmänna försäkringsverk emot faror af eld och	 vatten, hvarför hus, skepp och varor af alla slag kunna utsättas: då man	 icke blott har brand- och sjö-, utan äfven lif-assurans-kompanier; så	 ligger det icke något förunderligt uti, att man också upprättar barn­	 assuranser; d. v. s. försäkringsverk emot de faror af fattigdom, nöd och	 vanvård, hvarför den dyrbaraste skatt man i verlden eger – barnet – kan	 utsättas.	 Den tanken gör sig alltmera gällande, att, likasom å ena sidan omått­	 ligt hopade rikedomar på vissa händer icke innefatta någon rätt lycka,	 hvarken för enskilde eller samhället (märk väl, att jag blott talar om den	 mer eller mindre lyckan häraf; ty eganderätten nekas icke); likaså måste	 ett minimum af egendom tänkas, hvarunder ingen menniska bör nedsät­	 tas. Jag kan icke på detta ställe mer än i förbigående vidröra ett ämne,	 hvarom jag har mycket att säga dig, när vi i våra öfverläggningar hinna	 så långt som till betraktelsen öfver förhållandet emellan Gud och men­	 niskan – den största af de tre enheterna – då vi skola samtala om skapel­	 sens mening, och hvad som inför Guds tanke är ”oafytterlig mennisko­	 rätt” i allmänhet, d. v. s. individualismens idé. Det skall då visa sig, att	 likasom det alldeles icke är den enskildes skuld, såsom sådan, att han	 blifvit född – med andra ord: ”han icke har bedt om att få komma till	 verlden” – så är han också icke sedan skyldig att förgås af tillvarelsens	 eländen. Efter han kommit till, så har han rättighet att lefva. Men lika	 
	 litet, som han anhållit om att blifva skapad alls, lika litet har han gifvit	 sig de former, af förmågor, eller af svagheter, af behof, som åtfölja hans	 existens. Han har icke bedt om mage och tarmar: sig oåtspord, har han	 bekommit egenskapen att behöfva mat, likasom kläder. Således: efter	 han blifvit kallad till verlden med dessa, af honom sjelf oberoende, vil­	 kor och former för lifvet; och man vill, att han der skall fortfara; så har	 han ock rättighet att få hvad till lifvets vilkor tarfvas. Fattigdomen (så	 vida den går ända till nöd, till ett armod, som sätter lifvet i overksamhet	 eller hotar det med undergång) är följaktligen ett brott emot skapelsens	 tanke. Med andra ord: om man icke säger det vara individens oafytterli­	 ga rätt, att alltid hafva åtminstone minimum af vilkoren för sin existens	 uppfyllda, så förklarar man i sjelfva verket skapelsen för nonsens. Att	 lemna någon i armod är ett brott, som samhället destomera gör sig skyl­	 digt till, då det genom konventionella stadgar för eganderättens öfver­	 flyttning (t. ex. i frågan om arf) låter stora massor af egendom hopas på	 vissa händer; hvaraf synes, att det samhällsbrott emot den fattige, hvar­	 om här talas, icke har någon ursäkt i brist på tillgångar, utan eger sin	 enda grund i orätt fördelning, d. ä. i oförnuftig tillämpning af eganderät­	 ten. Men vilja vi nu också icke gå så långt eller så strängt till väga, som	 att i alla dessa frågor tala om rättigheter och skyldigheter, brott, pligter	 o. s. v. (hvilka talesätt man likväl har full anledning att begagna mot och	 om Samhället, då det eller dess organer alltid äro så färdige att nyttja	 dessa uttrycksformer emot den Enskilde); så finner likväl hvar och en	 ostridigt, huru fördelaktigt det måste vara, om armodet, såsom nöd, kan	 undanrödjas ur hela vårt lefnadssätt. Men – är detta vigtigt, rörande alla	 gamle, orkeslöse, svage eller afsigkomne, hos hvilka en redan befintlig	 nöd bör borttagas; så är det lika angeläget, och ännu mera, rörande bar­	 nen, för hvilka armod och vanvård böra förekommas. Tidehvarfvets tan­	 kar hafva, som man ser, i många riktningar vändt sig på utfinnandet af	 hjelpanstalter. Ett slag af dem, som förtjenar stor uppmärksamhet, är	 Renteförsäkrings-verken. Dessa hafva hitintills uteslutande varit egna­	 de till understöd för menniskor i långt framliden ålder: de utgöra en art	 Pensions-bolag. I sjelfva verket skulle man äfven kunna uträkna pla­	 nen, för en Renteförsäkringsanstalt så, att derigenom ett visst underhåll	 
	 förvissades åt barn, lika väl som åt gammalt folk: insattsernas vilkor	 skulle blott derigenom förändras. Men den stora frågan blefve alltid här:	 hvem skall göra insattserna? Då en äldre person på sina gamla dagar	 börjar uppbära den årliga inkomsten från Renteförsäkrings-anstalten,	 så har han sjelf beredt sig denna fördel genom större eller mindre till­	 skott (insattser), dem han förut gjort, och hvarigenom han personligen	 skaffat sig inträde i bolaget. Men barnet kan icke göra insattser för sig;	 ännu värre: det behöfver inkomst för sitt underhåll straxt ifrån födelsen,	 således på förhand, innan det kunde hafva lemnat tillskott till Renteför­	 säkrings-fonden, äfven om det egde något att tillskjuta. Det är således	 föräldrarne, som måste göra sådant för sina barns räkning. Att Renteför­	 säkrings-anstalter i denna mening både kunna tänkas och förmodligen	 komma att uppstå, är väl otvifvelaktigt. Men de tjena ej till fullkomligt	 allmän och tillräcklig hjelp. Många barn äro utan föräldrar; andra hafva	 sådana, som icke kunna, eller icke vilja göra de behöfliga insattserna för	 dem; eller som försumma det. Med andra ord: den person (barnet), som	 behöfver inkomsten, är icke densamma, som den, hvilken måste göra	 insattserna: hjelpen står således icke i den behöfvandes eget skön att	 skaffa sig. Här är följaktligen ingen säkerhet för ett understöd att alltid	 påräkna. Renteförsäkrings-systemet kan komma att gifva mycket parti­	 ellt biträde åt det uppkommande slägtet, likasom det redan hjelper det	 afgående (de gamle); men det förmår ej omfatta saken i sin helhet.	 Framför allt kan det ej gifva undsättning på de värst angripna punkterna	 (ty der armodet hos barn eller föräldrar är störst, blifva också insattser	 naturligtvis minst möjliga att åvägabringa).	 Det slags Barn-assurans, hvarom jag talar, eger en vidsträcktare me­	 ning, och står dessutom i fullständig harmoni med det öfriga systemet	 för lefnadssättet. Saken fordrar, genom sin nyhet, några utförligare ord.	 Det är i sig sjelf klart, att inför det yttre samhället och i dess anteck­	 ningsböcker endast kan vara gifvet (och uppskrifvet) hvilken, som är ett	 barns moder. Hvem, som är dess fader, utgör en helig hemlighet emel­	 lan modren och honom: i sjelfva verket angår det ingen annan; och,	 strängt taladt, är det en ren omöjlighet för någon yttre auktoritet, vare	 sig som domstol eller anteckningsanstalt (i församlingens kyrkoböcker),	 
	 att häröfver komma till någon annan eller större säkerhet, än den mod­	 ren och fadren behaga meddela, eller som – rättare sagdt – auktoriteten	 förutsätter och tager för godt, så ofta ej tvist yppas. Det vigtigaste af sa­	 ken är emellertid, att, så som lifvet här är uppfattadt, behöfver det yttre	 samhället icke förskaffa sig kunskap, än mindre visshet om fadren: det	 har ej af nöden att känna honom. Saken får stanna vid det heliga, hem­	 lighetsfulla, rätta i hög och ädel mening. En kall, en i sig sjelf ohjelplig	 hand nödgas icke lägga sig uti ett ämne, som den med sin beröring blott	 kan skämma. Gud känner fadren: modren känner honom också: fadren	 vet af sig sjelf, derest det fullkomliga och rena tillstånd af uppriktighet	 och sanning får råda i förhållandet mellan man och qvinna, hvarom jag	 förut talat (se 1. c). Och denna uppriktighet, denna sanningskärlek skall	 i de flesta fall herrska, så fort intet skäl till skam, ingen föranledning att	 behöfva ljuga uppstår. Men mest af allt förekommes detta dermed, att	 det yttre samhället icke får blanda sig in i kärlekens mysterier. Hvarföre,	 åter, samhället icke i detta system har nödigt att inqvirera om fadren, är,	 att arf efter honom ej eger rum, omedelbart och genom samhällets	 handräckning öfvergående till hans egna barn. Det är just det närvaran­	 de arftagningssättet, som för sin verkställighet fordrar uppgift på fadren;	 hvilket, åter, dels medför allt det för föräldrarne skadliga och ofta omöj­	 liga, hvarom nyss talades, dels helt och hållet förutsätter det slags nöd­	 tvungna sammanbygge mellan man och qvinna, äfven utan kärlek och	 ande, som nu är institueradt under namnet äktenskap, och hvarmed	 alla de faror för andens nedtryckande under köttets välde, jemte öfrig	 osedlighet, orimlighet och olycka följa. Ett sådant slags arfskap är följ­	 aktligen att aflysa. Det skall blifva alldeles öfverflödigt, enär barnen fin­	 na sin bärgning fullkomligt ändock, och aldrig kunna komma under	 minimum af nödigt underhåll, genom den Barnförsäkringsinrättning vi	 omtala. Ingen fader skall dock af allt detta vara hindrad ifrån att gifva de	 barn, han vet sig hafva, af sitt goda, medan han lefver (se 2. c); och vid	 sin död, ända till två tredjedelar, om han behagar, af hvad han efterlem­	 nar. Den sista tredjedelen tager samhället för Barn-assuransens räk­	 ning. Vi komma att se, i hvad händer medlen öfverlemnas.	 Ehuru, efter regeln, det yttre samhället, i sina anteckningsböcker öf­	 
	 ver folket i en församling, blott för hvarje barn känner modren, och icke	 behöfver veta mer; hindrar detta dock ej, att, i alla händelser då fadren	 och modren äro öfverens om att göra det kunnigt, äfven den förre	 (fadren) kan kännas. Säkert skall detta inträffa i många fall, så snart sa­	 ken får gå ädelt och fritt, utan skam, skandal och historier. Det kan i	 många hänseenden vara både roligt, intressant och nyttigt, att hafva	 fadrens namn uppskrifvet någonstädes på papper, likasom det gerna är	 det i själ och hjerta. Men det onödiga skall dock icke betraktas som nö­	 digt, äfven när det onekligen kan vara angenämt.	 Vidare: likasom, efter regeln, endast modren är känd i de yttre sam­	 hällsböckerna, så är det på samma sätt, efter regeln, också blott hos	 henne barnet har sitt egentliga hus och hem, tills det sjelf når myndig­	 hetsåldern. (Detta skall såsom rättighet för barnet stadgas af sjelfva la­	 gen – se härom mera under 3:dje punkten – för att kunna med yttre	 makt sättas i verket, derest sådant skulle behöfvas).	 Sådant hindrar emellertid icke, att, när modren bor hos fadren eller	 fadren hos henne, barnet då medsamma är hemma hos sin far. Sådant	 skall i många händelser (till följd af l. a, b och d) säkert inträffa. Men det	 kan ej statueras såsom nödvändighet; och behöfver det alldeles icke.	 Barnets hem beror alltid af modren att bestämma (se under 3), emedan	 hon är den, som för det yttre samhället har att ansvara för barnet, tills	 det blir myndigt.	 Då således häraf synes, att det, efter regeln, är på modren som barnet	 till sin existens hvilar; så är det också här samhället har att af pligt kom­	 ma till biträde. Hvarje mor skall för hvarje sitt barn ifrån Barnförsäk­	 ringsverket (i församlingen, i häradet, i landskapet eller för hela riket:	 huru man finner lämpligast att stadga) hafva att årligen uppbära en in­	 komst, som svarar mot minimum af barnets underhålls- och uppfost­	 ringskostnad, ända till myndighetsåldern. Den myndigblefne (yngling­	 en eller flickan) har då att af verket bekomma ett förlag (i löst eller fast)	 till den egna lefnadens begynnelse. Detta allt skall alldeles icke gifvas	 såsom fattighjelp, med all den skam och förtret, som nödens barn måste	 uthärda; utan såsom en ordnad samhällssak, gällande för alla barn,	 ifrån det de födas. Blott den mor, som till följe af egen förmögenhet eller	 
	 genom sin ställning till barnens fäder, samt desses vilkor, lynne och be­	 skaffenhet, icke anser sig behöfva emottaga inkomsten från försäkrings­	 verket, må hafva rättighet att afsäga sig den; likasom den myndigblefne	 att afsäga sig förlaget (och detta skall då i verkets räkenskap uppföras	 som en gåfva till verket); men, efter regeln, tillhör denna inkomst hvar­	 je moder och hvarje barn.	 Att ett sådant försäkringsverk måste hafva stora fonder, är häraf	 klart. Men å andra sidan är det lika tydligt, att då alla män, alla fäder,	 icke inför det yttre samhället, utan blott inför Gud, qvinnan och sig	 sjelfve äro ansvarige för sina barn, så behöfva de ock sin förmögenhet	 allenast till underhåll för sina personer och medan de lefva; men sam­	 hället, hvilket nu i legal mening åtager sig alla barns underhålls- och	 uppfostringskostnad (till dess minimum), är då i stället den rätte att taga	 arf efter männen. Detta slags arf kan institueras på flera sätt och efter	 många slags proportioner. Jag har (såsom du sett, i 2. c) föreslagit pro­	 portionen af 1/3 härför; hvilket dock, efter olika länder och tider, må­	 hända kan göras lämpligare på annat sätt (t. ex. till hälften eller 2/3).	 I och för sådana Assuransverk kan man hysa samma slags farhågor,	 som man ej utan skäl yppat rörande Renteförsäkrings-anstalterna, nem­	 ligen, att de slutligen skulle uppsluka eller, rättare, under sitt bolag och	 dess styrelse koncentrera nästan all förmögenhet i landet. Man har gjort	 samma slags anmärkning emot Provins-bankerne (nemligen då de till	 kontroller ej äro väl ordnade); och man kan det, till en viss grad, mot all	 Bank, der lån, diskontering eller försträckningar af hvad slag som helst	 lemnas åt personer, men hvilket ej kan ske utan så vidsträckta fonder	 och mångartade hjelpkällor, att ett slikt verk måste, för att vara till, slu­	 ka betydligt af hvad som i landet finnes att tillgå. Frågan är blott, om det	 farliga i denna ”fara” här.	 Först och främst kan det Barnförsäkringsverk, hvarom vi tala, ej	 inom sig nånsin samka all förmögenhet, enär individuellt arfskap efter	 qvinnan qvarstår (se 2. b). Då allt hvad hon eger och förvärfvar icke ge­	 nom och under hennes förhållande till någon man öfvergår i hans hand,	 hvarken med egande- eller ens med nyttjande-rätt (derest hon icke låter	 honom befatta sig dermed för att hjelpa henne, eller emedan hon ser	 
	 hans ekonomiska skicklighet vara större än hennes egen; men alltid så,	 att hon, när helst hon finner för godt, kan återtaga sitt igen (jfr 2. a); så	 måste härigenom hända, att tid efter annan hos qvinnor icke obetydliga	 massor af egendom hopa sig, hvilka aldrig komma till försäkringsver­	 ken, utan gå i omedelbart individuellt arf till deras barn (se 2. b): verk­	 ställbart, enär samhället känner dem.	 För det andra skall Barnförsäkringsverket årligen ej blott minska	 sina tillgångar genom stora utbetalningar för alla, dess område tillhö­	 rande barns minimi-underhåll, utan äfven stycka sina fastighetsfonder,	 der sådant lämpligen kan ske, genom egendomslotters lemnande i för­	 lag åt sådana myndige, som hellre önska dylikt, än förlag i löst (t. ex.	 myndigblefne ynglingar, som älska landtbruk, del i bergsbruk o. s. v.).	 För det tredje skall faran med Barnförsäkringsverken afböjas me­	 delst deras sättande under folkets allmänna uppsigt, så väl genom sjelf­	 va valet af verkens styrelsemän, som genom noggrann revision öfver	 förvaltningen. Det kan icke nekas, att samhällenas ekonomiska tendens	 i sednare tider allt mera lutar åt bolagsformationen. I sig sjelf innebär	 detta ett stort godt, om det väl och klokt skötes. Ju mera ett lands förmö­	 genhet och tillgångar kunna göras till commune bonum, på ett lagligt	 och billigt sätt samt utan eganderättens kränkande; ju bättre är det för	 menniskorna, och ju närmare svarar det mot de första christnes sätt, hos	 hvilke egendomens gemensamhet utgjorde en religionsgrundsatts. Men	 – märk väl, min vän! – hvad jag talat om, inskränker på intet sätt egan­	 derätten; det blott förändrar arfs-sättet. Och framför allt: det gör ej ring­	 aste ingrepp i hvarje individs rätt att under sin lifstid sköta och begagna	 sin egendom (det ingår således icke i den s. k. Phalanstère-idéen, eller i	 det slags Kommunism, som genom individualismens upphäfvande i	 ekonomisk väg skulle medföra ett det värsta slafveri). Till eganderätten	 hör, att hvar och en under sin lifstid skall kunna styra och ställa med sitt	 efter behag; men hvarken följer härmed en rätt till egendomen äfven	 efter döden, då man för sin person ej längre kan besitta den, följaktligen	 de facto ej vidare har äganderätt deröfver; ej heller förknippar sig här­	 med, att egendomen nödvändigt skall öfvergå till en viss annan person	 (t. ex. ens egna barn eller slägtingar). Ty detta måste då blifva en ny	 
	 eganderätt i dens hand, hvartill egendomen flyttas. Arfsrätt står följakt­	 ligen icke i oåtskiljeligt samband med eganderätten. Detta är en af mina	 hufvudsattser. Den förra kan ur samhället borttagas eller förändras (så­	 som här efter död man föreslås), men den sednare likväl qvarstå; enär	 hvarje person under all sin lifstid okränkt besitter hvad han en gång fått	 eller ytterligare förvärfvar: och något mera behöfver ej innefattas i egan­	 derätten. Vidare tarfvas icke heller, för att hvarje sak (egendom, yrke m.	 m.) skall med håg och drift skötas.	 Jag tror mig för närvarande hafva yttrat nog i detta ämne, ehuru jag	 blott gjort det i få drag. De ekonomiska bestämningarne kunna till sina	 underafdelningar göras på många sätt: i skilda tider, för olika länder och	 folk, måste de tillämpas efter egna förhållanden. Men grundtanken	 qvarstår alltid, och måste utöfva sin verksamhet. Det vigtigaste för när­	 varande är att akta sig för den falska kommunismen (individualitetens	 upphäfvande), och för Arfsrättens förblandande med Eganderätten.	 
	 
	 
	 
	 
	 Trettonde Brefvet.	 
	 Fortsättning, om Organisationsformerna.	 
	 Tredje punkten: för den Personliga friheten.	 Det är klart, att hela denna punkt icke angår någon sådan den enes	 myndighet att hos sig för ett visst göra qvarbehålla en annan, som följer	 af t. ex. åtagen tjenst för en tid, och då man genom öfverenskommelse	 förbundit sig till ett arbetes utförande . Detta har att göra med tjenste­	 I förbigående må här om denna sak endast nämnas angelägenheten att: a)	 denna öfverenskommelse icke göres till absolut vilkor, då sådant uppförande hos	 ena eller andra parten kan visa sig, att tjensten får och bör upphöra innan den öfver­	 enskomna tiden; samt b) den s. k. Husagan upphör, hvilken, utom sin grofva orim­	 lighet, tillika medför de största faror för de högre klasserna, medan denna falska s. k.	 Husbonderätt underhåller agget, om ej rentaf fiendskapen, hos de tjenande mot de	 betjenade. Det är alldeles tydligt att, om den ena menniskan har penningar, men	 behöfver eller vill hafva visst arbete (tjenst o. s. v.) derföre gjordt; den andra, åter, har	 
	 
	 hjonsstadgan (som bör mycket ändras), och rör icke frågan här.	 Den enda person, hvilken har rätt och pligt att qvarvara hos en an­	 nan, är det omyndiga barnet.	 När man ser på följderna af denna punkt i sammanhang med dem af	 
	 arbetskraft eller tjenstförmåga, och vill hafva penningar (lön, kost, mat, boning o. s.	 v.) härför; så stå dessa begge slags folk i alldeles samma paritetsförhållande till hvar­	 ann, som alla andra slags kontrahenter. Det är då fullkomligen absurdt, att den ena	 af dessa parter skall tillerkännas en rätt att till viss (bland oss ganska långt utsträckt)	 grad kunna onäpst få utöfva våld mot den andra; då deremot den sednare, om sam­	 ma våld tillbaka göres på motparten, utsättes för hårdt straff. Denna drakoniska,	 dumma lag har samma ursprung, som en mängd andra, hvilka, långt ifrån att fota sig	 på rena rättsgrunder, endast utgöra uttryck af det öfvertag Herreklasserna tillvällat	 sig i lagstiftningen, och som – i fall det icke i godo och snart aflyses – troligen har det	 slags omkast till följd, att Tjenarklasserna gripa till tyranni mot herrskaperna. Frå­	 gas: vore det icke långt visare och bättre, att fiendskapen alldeles upphörde mellan	 dessa begge parter, hvilka i sjelfva verket behöfva hvarann begge, och kunna, lika	 mycket som böra, vara hvarandres sanna vänner? Men det blifva de allenast genom	 klokare laginstitutioner. Sådana, åter, komma icke af sig sjelfva, utan genom men­	 niskor. Men menniskor skola icke göra dessa förbättringar, lika litet som andra här­	 med analoga och lika nödvändiga, så länge en klass personer, med en annans uteslu­	 tande, ensamt bestyr om lagstiftningen och samhällets organisation. Alla måste såle­	 des, för det gemensamma bästa, och såvida detta skall vinnas, deltaga – i sin mån	 och på lämpligt sätt – i rättsorganismens utveckling. Alla måste då, såvida gemen­	 samt och allmänt väl åsyftas, hafva politiska rättigheter. Att härifrån utestänga den s.	 k. tjenande klassen är fullständigt orimligt, och tillika i längden ytterst farligt. Man	 märke väl: alla skäl, som på sin tid talade för Borgarens inträde på den politiska rät­	 tens område vid sidan af Hierarken och Aristokraten, alldeles samma eller analoga	 och lika goda skäl tala nu för Tjenarklassens inrymmande derpå. Att härigenom blif­	 ver en hvälfning, är ganska sant. Det skedde också en stark rörelse, när ”tredje stån­	 det” uppkom till sjelfmyndighet i staten. Det var subversivt! Men för hvad, och af	 hvad? Af ett sämre tillstånd, som genom den ”hvälfningen” måste gifva vika för ett	 bättre. Samma sak nu. Tjenarklassen måste hafva och skall bekomma politisk rätt	 (del i representationen, rätt att sända ombud till deltagande i lagstiftningen, skattbi­	 dragens bestämmande m. m.), och det lika väl som Qvinnan. Det är det gröfsta miss­	 tag, att tro kärlek, förtroende och varmt förhållande mellan menniskor endast kun­	 na ega rum när den ena parten är politiskt rättlös. Tvertom! Just då begge klasserna	 om hvarann veta, att ingendera kan institutionellt göra den andra skada och förfång	 – d. v. s. att ingendera är utan statsmakt, lefvande blott på den andras nåd i detta fall;	 men att begge stå al pari med hvarann som menniskor i samhället – just då blifva de	 fallne att ömsesidigt egna hvarann den varmaste, den mest oskrymtade, ointressera­	 de, rena, starka kärlek.	 
	 den föregående, så skall man finna, att utan tvifvel ganska många män	 och qvinnor, som älska hvarann och hafva inbördes afkomma, både	 skola bo ihop och äfven sköta sin egendom tillsammans, allt efter som	 de pröfva sådant godt. Men de äro alldeles icke härtill förbundne. Utan	 att det alls angår tredje man eller en sådan behöfver tillsägas, mycket	 mindre tillfrågas, kunna de derföre bo i sär; och detta icke såsom en	 följd af ruptur, skandal, ohyggliga uppträden och all den härmed nu för­	 bundna infernalism, utan helt enkelt derföre, att de pröfva sådant bätt­	 re. Bedraga de sig häruti, så angår sådant ingen annan. De kunna ånyo	 flytta tillsammans. Hela denna sak skall ställas på samma fot af rimlig­	 het och tillåtelsen att oklandradt begagna eget omdöme, som alla andra	 ting redan stå, utan att deraf något värre uppkommer, än att man stun­	 dom tar miste, och då, utan vidare, får söka göra sin sak bättre igen. Det	 inbördes välförhållandet behöfver ej härpå lida det ringaste: det är blott	 en akt af klokhet, enär man finner att hvardera kan hushålla bättre för	 sig, än i sällskap med den eller de andre. Och den ömsesidiga kärleken	 behöfver icke lida härpå. Den skall tvertom i de flesta fall vinna. Men	 om sjelfva denna kärlek emellan personerna är eller blifvit ringa, så är	 skälet att qvarstanna hos hvarann desto mindre. I intet fall skall den in­	 bördes värmen blifva större derigenom, att man ömsesidigt bortkrånglar	 eller intrasslar hvarandras ekonomi. Man brukar omtala den kärlek,	 som fortlefver och tilltager blott genom sjelfva vanan att vara oupphör­	 ligen tillsammans. Jag tror ej, att man bör göra sig alltför stora illusioner	 rörande andligheten och den äkta halten af detta slags kärlek: meren­	 dels består den blott i den ena partens (eller någon gång begges) nöje af	 vissheten att hafva en lekamlig bärgning genom och medelst vistelsen	 hos den andra – en visshet, som efter härvarande system ej behöfves,	 enär den eger rum lika väl, utan samboendet (till följe af 2:dra punk­	 ten); men i alla fall har den föga att skaffa med en kärlek till personen,	 hos hvilken man bor. Slutligen har jag intet att säga emot denna vanans	 kärlek och makt; med vilkor allenast, att den verkligen är: och när detta	 är tillfället, då flyttar man väl sällan ifrån hvarann. Ty man är dertill na­	 turligtvis aldrig tvungen. Man har endast full frihet och rättighet att flyt­	 ta, då man finner sådant bättre. Dessutom måste man begripa, att, just	 
	 efter detta system, har frånflyttningen ganska litet att betyda. Den gör	 nemligen allt hvad som behöfves för att borttaga de onda verkningarne	 af ett skadligt samboende; men hindrar icke fortfarandet af allt det	 goda, som finnes i personernas förhållande till hvarann. När de frånflyt­	 tat hvarann, ej tillfölje af gräsliga uppträden, historier och skandaler,	 utan endast emedan den ena (eller begge) funnit, att de ej hushålla väl	 tillhopa, så hindrar detta för ingen del, att de derefter kunna besöka	 hvarann och träffas, utan samboende, huru mycket de behaga. Hela	 denna sak, som i sig sjelf är så enkel, slår sinnet nu med häpnad endast	 derföre, att man genom det förunderligaste institutionella bråk och till	 följe af konstgjorda systemer, bildade utan annan grund än blott för att	 gifva stöd åt det förra, inkommit i ett sätt att se och känna, som alstrat	 töcken och de underbaraste fördomar. Mannen har vant sig att anse	 qvinnan, i mer eller mindre mån, såsom en vara, en möbel, och såsom	 sin egendom. Bildningen och den från mensklighetens djup allt mer ut i	 formerna frambrytande känslan af sanning och rätthet hafva väl i åtskil­	 ligt mildrat detta åskådningssätt. Likväl framlyser det tillräckligt i den	 äldre lagstiftningen; och grundtanken är ännu alltid densamma. Ännu i	 vår gamla landslag heter det ganska naivt, att qvinnan är mannens bästa	 bohag (så långt hade hon ändock kommit då, att hon bland hans bohag	 var det bästa): uti Gamla Testamentet i tionde budet ser man ”nästans	 hustru” satt i analogi med ”hans oxe, åsna och annat hvad honom till­	 hörer.” Man märker, att sjelfva religionen der egentligen icke är till för	 qvinnan, annars än medelbart genom mannen. Hon inbegripes i det re­	 ligiösa skyddet såsom en hans egendom, men till henne sjelf riktas icke	 en gång budorden; hon är icke ”nästan:” nästan är mannen: han är det	 som skall dyrka Gud och offra. De olika facer, qvinnans religiösa ställ­	 ning hos olika folk och i olika tider antagit, hör till den historiska fram­	 ställningen. Här gör den anmärkningen tillfyllest, att så länge man ej	 hunnit till begreppet af qvinnan såsom menniska, lika väl och lika	 mycket som mannen, vill man också aldrig antaga henne för sui juris,	 eller erkänna hennes ställning rättmätig annorlunda än först då, när	 hon är fästad i en mans hus. Efter regeln skall hon således följa ”hans	 stånd och vilkor,” antaga hans namn och bo hos honom. Det är på detta	 
	 sätt det materiella begreppet af Familj, såsom ungefär liktydigt med	 Hus, bildat sig. Man ser hvad ondt (eller, om godt, dock af detta sämre	 slag, än som här i systemet göres möjligt) denna materialism medfört;	 och att det gifves ett annat, ett andligt begrepp af Familj , hvilket en­	 dast tillfyllestgörande motsvarar hvad man i sjelfva verket menar och	 vill med detta ord: åtminstone bör vilja, såvida man skall kunna vindi­	 cera något godt och berömligt deråt. I förbigående anmärker jag dock,	 att bildningen likväl hunnit så långt som till en viss reciprocitet emellan	 man och qvinna, i afseende på samboendet. Likasom ”hustru” i det	 gamla systemet är förpligtad att bo hos sin ”man,” och han med lagens	 arm, när han vill, kan tvinga henne att återvända, om hon afvikit, derest	 icke lagen gifvit utslag till skillnad i säng och säte; så kan också hon,	 derest han ”förlöper henne,” med lagens arm återfordra honom eller	 ”resa efter honom,” och, mot hans vilja, nedsätta sig och forblifva hos	 honom. Begge delarne innefatta väl ett ursinne i lagstiftningen; men det	 Det andliga begreppet af ”familj” är ”sammanfattningen af fader, moder och	 barn” i andlig, hjertlig, himmelsk förening af ömsesidig och inbördes kärlek till	 hvarann, bistånd i allt hvad behöfves o. s. v.: de må bo tillsammans eller ej. Att de	 äfven fysiskt alltid skola vara tillsammans (vistas i samma boning) o. s. v., erfordras	 icke för familjbegreppet, eller för familjlifvet, som sådant. Om själarnes förening be­	 håller sig renare, starkare, innerligare, varmare, utan att personerna lefva i samma	 hus, så är det rätta familjbandet och familjlifvet på detta sätt vida sannare, högre och	 i djupare mening en förening, än om det inträffar, att under och genom det tvungna	 samboendet en mängd alldeles onödiga yttre förhållanden ega rum, som aflägsna	 själarna från hvarann och afkyla deras inre kärlek. I det materiella familjlifvet, eller	 ”huset,” ser det ut som familjband och förening skulle vara till; emedan personerna	 gå, sitta, röra sig o. s. v. vid hvarandras sida, ehuru der ganska ofta icke finnes någon	 inre enighet, något själssamband. I det andliga familjförhållandet är det sann, djup	 verklig förening af menniskorna till deras själar: således någonting att sätta värde på,	 och som någonting betyder. Ännu en gång sagdt: män och qvinnor kunna ganska väl	 i och med andligt familjförhållande äfven vistas i samhus; men behöfva det icke för	 familjväsendets tillvaro; och i mångfaldiga händelser göra de bättre när de bo i sär. –	 Det är icke härmed min mening att ej lägga vederbörlig vigt äfven på yttre och blott	 materiella förhållanden (såsom samvaro); men intet sådant bör försvaras, så fort så	 är, att med dess bibehållande följer ett sämre andligt tillstånd mellan personer, eller	 ingen andlig förbindelse alls; i synnerhet om äfven den jordiska välgången (här: den	 ekonomiska bärgningen, och således tillika det materiella välbefinnandet) är bättre	 utan nyssnämnde bibehållande.	 
	 har dock så mycket för sig, som att det förderfliga blifvit i nära nog lika	 mått utdeladt på begge sidorna. För att komma hela detta, för civilisa­	 tionen så ytterst vigtiga ämne närmare på spåren, behöfver man endast	 eftersinna hvad man med Familj bör tänka sig, för att dermed hafva	 hvad menskligheten i det afseendet nödvändigt behöfver; då ock med	 detsamma frågan om befallande rätten öfver barnen och lydnadens	 pligt hos dem, samt meningen med deras qvarvaro och utflyttning löser	 sig; hvarpå omsider framträder insigten om huru på hela detta sätt den	 fasta, sant lefvande union uppstår emellan män, qvinnor och barn, att	 deraf det organiska stats-sambandet (bildandet till ett ”Folk”) uppkom­	 mer.	 Denna union är nemligen starkast, sannast och således för staten	 ypperligast, i samma mån som hvarje familj – hvarje enskild union	 emellan man, qvinna och deras barn – är andligen starkast och sannast,	 äfvensom derjemte fysiskt bäst. Hvad är ”hvarje familj?” Det är en en­	 het, bestående af den man och den qvinna, som älska hvarann och alst­	 rat afkomma tillsammans: familjens tre elementer må tillfälligtvis vis­	 tas när eller fjär från hvarann. Kalla ett antal män a, b, c, d, e ...; ett	 antal qvinnor m, n, p, q, r ...; ett antal barn t, u, v, x, y, z, o. s. v. En viss	 familj utgöres nu af t. ex. a, m, t; en annan af t. ex. a, p, z; en tredje af t.	 ex. b, m, y; en fjerde af c, n, v; en femte af b, n, u; en sjette af d, q, x, o. s.	 v. Man ser i dessa exempel männen a, b och qvinnorna m, n förekomma	 på flera ställen; men andra blott på ett. Om unionens vilkor – så andliga	 (af kärlek), som fysiska (ekonomiens välgång), och barnens goda upp­	 rätthållande – härvid äro fullt uppfyllda, så är derom ingenting att säga.	 Hvarje af dessa unioner utgör en lefvande, stark, sann Familj för sig;	 men på mångfaldigt sätt sammanflätande sig med och lefvande uti and­	 ra familjer inom Folket, hvilket sjelf sålunda bildas till ett helt af den	 (genom kärlek och ande) mest organiskt sammangjutna totalitet; hvar­	 emot folket under nuvarande äktenskapsbegrepp på många ställen	 knappt hänger mer än blott mechaniskt tillhopa, genom det slags famil­	 jer som nu finnas, och som föga annat äro än allenast ”hus,” hvilka	 mången gång ej vilja hvarann någonting, och till och med ofta befinna	 sig i ganska svåra, ehuru till grunden de allra enfaldigaste och befäng­	 
	 daste tvister (stundom ärfda tvister, slägtstrider, blodshämndkrig,	 bördsgräl och inbördes öfversitteri till följe af ”födseln,” m. m.: alltsam­	 mans en gallimathias, så narraktig, att framtida historieskrifvare skola	 få svårt att ens kunna utreda och för sina läsare göra begripligt, huru	 dylika vidunderligheter varit möjliga inom menskligheten).	 Jag skall nu, utan att vidare utbreda mig häröfver, återhemta sjelfva	 den primitiva lagbestämmelsen för personliga friheten (3:dje punkten).	 Efter stadgandet om den politiska rätten (delaktigheten i representatio­	 nen, lagstiftningen och beskattningens bestämmande – hvilken rätts ut­	 öfning genom ombud lika väl måste tillkomma qvinnan som mannen),	 består denna punkt vidare af tre momenter:	 a) Ingen har rättighet, att till sig taga eller hos sig qvarhålla någon	 myndig, emot dennes vilja. Således kan, enligt detta moment, ingen man	 taga till sig en qvinna utan hennes vilja, eller behålla henne hos sig	 längre än hon vill; likasom ingen qvinna kan taga eller qvarbehålla nå­	 gon man emot hans vilja. Det förra är väl egentligen blott det, som be­	 höfver sättas i fråga; men beggedera är dock att i reglementeringen upp­	 taga. Hela den här utstakade mannens och qvinnans rätt att vara oan­	 tastade och ej kunna qvarbehållas, är oafytterlig; d. v. s. den kan icke	 genom något (om änn vid uppgörelsen aldrig så frivilligt) kontrakt, eller	 hvilken öfverenskommelse som helst dem emellan, på minsta sätt beta­	 gas någondera af dem. Sker gerning häremot, så eger den, som finner	 sin person på detta sätt för nära trädas, att anlita samhällsmaktens arm	 till hjelp. – Det står ”någon myndig;” emedan, såsom af mom. vid c sy­	 nes, qvinna har rätt att hos sig qvarhålla sitt omyndiga barn, äfven emot	 dess tycke (såvida ej annat stadgas genom bestämning för särskildt till­	 fälle, då t. ex. moder är svag eller pröfvas oskicklig, eller sjelfmant till	 annan, på lagligt sätt öfverlåter vården af sitt barn).	 b) Ej heller har någon myndig rätt, att hos en annan, emot dennes	 vilja, sätta sig ned att bo och der förblifva. Således kan, enligt detta mo­	 ment, ingen man gå hem till en qvinna och, emot hennes vilja, sätta sig	 att bo eller förblifva hos henne; likasom ej heller en qvinna kan komma	 till en man och, emot hans vilja, sätta sig att bo och förblifva hos honom.	 – Samma bestämmelse, som i föregående moment om denna skydds­	 
	 rätts oafytterlighet och således omöjlighet att genom kontrakt, eller	 hvilken öfverensstämmelse som helst, på minsta sätt kunna omintet­	 göras. – Sker gerning häremot, så eger den, hvars person på detta sätt	 blifver för nära trädd, att anlita samhällsmaktens arm till sitt fredande.	 Men det står äfven här ”någon myndig;” emedan, såsom af momentet	 vid c synes, omyndigt barn har rätt att bo och förblifva hos sin moder,	 äfven om hon skulle vara ovillig härtill (undantagen se vid slutet af	 mom. a).	 c) Barn, före myndighetstiden, har rätt och pligt att vistas hos sin	 moder och der njuta underhåll, vare sig med eller mot hennes tycke;	 och moder har rätt, likasom pligt, att hafva hos sig sitt barn intill myn­	 dighetstiden, vare sig med eller mot barnets tycke. Enligt detta moment,	 kan omyndigt barn ej förlöpa sin moder, utan att hon med lagens arm	 eger att återhemta det; och moder kan ej hafva ifrån sig sitt omyndiga	 barn, utan att ortens myndigheter ega att med lagens arm återinsätta det	 hos henne (undantag, se vid slutet af mom. a). Barnets lydnadspligt, så­	 som sådan, räcker, efter regeln och den yttre här omtalade lagen, blott	 under omyndighetstiden, och sträcker sig endast till modren. Pligten	 att, efter sin högsta och bästa öfvertygelse nemligen – ej emot den – hör­	 samma, vörda och lyda alla menniskor, som gifva goda råd, förmaning­	 ar, uppmuntringar o. s. v., hör icke hit att tala om. Den gäller lika väl	 efter uppnådd myndighet, som förut; och angår fadren, när han är känd	 (hvilket oftast är fallet), lika mycket som andra personer; och ännu mer,	 i mån som han är kärleksfullare och en trognare rådgifvare, än någon	 annan.	 
	 
	 
	 
	 
	 Fjortonde Brefwet.	 
	 Slutbetraktelse.	 
	 Jag har nu genomgått systemets förnämsta organisationsformer. Uppfat­	 tar man dem grundligt, genomtänker dem i helhet, och ser deras inbör­	 des verkan på hvarandra, så finner man i och med detsamma beskaffen­	 
	 heten af alla mindre detaljbestämmelser, utgående från och beroende af	 hufvudpunkterna. Då saken både är ny och genomgripande, faller det af	 sig sjelf, att för en begrundare deraf hundratals anmärkningar i början	 resa sig upp, med anspråk att blifva besvarade. Jag skulle kunna uppta­	 ga dem, stycke för stycke, och belysa dem alla. Men härtill fordrades	 volumer. Sådana komma nog ock en gång att skrifvas öfver detta ämne.	 Ty saken är oafvislig. Tusentals menniskor skola först ropa högt här­	 emot. Bland andre skola månge, just af dem som under den närvarande	 institutionen för förhållandet mellan man och qvinna blifvit som mest	 förlorade och usle, skria högt, häpna och bäfva; ty det hör ofta till sjelfva	 sjukdomen att fasa för läkemedlet. Otalige andre, som verkligen erkän­	 na existerande institutions dåliga beskaffenhet och gerna ville se den	 förbättrad, skola dock önska hjelpen bibringad medelst lappsalfning,	 hellre än genom det enda grundliga medlet. Men sedan fanatismens	 stormbyar gått öfver, skall frågan med sin lösning framstå klarare för al­	 las ögon. Den skall slutligen erkännas; och denna seger är så viss, att,	 derest icke planeten går under och menniskoslägtet upphör, komma	 mannen och qvinnan fram till detta mål. Den europeiska humaniteten	 är i stark progression häråt. Skall bildningen i vår verldsdel, efter hvad	 mången befarar, nu öfverväldigas af asiatiskt barbari, periodiskt sänkas,	 qväfvas och nedhållas; så dröjer i Europa utvecklingen af denna sam­	 hällsförbättring, likt de flesta andra, och det kan möjligen då ånyo gå	 derhän, att qvinnans tillstånd här blir fullt slafveri igen. Men ett sådant	 reaktionärt tidskifte, om det verkligen inträffar, har likväl sitt saknöd­	 vändiga slut; och humanitetens gång tar sedan en ännu högre, raskare	 fart, framåt och uppåt. Ty sjelfva utvecklingen är menniskoslägtets	 inneboende lif af Gud, och kan omöjligen förintas. Den måste ske, och	 skall.	 Hellre derföre, än att i mina bref inlåta mig i upptagandet och besva­	 randet af en myckenhet småanmärkningar mot systemet, hvilka upplö­	 sa sig sjelfva och falla som fjäll från ögonen, så fort man blifvit så ge­	 nomträngd af grundtankarne, att man begriper dem (och framförallt, då	 man upphör med det enfaldiga barbariet att, till följe af fördom och	 missnöje, sätta sig i sinnet att ej vilja begripa dem); beger jag mig nu till	 
	 de begge andra stora enheterna : ”lifvet i Församlingen” (förhållandet	 mellan Gud och menniskan; det religiösa), samt ”lifvet i Staten” (för­	 hållandet mellan folk och styrelse; det politiska).	 Jag kan i dessa begge ämnen tala vida kortare. Icke derföre, att de ej	 äro högst maktpåliggande; men derföre, att revolutionen för deras upp­	 rättande längesedan är inledd och redan gjort flere framsteg, ehuru nå­	 gonting i grunden afgörande ännu saknas. Banan är åtminstone så	 mycket som öppnad för den religiösa och politiska hvälfningen; man	 har der allenast att fortgå. Men för det erotiska elementets höjande i	 samhället – förbättrandet af ställningen mellan man och qvinna – har	 hitintills ej ett afgörande uppslag skett. Ty som sådant förtjenar visst	 icke nämnas den högst ömkliga expedient, hvartill man på sina ställen	 tagit sin tillflygt under namn af ”civila äktenskaper,” der, blott med	 borttagande eller minskande af den kyrkliga unctionen, en förbindelse­	 akt, en notarial-anteckning, ett slags inför myndighet besegladt kon­	 trakt ändock qvarstår, hvilket alltsammans medför i det närmaste sam­	 ma följder, som det med öflig vigsel afslutade äktenskapet, nemligen att	 tvinga personer till fortfarande samvaro oaktadt det för deras lif är säm­	 re, samt hindra deras samvaro med andra, ehuru denna vore bättre .	 Härmed är således alldeles ingenting vunnet; och man kan med skäl	 säga det s. k. civil-äktenskapet till och med vara så till vida sämre, som	 ännu mindre af religion deruti ingår. Orsaken, hvarföre man har så	 svårt att begifva sig till det egentliga botemedlet, är i grunden blott den	 omständigheten, att man å ena sidan vill rädda qvinnans existens från	 ekonomisk undergång, men å den andra likväl ställa räddningen så, att	 mannen håller denna existens i sina händer (är qvinnans ”målsman,”	 besitter hennes egendom); hvilket dubbla syfte ej kan vinnas utan ge­	 nom hennes fastknytande (på ett eller annat sätt: genom öflig vigsel, el­	 ler civiläktenskap, inför auktoritet kontrakterad förbindelse e. dyl.) vid	 en man. Utom i detta fastknutna tillstånd är hon, och skall hon – så är	 institutionens mening – vara ingenting: vara på ett eller annat sätt en	 förlorad varelse. De förderfliga följderna häraf, icke blott för qvinnan i	 allmänhet, men äfvenså mycket (ehuru i varierad form) för mannen, lig­	 Se Brefvet VI, vid slutet.	 Jemför Brefvet IX.	 
	 ga i öppen dag för hvar och en, som icke med flit gör sig blind. Mankö­	 nets egoism, att icke vilja släppa qvinnan fram till fullständig politisk	 rätt och ekonomiskt oberoende, är motivet; denna egoism har under de	 hittills varande christna seklerna blott så till vida blifvit modererad, att	 mankönet dock numera icke vill hålla qvinnan som komplett slafvinna,	 utan tillerkänner henne vissa rättigheter och en temligen fredad exi­	 stens, men dock endast med vilkor att vara förknippad vid en mans sida	 (hon är eljest ”lös kona,” såsom våra lagar så uttrycksfullt säga). Man	 skall visserligen länge sträfva, sträta emot, och söka bibehålla sig bakom	 den ena förskansningen efter den andra, innan man erkänner detta	 enkla faktum. Hjelpen ligger uti att, jemte god uppfostran och qvinnans	 sättande i ekonomisk säkerhet (se mina förra bref), tillika aflysa ej blott	 all vigsel, utan allt som dermed har analogi, d. v. s. allt slags så beskaf­	 fadt kontrakt, att tredje man (en auktoritet af hvad namn som helst)	 eger att upprätthålla dess kraft. Tredje person har alldeles ingenting att	 göra med reglerandet af en mans och en qvinnas ställning till hvarand­	 ra; han bör ingenting hafva att dermed skaffa, i auktoritetsväg nemligen	 (rådgifvare, åsämjare, medlare med goda ord, hjelpare o. s. v. må han	 naturligtvis gerna vara); och han bör det icke, emedan han icke kan	 vara det väl. Mannen och qvinnan måste reglera sina saker sjelfva på	 förträffligaste sätt och efter bästa rätt; och, för att kunna det, måste de	 hafva frihet att få göra det, icke allenast vid sjelfva förhållandets början	 (hvilket redan nu tillerkännes dem, efter ingen ändock numera direkt	 tvingas till äktenskap med den eller den), utan äfven under hela det der­	 efter följande lifvet, hvilket är af lika stor vigt. Det är visserligen sant, att	 under detta ömsesidiga sjelfreglerande, mycket här och der kan blifva	 illa nog ändå; men alldeles icke till den vidd och grad som nu. Jag för­	 klarar också, att jag för min del ej är fanatiker, ej med flit vill se endast	 svart i det gamla systemet, ej tillerkänner det mera dålighet än deruti	 finnes. Frågan är alls icke om ett absolut godt på ena sidan, och ett abso­	 lut ondt på den andra. Men den rör valet emellan ett oändligen bättre	 och ett, i komparation dermed, vida sämre. Det är fördenskull en jemfö­	 relse man har att anställa; ej annat. Jag vet ganska väl, att under de gam­	 la äktenskaperna är det endast här och der ett fullständigt helvete; i de	 
	 talrikaste känner man för hvarann ingenting (d. v. s. man ser på hvar­	 ann med samma ögon som på stolar, bord och sina öfriga möbler); i en	 stor mängd andra lefver man i dagligt trassel, uppståndelser och histori­	 er, enär parterna icke förstå hvarann, den ena idligen bortskämmer	 hvad den andra gör väl, den ena vill till venster när den andra vill till	 höger (hvilket, när det utgår från djup antipathi och karakterernes ve­	 dervilja för hvarann, ej kan upphöra utan med den enas annihilerande);	 i en myckenhet andra lefver man drägligt och hyggligt nog, i synnerhet	 sedan man resignerat ifrån allt högre och lifligare (såsom tomma inbill­	 ningsfoster!), lemnat ifrån sig hoppet om djup, innerligt varm och stor­	 artad glädje, samt kommit sig före att nöjas med det obetydliga, eller	 med förintande ; i några få, slutligen, eger en verklig himmel rum. När	 En slik resignation är alltid god och lofvärd så snart saken icke kan vara an­	 norlunda. En, som förlorat synen, eller benen, eller händerna, kan med mildt och	 fromt sinne ändock tacka Gud och tillbringa en dräglig, till och med glad lefnad.	 Resande, som besökt slafstater, vitsorda, att vid flere egendomar föra slafvarne ett	 ganska tolerabelt lif, ej vetande af något bättre; dansa på sina fristunder, sofva godt,	 sakna bekymmer och hysa inga önskningar. Men den stora frågan är just den, hvar­	 före sjelfva det högre, friskare, lifligare och bättre skall för menniskan göras till s. k.	 ”tomma inbillningar,” då allt sådant icke är illusioner till följe af sakens beskaffen­	 het i grunden, utan endast af institutionella hinder, våld och påhitt? Resignation –	 ännu en gång sagdt – är god i alla de fall, der förhållandet ej är i stånd att vara bättre,	 och för hvarje enskild som icke ser sig i tillfälle till hjelp. Men ingen nekar, att, så bra	 det här och der änn må vara stäldt för slafvarne (helst på platser der de personligen	 ej alltid hysa önskningar efter frihet, såsom icke bekanta med ett högre tillstånd), så	 bör ändock slafveriet bort ur verlden. Likaså lärer ingen bestrida, att, så förträffligt	 det tvifvelsutan är, om den blinde eller halte resignerar från önskningarne att se eller	 gå, samt finner sig och är nöjd i sin ställning, det ändock hade varit vida bättre om	 han icke förlorat ögonen eller benen; samt att, derest dessa kunna återställas, sådant	 då bör ske: änn mera – om en institution skulle finnas, som beröfvade tusentals per­	 soner synen, eller benen, den ovägerligen bör ur samhället borttagas, oaktadt det an­	 märkes, att man upptäcker sålunda estropierade, hvilka föra ett drägligt lif nog, till	 följe af resignation och ett undertryckt, qväfdt hjerta. Så kallade religionsmän äro ej	 sällan färdige att tala om det förträffliga i just en sådan hjertats undertryckning och	 sinnets qväfning. Dervid sker åter den vanliga förblandningen af ondt med tillåtligt	 och godt. Att qväfva önskningar efter det onda är rätt; men alldeles icke så när frågan	 rör det som angår lifvets vilkor och högre tillstånd: sådant, som endast genom en	 institutionell form är personer förmenadt, men uti en förbättrad inrättning är godt,	 ypperligt, sant upphöjande. Att vilja komma till detta är icke egoism; utan en önskan	 
	 
	 man nu sätter allt detta på ena sidan, och på den andra tar i betraktande	 hvad som i det nya, här föreslagna förhållandet erbjuder sig; så finner	 man – utan öfverdrift, och utan att tala om ett absolut godt, deri inga	 brister eller svårigheter vidare alls skulle gifvas – likväl någonting så	 beskaffadt, att allt det i religiöst, sedligt och lyckligt hänseende fördel­	 aktiga, som existerar för menniskorna uti det gamla (d. v. s. under nuva­	 rande äktenskaplighets tillvaro), allt detsamma (eller ock något varie­	 radt, något annat dermed analogt, och i de tre hänseendena lika så	 godt), men till vida högre grad och i långt vidsträcktare mån står för	 dem att erhålla i det nya; hvartill kommer, att allt det i nämnde tre hän­	 seenden ofördelaktiga, sämre och uslare, det rent af tomma, det onda,	 förstörande och infernaliska, hvilket i det gamla tillståndet är förhan­	 den, i det nya antingen icke alls skulle gifvas till (såsom utbytt mot i dess	 ställe varande ädla och goda förhållanden), eller dock vara der i vida	 mindre mån. Det är denna jemförelse, gjord med klarsynthet och rättvi­	 sa, som bestämmer utslaget mellan det gamla och nya, till det sednares	 högst öfvervägande fördel.	 Någre, med hvilke jag samtalat om grundidéerna i detta system, haf­	 va utropat: ja detta allt skulle vara förträffligt, om menniskorna vore	 änglar! men sådana de nu äro, kan detta system icke slå väl ut, utan det	 närvarande sättet måste bibehållas. Denna anmärkning är af ganska in­	 skränkt slag, och då man icke ens vet hvad som här förstås med änglar,	 förtjenar derpå ingenting svaras. Men frågan kan afgöras ändock. Det är	 nemligen faktiskt säkert, att, när det , som i här föreslagna system gö­	 res till hufvudvilkor, inflyter på menniskorna, och de försättas på fältet	 af de förhållanden som dermed för dem utstakas, så blir hela deras and­	 liga och kroppsliga tillstånd med full visshet bättre än under det gamla	 systemet. Och vidare skäl behöfves icke för antagandet, man må härvid	 tala som änglar, eller ej. Det är klart, att en högre stämd, renare och kär­	 leksfullare ande emellan man och qvinna först genom sjelfva det nya	 
	 efter loflig förbättring, ett arbete för himmelen, en sträfvan till högre civilisation –	 samma reformverk, som genomgått mensklighetens hela lif i årtusenden, som ut­	 vecklat sin kraft än för det ena ämnet, än för det andra, och nu för mannens och	 qvinnans ställning till hvarann.	 Se de tre punkterna i Brefvet XI.	 
	 systemet och under dess inflytelse kan allt mer och mer uppkomma i	 verlden; men att denna i det gamla systemet just hindras, eller åtminsto­	 ne i oräkneliga fall föranledes att icke blifva stort utaf. Det ligger då en	 djup kontradiktion i att säga, det denna högre ande måste förut bildas,	 eller först vara till, innan det nya får vågas. På sådant sätt och enligt en	 dylik slutkonst är det som aldrig någon reform skulle kunna företagas.	 Ty om hvad man vill förutsätta icke finnes tillräckligt i det gamla, utan	 egentligen först kan uppkomma i det nya, men detta sjelf ej finge ske	 förrän den ifrågavarande högre anden gåfves till, så följde klart, att re­	 formen och det nya aldrig skulle tillåtas komma i verket. Hela detta re­	 sonnement är nonsens; men det har sin märkvärdighet deruti, att det	 ganska ofta användes från den konservativa sidan mot alla slags	 samhällsförbättringar. Det är visst onekligt, att ju mer och mer en högre	 och kärleksfullare ande i menskligheten uppkommer mellan man och	 qvinna, allt bättre och bättre skall det nya systemet gå för sig. Här inträf­	 far således en gifven vexelverkan. Det nya tillstånd, hvari menniskorna	 genom sjelfva systemet försättas, ej blott öppnar möjligheten för en bätt­	 re, varmare och förnuftigare andes uppkomst dem emellan, utan föran­	 leder äfven starkt dertill; och denna ande, åter å sin sida, stärker och	 höjer förhållandet. Men för att denna goda vexelverkan skall kunna in­	 träda i lefnaden, måste saken tillåtas att någongång begynnas till före­	 tagande. Och att ett sådant företagande är tillbörligt, rätt och nyttigt –	 dertill fordras icke mera än den jemförelse med det gamla (d. v. s. det	 ännu existerande) tillståndet, som nyss gjordes, och hvaraf synes, att,	 under inflytelsen af det nya systemets hufvudvilkor, förhållandet mel­	 lan man och qvinna blir komparativt bättre. I sjelfva verket blir det	 oändligen bättre; samt allt bättre och bättre (genom nyss omtalade vex­	 elverkan). Men mera behöfves icke för reformens antagande, än alle­	 nast detta enkla ”bättre.”	 Man bör, i allmänhet taladt, icke göra sig stora illusioner om det när­	 varande tillståndets förträfflighet, eller ens tolerabilitet. Det är verkli­	 gen – inför en högre, sannare och uppriktigare åskådning af saken – så	 uselt, att man ”risquerar” ingenting genom öfvergåendet till ett annat,	 som, äfven om det icke genast från början är i stånd att slå så fullkomli­	 
	 gen väl ut, eller straxt bära alla sina frukter (hvilka till en del först blifva	 följder af ofvannämnde vexelverkan), dock på det hela icke kan blifva	 sämre än det närvarande är i grunden; hvaraf följer, att man, också un­	 der detta för det nya ofördelaktigaste antagande, ingenting förlorar på	 utbytet straxt från början, hvarefter sedermera inträder ett allt högre sti­	 gande till bättre och bättre, hvilket öfvernog ersätter det föregåendes	 mindre goda händelser, äfven om sådana på sina ställen skulle inträffa.	 
	 
	 
	 Noter.	 
	 Sedan den föredragande slutat fjortonde brefvet, lade han det åsido,	 vände sig till de öfrige i statsrådet och sade:	 Med konseljens tillåtelse gör jag här ett litet uppehåll. De bref, som	 återstå i Gröna Manuskriptet, angå de tvenne andra stora enheterna,	 Kyrkan och Staten, eller de religiösa och politiska elementerna i sam­	 hället. Brefven taga saken der likaså från grunden, utgå från ett till sin	 beskaffenhet lika genomgripande uppslag, och föra ämnena fram till en	 så totalt reformativ utsigt, att man kan säga den kommande tidens ideer	 till sina hufvudpunkter ligga involverade i hithörande tankar.	 Jag skulle hellre vilja säga dem inrymde, än involverade, inföll herr	 Hugo. Dock, lika mycket. Hvar äro dessa nya bref, som utan tvifvel mås­	 te innehålla äfvenså prægnanta idéer, som dem vi hittills hört.	 Jag har icke tagit dem med mig i dag, svarade föredraganden. Jag bör	 också nämna – hvad dessa brefs författare redan sjelf anmärkt – att hans	 framställning, som i afseende på förhållandet mellan man och qvinna	 varit så genomgående och fullständig, att hvar och en, som med nog­	 grann uppmärksamhet läser honom der, icke skall finna någonting af	 vigt i systemet förbigånget, och allt, som icke synes i orden, dock befint­	 ligt i grundtankarne, likväl icke i det följande, eller rörande de öfriga	 tvenne enheterna, ses lika utförlig. Orsaken är den uppgifna, nemligen	 att om Religionens och Statens reform så mycket redan finnes uttänkt	 och skrifvet förut.	 Men jag förmodade, att denna författare äfven för religionen och sta­	 
	 ten skulle hafva nya ideer till utgångspunkter? sade herr Hugo.	 Han har så. Men han har kunnat omtala dem kortare, emedan han i	 dessa ämnen behöft föga mer än uppgifva sjelfva de första anslagen,	 hvarefter de af dem resulterande organisationsformerna gifva sig nära­	 nog sjelfva, eller dock löpa in på mera bekanta områden.	 Och hvilka äro då dessa nya uppslag för religion och stat?	 Jag skall anföra dem i nästa konselj, eller när helst statsrådet önskar	 och befaller.	 Men – anmärkte Jagtslottets herre – jag för min del får säga, att jag	 skulle gerna vilja höra icke blott början, utgångspunkter, prima sta­	 mina, utan tillika deras utförande. Ett system blir ofta klarast genom en	 sådan utveckling. Nåväl! detta må vara ett prof för vår föredragande.	 Har brefsamlingens författare sjelf endast gjort ett utkast till religionens	 och statens restauration – jag menar: ombildning på en högre grund än	 förut – så må vår föredragande taga hans små linier, och sjelf deraf göra	 de utvecklingar, som behöfvas. Vi hafva förut talat om ”föreläsningar.”	 Mina statsråder skola ju hålla sådana? Må då mitt statsråd för Politiken	 bereda sig på grundliga och genomgående Föreläsningar öfver Religio­	 nens och Statens nya skick i verlden.	 Skall jag .. utbrast den unga mannen.	 Ja visst. Tag sig tillsammans, min herre.	 Men ett sådant arbete ..	 Fordrar tid. Jag förstår det. Det begripa vi alla. Dröj således dermed.	 Vi hafva under tiden nog annat att afhöra. Vi hafva ock af det nyligen	 inhemtade rörande äktenskapsfrågan erhållit så mycket att tänka på, att	 vi väl kunna bida ett tidskifte innan för våra ögon upprullas hela den	 utomordentliga taflan af kyrkans och statens reorganisation.	 Får jag uppskof, så är jag tillfreds, svarade statsrådet. Jag skall ställa	 mina föreläsningar i ordning, och anmäla när de kunna underkastas	 Jagtslottskonseljens pröfning.	 Förträffligt! Min herre är alldeles i min smak. Herrliga dag, då jag	 kom att tänka på instiftelsen af ett intelligensrike? Hvad säga Frans och	 Julianus? Hvad säger Richard Furumo?	 Den sednare framsteg vördsamt till konseljbordet, bugade sig och	 
	 sade: min herre! jag önskar resa bort.	 Hvad? hvad hör jag? Skall Richard ånyo ut och resa? Du gör egentli­	 gen aldrig annat. Du har ju icke längesen kommit hem?	 Det är sant. Jag finner mig så väl häraf.	 Vill du kanske aflägsna dig af fruktan, att det nu efter vanligheten	 måste blifva du igen, som skall underhålla oss med berättelser, sedan	 herr föredraganden slutat och statsrådets förhandlingar något skola	 hvila?	 Härför fruktar jag ej, genmälte Richard. Herr hofmarskalken och	 hans goda anhörige hafva ofta förut hört mig med öfverseende.	 Nåväl min vän? Har du blifvit gjord häpen genom den framställning	 mitt statsråd nyss haft om förhållandet mellan man och qvinna?	 Visst icke. Jag kan säga, att jag känt allt detta redan.	 Hvad? Har du känt Gröna Manuskriptet förut? Innan det här före­	 dragits?	 Ja, min herre.	 Förvånande! Herr Hugo blickade på statsrådet; derefter fortfor han:	 nå säg då, min kära Richard, hvad tänker du härom?	 Jag tänker icke annat än godt derom.	 Men Richard – inföll herr Hugo häftigt – du har ganska ofta gifvit oss	 berättelser, romaner, poemer hvari personerna gift sig?	 Hm; det var en ganska besynnerlig fråga. Jag har berättat händelser;	 och när personerna gift sig, så har jag omtalat det.	 Men det har icke alltid gått illa för de gifta?	 Skulle det då nödvändigt det?	 Jag föreställde mig den nya läran så.	 Hvilken lära?	 Gröna Manuskriptets.	 Jag har icke hört, att det måste gå så bestämdt illa för alla i verlden.	 För en stor myckenhet gifta går det illa nog, eller rättare lumpet. För	 andra temligen; för andra väl. Men egentligen måtte icke härom vara	 frågan i Gröna Manuskriptet, utan derom, att för det högst öfvervägande	 flertalet skulle det gå ännu vida bättre om saken vore ställd på ett helt	 annat sätt, nemligen så som vi nyss hört afhandlas i framtidskonseljen.	 
	 Du har rätt. Dessutom minnes jag, att du aldrig målar något bara	 ramsvart, eller bara snöhvitt.	 Det kommer troligen deraf, att jag nyttjar färger; och hvarken svart	 eller hvitt äro färger.	 Du tänker således också hädanefter gifva oss berättelser deri gifta	 förekomma ?	 Allt som det faller sig, herr Hugo. Än gifta, än ogifta. Ty menniskorna	 hittills äro så.	 Du tänker då för egen del alldeles ingenting?	 Tänker jag ingenting? Jo, jag tänker som Gröna Manuskriptet. Jag	 kan således en gång för alla säga, att när jag skildrar personer i andra	 förhållanden, med andra tänkesätt, och som gå till väga på annat sätt än	 det står i Gröna Manuskriptet – olikheten må vara i större eller mindre	 mån – så är det alltsammans för deras räkning, men icke för min. De äro	 så, och göra så; icke jag.	 Jag känner igen dig, Richard. Också får jag säga någonting om dig,	 som för öfrigt alla menniskor yttra om dig, nemligen att, så ganska ver­	 satil du är, så aldrig dig sjelf lik du är i någonting som du målar, så är du	 dig dock alltid fullkomligen lik.	 Furumo slog blicken åt sidan med ett klart och godmodigt leende.	 Derefter såg han upp på Jagtslottets patriark och utbrast:	 Får jag resa, min herre?	 Hofmarskalken sade det som följer.	 
	 
	 
	 
	 
	 
			 
	 
	 
	 
	 
	 
	 
	 
	 HVARFÖR RESER DU?	 
	 
	 
	 
	 
	 
	 
	 XXXVI.	 
	 
	 
	 
	 Hvarför reser du?	 
	 
	 
	 
	 Hvarför reser du? Jag menar, fortfor herr Hugo, hvarför reser du på det	 sättet kring land och rike helt ensam, utan sällskap? än åkande och än	 till fots? Jag vet likväl, att du just icke har vetenskapliga afsigter dermed.	 Ja, jag behöfver icke upprepa allt; men nogaf, din egenhet är verldskun­	 nig –	 Jag skall gerna säga herr Hugo hvarför jag reser, och på det omtalade	 sättet, svarade Richard. Man kan hafva flere ändamål för sin resa. Vill	 man blott och bart komma fram till ort och ställe, der man har en affär,	 då är skyndsammaste och beqvämaste methoden äfven den bästa: man	 sätter sig i en kalesch, lagar att man har en god vän vid sidan att språka	 med när tiden blir lång, och som icke misstycker att man insomnar, i fall	 tiden blir alltför lång. Reser man, åter, för att se och lära känna landet;	 än mer, för att se och lära känna menniskorna: då duger det resesättet	 föga. Ty hur går det? Man låter föra sig fram i sin goda vagn och har vid	 sidan sin goda vän. Med honom eller henne samspråkar man – alltväl –	 derigenom lär man känna honom eller henne; men behöfdes resan för	 det? och merendels var den vännen bekant förut, dess känslosätt, dess	 tankegångar, dess mimik, alltsammans; ty annars var det förmodligen	 ingen intim vän. Hvad vinner man då af sin resa? Vid utsigterna höger	 eller venster om vagnen utropar man: hur vackert! eller: hur fult! och	 vännen utropar ungefär detsamma. Men i blott de allmänna insigterna	 vackert och fult ligger föga, som är bevändt med. Om också allt i verlden	 skulle kunna indelas i ”göttlich” och ”höllisch” – i ”ack!” och ”fy!” – i	 ”charmant” och ”exsecrabelt” – så besitter man ändock härigenom	 
	 ganska liten verklig kännedom om föremålen, som de äro. Man går kan­	 ske så långt i sina anmärkningar under åkningen, att man finner somli­	 ga trakter vara slättländer, andra bergiga, åter andra skogiga, och ibland	 dessa somliga mer bevuxna med barr-, somliga mer med löfträd. Detta	 är redan en icke vanlig iakttagelsekraft hos våra resande herrskaper, i	 synnerhet om ett minne bibehåller sig af det anmärkta längre än vid	 sjelfva förbifarten blott. Men hvad menniskobekantskap har man då	 gjort? Landets barn framställer sig härvid ej under annan skepnad än en	 skjutsbonde, bakpå sittande, eller på kusksätet: föga aktad, oftast retad	 eller i sin tur retsam, alltid obehaglig, och aldrig så intim med herrska­	 pet, som skulle fordras för att göra en menniskas bekantskap. ”Nå, min	 Gud! intim med sin skjutsbonde? Och under ett vägstycke, framrulladt	 på en timme eller par, hvad närmare bekantskap eller menniskostu­	 dium kunde väl så hastigt eröfras? Dessutom finnas väl andra menni­	 skor i landet, hvarigenom vi åka: vi åka in hos vår goda vän ** på herr­	 gården **; och derefter hos vår goda vän ** på herrgården **; och seder­	 mera –, och derpå –, och slutligen –: och det blir en hel kedja af angenä­	 ma visiter, riket igenom.”	 Häremot kan ingenting invändas, då hvar och en söker sitt nöje en­	 dast. Men obemärkt bör icke lemnas, att allt detta ger ganska liten an­	 nan vinst för resan, än blott visitnöjet. Odlade personer i alla städer och	 landskaper äro intressanta att råka, det lider ingen tvifvel. Men ett hafva	 de emot sig, nemligen att man kan dem nästan alla utantill. Vår bildning	 står öfverallt på en gemensam grund af litet latin, litet franska, hos som­	 liga litet tyska, kanske litet engelska; och dertill en viss kurs fortepiano.	 Har man en gång denna nyckel, så träffar man hos alla provinsers herr­	 skaper icke mera något egentligen nytt. Icke så att förstå, som skulle all	 individuell prägel hos personerna vara afslipad – nej – de framställa	 mången gång ganska egna, märkliga fysionomier, hafva och hafva haft	 sina lefnadsöden hit och dit, allt hvad man kan begära. Och deras od­	 ling är på sitt vis ganska aktningsvärd – långt ifrån annat. Men ändock	 är det ett urverk: det drar sig beständigt inom en och samma boite. Sam­	 ma språk och uttryckssätt, samma manér, samma tycken, samma slags	 fördomar, samma kunnighet i visst, jemte djup okunnighet, nästan	 
	 stockblindhet i visst annat. Åtskilliga egenheter återstå väl ändå för be­	 traktaren att äfven hos dem lära känna, se, beundra och älska: några få	 nemligen. Men större delen af dessa menniskors skiftningar äro ganska	 matta: de gå som grått i grått. Gäller nu detta om deras inre karakteris­	 tik, så har det ännu mer betydelse i och för deras yttre: lefnadssättet i	 huset. Ty hvad olikheter, hvad att se och höra erfar man vid herrskaper­	 nas fason att kläda sig, äta och bo, om man reser in hos hvartenda ett,	 alla Sveriges provinser igenom? det tillgår öfver allt på samma sätt. Jojo,	 det är sant, visst märker man några små olikheter. Men de hafva finan­	 ciel grund, och bestå icke i landt- eller folkåtskillnader. Man njuter hos	 somliga sockerrötter, sparris, bakelse, viner, likörer – hos andra intet	 dylikt. Men de sednares höflighet är likväl så stor, att man rörd finner,	 det de bjöde gerna sådant ock, om .. om .. om bara. Således belöper det	 sig till en kassaskillnad; men en inre karakteristisk skillnad märker man	 icke. Icke utan, att ej i alla fall äfven dessa yttre financiella iakttagelser	 äro af vigt; man antecknar åt sig det herrskapligas statistiska tillstånd.	 Men huru går det med nöjet? Jo, svaras härpå, man åker icke in till and­	 ra än dem, som ”stå sig godt,” och då blir besöket nöjsamt. Smakligt,	 utan tvifvel, ganska smakligt. Till och med smakfullt: jag tviflar ej här­	 på. Men jag talar egentligen om ett annat nöje och om en högre vinst af	 resan. Ty mat- och thevattensvisiter blott kan man ju göra hemma i sin	 stad, eller i sin ort, utan sådana omvägar?	 Hos det egentligare folket, deremot, finnas i hvarje landskap, hvart	 härad, ja nästan i hvar socken vigtiga och anmärkningsvärda olikheter.	 Herr Hugo misstar sig mycket om min mening, i fall min herre tror,	 att jag icke alls vill påhelsa och uppvakta herrskaper: men jag vill icke	 endast hålla mig till dem. Jag skiljer mig således från andra icke deruti,	 att jag utesluter en menniskoklass, nemligen den herrskapliga; men	 deruti, att jag ej utesluter en annan klass, det stora folkets. Begge tillhöra	 landt- och menniskokunskapen, och de blifva begge roligast, just då	 man, genom bekantskap med begge, får hålla dem bredvid hvarann, se	 deras ömsesidiga betydelse, och njuta skiftevis af motstyckena. Det är	 min sak. Vanligen vill man endast veta af den ena sidan, den obetydli­	 gare, herrskapssidan. Deri skiljas vi.	 
	 Slutet blir således, att hvar och en söker sitt slags goda af resan, som	 af annat. Och jag skall alldeles låta bli att hafva något emot andras smak	 häruti, som i annat, emedan jag behöfver ursäkt för min egen.	 Hemligheten, hvarför jag reser, är i grunden ändock icke nu att se	 divergenserna emellan herre- och bondfolk, ty dem känner jag förut.	 Men orsaken är följande. Funne jag för mig i skaldernes arbeten och i	 böcker skildringar af verkliga och intagande menniskor, så reste jag	 kanske icke. Men dessa teckningar visa mig nästan aldrig personer. Per­	 soner stå väl der med sinsemellan olika namn, men de gå för öfrigt så in	 i hvarann med själ, språk, tycken, allt, att det hela smakar ögat som läsk­	 papper. Nu gifves, jag medger det, några stora undantag af skalder, som	 förstått att måla personligheter så, att man tycker sig se och höra sann­	 skyldiga menniskor. Dessa tecknare äro så utmärkta, att man redan för­	 vånar sig öfver dem. Men likväl – när de nu en gång insett nödvändighe­	 ten af skild personteckning, och äfven utfört den så, att figurerna gå upp	 ur det stora blöta chaos och antaga figur; så falla författarne merendels	 likväl in i den karikaturen, att låta hvarje person ständigt och oupphör­	 ligt framkomma med sin beskärda lott, sin utmärkthet, sitt afstickande.	 En högre betraktelse öfver menniskorna borde dock visa tecknaren, att	 individen icke blott står olik alla andra, utan äfven skiftar inom sig sjelf,	 stund för stund och ställe för ställe. Personlighetens hemlighet visar sig	 sådan, att då varelsen evigt är igenkännelig, ständigt i något densamma;	 så varierar den dock evigt tillika. Det är således en ofullständig teck­	 ning, om den blott förmår göra sina figurer skiljbara ifrån hvarann, men	 ännu icke hvarje figur i olika stunder och förhållanden skiljbar ifrån sig	 sjelf. En qvick är, för att vara menniska, icke alltid qvick; en dum icke	 oupphörligen dum. En ständigt enahanda karakter blir ingenting annat	 än en poetisk maxim, blir icke en lefvande, rörlig menniska. Det är en i	 någon viss ställning uppsatt mannekin, som, om den också har förtjens­	 ten af att åskådliggöra den der vissa ställningen, likväl ingenting vidare	 är än en typ, en bulvan. Jag kommer nu till det tredje och värsta. När jag	 ock någongång funnit teckningar, så förträffliga, att menniskorna i dem	 både skilja sig ifrån hvarandra, och ifrån sig sjelfva – högst sällsynta	 teckningar! – så händer emellertid, att de framställda menniskorna,	 
	 ehuru lifslefvande de stå der, dock icke intaga mig, ej äro intressanta.	 De hafva nu kommit så långt, att de blifvit verkliga – gudskelof! – men	 ledsamma, min Gud! Huru kan då dermed hänga tillsammans? har jag	 ofta frågat mig. Kanske är det till sluts jag sjelf, som befinner mig obillig	 emot skilderiet, och felet blir mitt eget? Jag begriper icke huru det kom­	 mer sig och hvad det är, men bekänner emellertid sanningen. En mål­	 ning kan framställa sann verklighet (i visst fall), utan att det ändå blifvit	 en intressant verklighet. Men är då hvarenda lefvande individ så beskaf­	 fad, att den kan hafva en intressant verklighet? Detta är sjelfva den stora	 frågan; ty besvaras den med nej, då är det icke skilderiets fel om ointres­	 santa figurer stundom stå der, utan felet ligger hos menskligheten, som	 råkar vara ledsam emellanåt. Men besvaras frågan med ja, då blir det	 skilderiets fel, som mäktat framställa, väl på sitt vis verkliga, men likväl	 icke intressanta figurer.	 Huru är det nu med denna grundfråga, den största, som en artist kan	 göra sig, herr Hugo? Skola vi besvara henne med ja, eller med nej? Der­	 på hänga oändligheter. Jag har länge, länge grundat derpå. Derföre, min	 herre, har jag rest och sett mig om, och talat med tusentals folk. Och jag	 bekänner, att jag kommit derhän, herr Hugo, att jag besvarar frågan	 med ja. Det vill säga: hvarje lefvande figur, som finnes verkligen till i	 verlden, är intressant. Af detta mitt svar följer också, att om i en skild­	 ring ointressantheter visa sig, så måste det ej annat vara än skilderiets	 fel. Detta är en gruflig följd för artisterne. Tusentals förträffliga verk	 blifva derigenom grus. Stackars målare! stackars författare! De hafva	 vunnit två så högst betydliga segrar: de hafva nemligen först fått sina	 ämnen upp ur den allmänna vida gråheten; de hafva sedermera fått dem	 individuelt skilda, icke blott från andra, utan ock från sig sjelfva: med	 ett ord, deras personer se ut som verkligheter – och likväl stå de der!	 Hvad är det då för ett visst något, som så ofta fattas i skaldeverkets	 teckning, men som finnes hos hvarje lefvande, och gör den intressant?	 Det är sammanhängandet med det gudomliga; och som gifves qvar	 ännu, till och med hos den elaka, bildande äfven honom till en intres­	 sant varelse, ehuru hans onda derföre icke upphör att vara förkastligt.	 Så får en skildring blott sitt inre höga och oförklarliga sken, om det gu­	 
	 domliga, som på sitt vis finnes i hvarje individ, lyser der på ett sätt som	 det skall. Vi intagas då. Annars icke, ohjelpligen icke. Detta är en gans­	 ka svår uppgift för skildraren; ty den löses icke dermed blott, att förträff­	 liga filosofiska och theologiska anmärkningar fogas bredvid i texten,	 vackra sattser sägas öfver allting i verlden, intagande utläggningar med­	 följa additionelt, den ena efter den andra i poemet. Sådant hjelper för­	 fattaren, så att vi under läsningen utropa: hvilken god, hvilken ädel	 menniska, som skrifver så! – men det hjelper icke hans verk. Jag känner	 icke mer än en enda artist, som lyckas riktigt och alltid i det jag här	 menar, och hvilket jag nödvändigt behöfver för att ha ett rätt nöje af	 skaldeverket. Gud är denna artist, ensam i sitt slag.	 Derföre, herr Hugo, är det som jag reser omkring i hans skapelser.	 Hvart jag kommer, har jag ett dramatiskt nöje. Tusentals poemer af den	 fulländade och outtömliga skalden omgifva mig hvart jag kommer, i	 landskaper, i städer, i hus: och jag reser öfverallt som i ett Eden. Hvarje	 stor eller liten händelse är en scenisk föreställning. Hvar menniska, jag	 råkar, är en intagande varelse på skådebanan, emedan den aldrig är	 misstagen. Den kan vara olycklig för egen del, otäck, finna sig misslyck­	 ad i sina utsigter och planer; men den är aldrig olycklig eller misslyckad	 såsom aktör eller aktris på den stora scenen. Också måste jag säga, att	 jag har den besynnerliga fördelen då jag reser (ensam nemligen), att	 nästan alla menniskor möta mig med ett paradisiskt lynne. Det måste	 vara någon hemlig aning, som säger dem, att jag hos dem endast söker	 dem sjelfva; ty jag har knappt varit några minuter i deras sällskap,	 knappt vexlat tjugo ord med dem, förrän de upplåta mig inre verldar af	 den mest egna vällukt. Jag får öfverallt lefvernesbeskrifningar. Jag får	 höra talas om Väl och Ve; ömsesidiga beklagelser och berömmelser;	 skarfvadt utan tvifvel i mycket, det förstås, det vore ej annars menskligt.	 Men icke är det alla de anekdotiska uppgifterna, som häruti egentligen	 roa mig. Nej, sådana äro sig ofta lika nog. Men under det personen talar,	 befinner jag mig passiv och likasom på parterren. Dess sätt att meddela	 sig, gesterna, ögonkasten – dess verldsåsigt, till vidd eller till inskränkt­	 het – dess bedömning af andra, dess planer för utkomsten, dess åtbör­	 der med händer och fötter, hårliggningen, växten, rörelsen – ingenting	 
	 är förfeladt. Allting är underbart väl. Jag behöfver sjelf icke mer än in­	 sticka ett och annat ord, så fortgår skaldestycket. Nöjet häraf är icke	 stort att tala om; ty den, som erfarit det som jag, finner det outsägligt:	 annars är det –	 För att rent njuta häraf, behöfs också ett visst icke obetydligt förlags­	 kapital af billighet mot folk; jemte beqvämhet. Med det sednare menar	 jag den Guds gåfvan att må lika väl i allt slags väder och vind, vid allt	 slags föda, och i alla slags boningar. Ty kommer otålsamhet och illamå­	 ende härvid, så faller genast ridån, det är icke längre ett skönt poem,	 utan rätt och slätt en tråkig resa. Med det förra, eller billigheten, menar	 jag åter den Guds nåden, att sätta sig i hvarje persons ställning, så att	 man icke förifrar sig öfver dess egenheter eller inskränktheter, der så­	 dana möta, utan beskådar dem, och hjelper; icke häpnar, icke förargas,	 icke anfäktar sig – men icke heller far fram som blott och bart en dum	 kappsäck, utan kommer med höflighet och glädje. Menniskor hafva den	 likheten med fortepianos, att gerna gifva ifrån sig den ton, man slår an;	 och de låta icke illa, om ej då de äro ostämda. Menniskor kunna vara	 ostämda eller förstämda emot en, och på denna grund låta illa hvilken	 ton som helst man slår an, om de, till följe af förutfattade tankar om ens	 person, se i spader allt hvad man gör och säger. Men sådana förstäm­	 ningar inträffa icke på resor, der man ser hvarann för första gången, och	 der man uppenbarar sig utan bismak. Man tycker icke då det är angelä­	 get att vara kantig, och anser ej för en religionspligt, att i följd af någon	 sekt-åsigt fördöma sin påhelsande nästa i smått och stort. Ty på en resa	 hinner man icke så långt. Man ser hvarann icke längre, än som upptages	 af det goda. Det är först, när man kommer i långvarigare bekantskap,	 som man får tid att bli elaka mot hvarann, och finner angeläget att hafva	 nycker eller göra förtret. Äfven då är det onödigt i sig sjelf, men hör till	 bruket. Huru skulle detta bruk kunna afläggas?	 Herr Hugo, det faller mig något in! Om man skulle taga sig före att	 betrakta hela sitt och sin nästas lif som en resa blott, en resa öfver jor­	 den, så tror jag man alltid skulle vara angenäm, god, billig; och dess­	 utom sjelf hafva roligt, som ej vore att förakta då det parar sig med det	 goda.	 
	 Man skulle kunna gifva råd, som toges väl, och följdes, hvilket ej	 vore litet. Alla boningar skulle betraktas som resqvarter –	 Går det an?	 . . . . . . . . . . . . . . . . . . . . . . . . . . . . . . . . . . . . . . . . 
	 Furumo slutade. Detta gaf hofmarskalken anledning att se upp på	 honom. Jag tror du slutade, Richard? utbrast han.	 Ja för denna gång, min herre.	 Jag tackar dig. Hvad du sagt, var ganska bra, såsom förklaring på	 hvad jag frågat dig. Jag tackar dig således, och jag tillägger: det är möj­	 ligt att jag kanske en gång kommer att förstå dig. Emellertid faller det	 mig nu någonting annat in, som har en särskildt vigt för oss på Jagtslot­	 tet, och hvarpå tanken väckts af dina sista ord nyss. Går det an, sade du?	 Jag tror väl.	 Godt. Vi påminna oss alla, att den satirikern, som kom resande till	 oss i fjol, och som hade med sig ett stycke rörande oss sjelfve, kalladt	 ”Den sansade Kritiken,” på ett ställe anförde en mängd arbeten, som	 alla skulle tillhöra vår poemcykel. Du lär ha varit på annan ort och be­	 rättat ett helt stycke, som kallas Det går an. Icke sant, Richard? Nå, jag	 är ej ond på dig för det; du hör icke oss så uteslutande till, att du ej äfven	 kan få omtala historier för annat folk. Men här tillkommer en särskild	 sak, som djupt förargar mig; det får du ursäkta. På den sansade Kriti­	 kens lista hörde jag bestämdt nämnas detta ”Det går an,” ett ”Celiora­	 ma,” ett ”Grimstahamns Nybygge” och flere andra pjeser, dem jag min­	 sann sjelf aldrig inhemtat, och som derföre också icke blifvit införda i	 våra akter – jag vill säga i våra Jagtslottiana, jag menar i Törnrosens	 Bok. Skall då allmänheten få hafva bekommit del af någonting, som jag	 personligen icke känner, fast det af publiken räknas till min bok? Det	 gör mig ledsen, att redaktionen af vårt verk icke längesen har alla de der	 sakerna; och jag finner det ännu mera dumt, att jag icke fått höra dem af	 dig. Detta kan likväl hjelpas; och jag ber dig derom, min vän! ju förr, ju	 hellre; ty –	 Skall jag för herr hofmarskalken föredraga dessa notoriska stycken ?	 Det skall du, Furumo; och det är märkvärdigt att du ej gjort det ge­	 nast från början, då du dock i alla fall är min hofskald?	 
	 Det förtretar mig, att dessa berättelser undsluppit mig utan min her­	 res vetskap, svarade Richard. Jag skall gerna anföra dem också här. Men	 huru kunna de insättas i Törnrosens Bok nu, då publiken haft del af	 dem förut?	 Åh det betyder ingenting. Jag har hört af personer, resande från huf­	 vudstaden och andre, att ”Det går an” genast efter publicerandet så för­	 svann, att ingen på flere år kunnat köpa ett exemplar deraf. Det må såle­	 des nu vara mer väl än illa gjordt, att reimprimera detta och ett par and­	 ra stycken, derigenom att vår redaktion tar upp dem i vår egen bok.	 Om min herre befaller, så står jag straxt till tjenst dermed, allenast	 jag fått hemta hit mina blad ifrån Råbäcken.	 Förträffligt! Hvad säga Julianus, Henrik och Frans?	 Jag bekänner, att hvad jag hört om Det går an ur Gröna Manuskrip­	 tet, gör, att jag vill höra den pjesen riktigt, utbrast Henrik.	 Det går an – ja, minsann! sade Julianus.	 Men .. inföll Richard.	 Hvad för men, min vän? ropade herr Hugo, mörknande.	 Vore det icke bättre att jag berättade Silkesharen på Hagalund?	 Hvad är det för slag? Silkesharen?	 Min herre har icke hört den?	 Nej, vid Gud. Hagalund .. låter bra. Om jag mins rätt, är det ett vack­	 ert ställe utanför Stockholm, vid Haga park, eller hur? Lefde der en sil­	 keshare, Richard?	 Eller om jag hellre skulle tala om Frun på Horn, undergörerskan i	 Kisa?	 En undergörerska? Är det en saga från Medeltiden? Min vän, du gör	 orätt, som aldrig gifver oss några poemer från den tiden, hvilken jag	 dock älskar så högt.	 Har jag icke haft händelser från Medeltiden?	 ”Hermitaget” var det enda. Knappt något mer, så mycket jag minnes.	 Än Purpurgrefven?	 Purpur .. hvad för en grefve?	 Har jag icke omtalat honom?	 Nej, aldrig.	 
	 Det var besynnerligt, utbrast Richard.	 Har någon af er, mina barn, hört om ”Purpurgrefven?” frågade herr	 Hugo.	 Sannerligen icke! svarade Frans eldigt. Men det låter herrligt. Är det	 en svensk händelse?	 Det är ett romantiskt epos, genmälde hofskalden; och ifrån svenska	 Medeltiden, ja. Men ..	 Nå? Du får inga men hafva, sade hofmarskalken. Ett epos, min Gud!	 Jag väntar derpå, och jag antecknar titeln. Dock hör mig, Richard: är det	 ämnet verkligen från Medeltiden? Du har ofta rätt antika saker; du har	 pjeser från den urgamla fornverlden. Den älskar du, det har jag märkt.	 Och jag gör så äfven – aha ! ! – kom ihåg, att du är oss skyldig Sviaviga­	 mals vidare sagor – äfven älskar du den moderna tiden, derpå har jag	 många prof. Men Medeltiden, min vän? huru är det med dig i afseende	 på den?	 Purpurgrefven är en folkhistoria från trettonhundratalet.	 Mycket väl. Men jag får säga dig, att jag icke är nöjd med att blott	 ämnet sjelf förskrifver sig från trettonhundratalet. Stilen, utförandet, to­	 nen, formen för alltihop ... är den ock medeltidisk?	 Ja gudbevars.	 Då är det väl. Jag känner många så kallade Contes de môyen age,	 hvari hela berättelsen är modern, fast personerna och ämnet tagits ur	 gångna sekler. Sådant förekommer mig ... jag hade så när sagt förb-dt.	 Nej, min herre, nog är Purpurgrefven äfven till utförandet medelti­	 disk; derpå är jag viss. Lika säker är jag icke om den skall roa mitt herr­	 skap på Jagtslottet, hvars undseende jag emellertid så ofta pröfvat.	 Var obekymrad, Richard, inföll hofmarskalken med sin milda sol­	 blick. I alla fall får du icke nu straxt föredraga den.	 Kanske får jag taga Spjället i Wäckelsång? eller Ysane Wass?	 Ysane i Blekinge?	 Ja visst: i Listers härad.	 Nej – nej – nej – tig Richard! Nu skall du spatsera hem till Råbäcken	 – eller jag tror du ridit hit? – så tag din flinka häst, rid i sporrsträck, och	 skynda tillbaka med Det går an. Ty detta skall jag hafva först och främst.	 
	 Du är besynnerlig med alla dina undflygter. Hvarföre skall du nämna	 upp x, y, z, när jag vill hafva a, b, c?	 Ursäkta mig, min herre. Jag skall skynda hem och snart vara tillbaka.	 Och hafva med dig hvad jag önskar?	 Såvida icke någon vän tagit Detgåranbladen ifrån mig.	 Ah – har du så liten reda på dina papper i bokskåp och lådor? Din	 far, som dock var bibliothecarius!	 Jag är det icke. Men jag får se. Jag hoppas jag skall väl finna så pass,	 att det går an på något vis.	 Efter en timme kom han åter, uppsteg för Jagtslottets trappor, in­	 trädde, bugade sig, fördes af den fryntlige värden till kanapeen i cirkeln	 af talrika vänner, och satte sig. När herr Hugo derpå frågade honom, om	 han nu kunde göra honom till viljes i hvad han begärt, svarade han:	 Jo, min herre –	 
	 
	 
	 
	 
	 
			 
	 
	 
	 
	 
	 
	 
	 
	 DET GÅR AN	 
	 
	 
	 
	 
	 
	 
	 XXXVII.	 
	 
	 
	 
	 Det går an.	 
	 
	 
	 
	 Första Kapitlet.	 
	 Ett intagande och märkvärdigt mellanting! Landt­	 flicka icke, Bondflicka alls icke – men icke heller rik­	 tigt af bättre klass.	 
	 En skön thorsdagsmorgon i julii månad strömmade mycket folk förbi	 Riddarholmskyrkan i Stockholm, och skyndade utför backen emellan	 Kammarrätten och Statskontoret, för att i rättan tid hinna ned till Mä­	 larstranden, der ångbåtarne lågo. Alla hastade till Yngve Frey, lupo in	 öfver landgången med snabbhet, ty tiden till afresan var redan slagen,	 och ångkaptenen kommenderade ”fremmande från bord!”	 De fremmande togo derföre ett kortvulet afsked af sina bortresande	 vänner och återgingo på stranden. Landgången drogs in och ångbåten	 lade ut. Efter några minuter var den långt borta på vattnet.	 ”Förgäfves! det är för sent, min fru!” muttrade en och annan resande	 skalkaktigt mellan tänderna, då ett åldrigt fruntimmer sågs komma ned	 på Riddarholmsstranden, och med näsduksviftningar och häftiga åtbör­	 der gaf tillkänna, att hon var en passagerare, som borde med. Ingen slup	 fans tillreds vid landet, och ångbåten sjelf var kommen midt för Owens,	 ja, sköt pilsnabb förbi Garnisonssjukhuset.	 Dock väckte det en viss, ehuru hastigt öfvergående rörelse hos de	 resande, då de hörde ett par halfva utrop: ”Moster! Moster!” ifrån en	 ung passagererska på fördäcket, hvilken tycktes för skam skull icke vilja	 
	 ropa högt, men som man dock förstod på ett ledsamt sätt hafva blifvit	 skild från en sin slägting, troligen ett påräknadt och för henne angeläget	 resesällskap.	 Men man är ofta så egoistisk, att man glömmer sin nästa; och folk,	 som köpt biljetter till salong och akterdäck, fråga ej särdeles efter hvad	 som händer pöbeln derframme på fördäcket och vid skansen. De ”bätt­	 re” resande utgjordes denna gång af äldre herrar, nästan allesammans	 med ledsamma ansigten. De åtföljdes af fruar och barn, icke just af allra	 yngsta slaget, men i den gängliga åldern, då naiveteten förgått och ännu	 icke efterträdts af känsla och förnuft. Alla sådana menniskor äro högst	 egoistiska, och det af begripliga skäl. De der väl uppfostrade barnen äro	 vanligen så ur stånd att hjelpa sig sjelfve, att de i hvarje ögonblick ropa	 på hjelp: än har kängbandet lossnat, än en handske fallit i sjön, än äro	 de hungriga, än törstiga, och hela verlden står för dem i olag. Deras	 mödrar hafva således mycket besvär, utom all möda de måste göra sig	 med sina egna kroppar, för att komma upp och ned i de trånga ångbåts­	 trapporna; och familjefäderne, slutligen, de söka väl uppmuntra sig	 med snusning och tidningsläsning, men äfven detta tyckes knappt för­	 slå. De kunna ej egna mycken uppmärksamhet åt andra, emedan de	 hafva nog att syssla med sitt eget upprätthållande, sina fruar, sina barn;	 och framför allt måste de med stor omtanke öfverlägga, hvad de må	 våga förtära om bord, för att icke bli alldeles kaput: allt af den naturliga	 orsaken, att då själens rena glädje, som är det bästa läkemedel emot	 kroppens opassligheter och svagheter, saknas, är man ständigt åtkomlig	 för hvad som helst, och mår gerna illa både af hvad man äter, och af	 hvad man låter bli att äta. Många herrar här hade ännu lemningar af	 choleran i minnet. Icke underligt då, att hvar och en blott tänkte på sig	 sjelf, och med ett allvar i åtbörderna, som skulle hafva anstått en ro­	 mersk senator, öfverlade, begrundade, rådslog och slutligen, så vidt	 möjligt var, afgjorde planen för sin mat och öfriga vigtiga omständighe­	 ter under resan.	 Om ibland salongspassagerarne befunnits någon mansperson af yng­	 re och ogift slag, så hade en sådan förmodligen haft tid att tycka synd	 om det stackars fruntimret på fördäcket, som blifvit skildt ifrån sin mos­	 
	 ter; åtminstone hade han utgrundat, huru hon såg ut, och frågat hennes	 namn.	 Denna gång egde ibland det bättre folket på Yngve Frey ingen dylik	 mansperson rum. Men ibland fördäckspassagerarne befann sig en lång	 och vacker underofficer – ja, utan förbehåll sagdt, en sergeant – som,	 antingen af penningförhinder eller andra orsaker, på denna resa icke	 frågat efter att vara bättre än däckpassabel. Hygglig och städad, samtala­	 de han dock med en och annan af salongsfamiljernas medlemmar. Han	 afvisades icke af dem; ty hans mustascher voro mörka, upphöjda och	 nästan sköna; hans tschakot nätt nog för att icke misshaga fruarne; och	 en viss manlighet i väsendet gjorde, att de eljest förnäme och stele her­	 rar-fäderne tilläto sig gå in i samtal med en person, som tycktes medföra	 ett tyst löfte om att ej stanna inom underofficersgraden, utan med tiden	 beträda, om ej en kaptens eller majors, dock en löjtnants bana.	 Den unge, hygglige sergeanten hade på fördäcket varseblifvit henne,	 som skilts ifrån sin moster; och det väckte hans uppmärksamhet, att	 hon vid afresan stått i en liten nätt fruntimmershatt af hvit kambrick,	 men efter en stund låtit hatten försvinna af hufvudet, visande sig i stället	 nu med en silkesschalett öfver hjessan, såsom ”jungfrur” bruka. Fråga­	 des alltså: var denna passagererska mamsell eller jungfru? och, i hvil­	 ketdera fallet, huru kom det sig, att hon bytt om hufvudbonad?	 Sergeanten, intresserad för henne genom hennes första missöde,	 började allt mer och mer hålla sig på fördäcket, dit han också rättvist	 hörde, och han öfvergaf allt mer och mer samtalet med salongsnobles­	 sen. Mig förefaller, sade han till sig sjelf, att denna vackra flicka är mam­	 sell – från någon landsort troligen – och befinner sig på väg att fara hem,	 åtföljd och skyddad af en äldre slägting, men som af sin kaffekopp hind­	 rades att i tid nedhinna till ångbåten. Då detta mötte, bortlägger flickan	 hastigt utseendet af mamsell, genom hattens aftagande, så att hon må	 undvika det oskickliga i att resa utan beskydd; och med schalettens på­	 sättande gör hon sig i stället till jungfru, i likhet med de öfriga fyra à	 fem jungfrurna här framme på fördäcket, hvarefter hon som sådan kan	 resa fram, hela Mälaren åtminstone, utan förtal, fast utan moster.	 Grundligt tänkt, eller icke, fästade sig likväl sergeanten vid detta lilla	 
	 uppträde. Det förekom honom alltid oafgjordt, om flickan vore bättre	 eller sämre folk i sig sjelf; hon var emellertid ganska nätt och snygg i sin	 mörkblå kapott. Den stora silkesduk af fint, ljusrödt, chairt, nära hvitt	 sidentyg, med några smala, gröna ränder här och der, hvilken hon knu­	 tit under hakan, och öfver sin kam i nacken smakfullt ordnat till huckle	 – eller, som det fordom kunde hafva hetat, slöja – behagade sergeanten,	 och kom honom icke att längta tillbaka efter kambrickshatten. Han	 gick ned till kaptenen, för att hemta upplysning om hennes namn. Efter	 en stunds ögnande på passagerarelistan, befans hon heta Sara Vide­	 beck, och vara glasmästardotter ifrån Lidköping. En ovanligt omständ­	 lig underrättelse på en ångbåtspassagerarelista! Men den kom sig deraf,	 att hon hade pass med sig, som annars ångbåtsresande sällan medföra,	 och att hon egt ordningssinne nog, att åt kaptenen under resan aflemna	 sitt pass, till all möjlig säkerhets vinnande för sin person.	 Sergeanten satt i många tankar nere i matsalongen – märk matsa­	 longen! det är den, dit fördäckspassagerare, åtminstone de af tillräckligt	 mod och hurtigt utseende, få intränga vid matstunderna. Det var nu	 ungefär frukosttid, eller kunde lätt blifva det, ifall man reqvirerade en	 portion. Sergeanten tänkte så här. En glasmästardotter ifrån Lidköping	 – det är en småstad, långt, långt bort ifrån Stockholm. En mamsell? på	 sätt och vis, ja. En borgardotter, dock af ringaste borgarklass. Ett inta­	 gande och märkvärdigt mellanting! Landtflicka icke, bondflicka alls	 icke – men icke heller riktigt af bättre klass. Hvad skall en sådan egent­	 ligen anses för? hvad kallas? Det är någonting outgrundligt i denna mel­	 lansort. Låt se – tag hit en biffstek!	 Frukosten utgjorde en skicklig paus i sergeantens irrande och out­	 redda tankegångar. När biffsteken slutats, fortfor han för sig sjelf: Min­	 sann, för tusan fan, det är just som jag. Hvad är par exemple jag för en?	 Icke soldat. Icke officer. Icke sämre folk, och icke riktigt bättre heller.	 Låt mig se – djefvulen – tag hit porter!	 Efter portern steg sergeanten upp, strök sina mustascher i krokar,	 spottade djupt in i venstra salongshörnet, och betalade sin frukost. Hm!	 tänkte han, Sara – Vid – Vid – har ingenting förtärt på morgonen. Jag	 har lust gå upp på däck och märka till, om hon kan talas vid, eller bju­	 
	 das? om hon par exemple kan äta? – Sergeantens tankegångar (nu, som	 förut, litet irrande) slöto sig icke heller denna gång, utan upplöstes i en	 paus. Stöflarne besågos och funnos blanka, tschakot’en renborstad och	 galant. Med två elastiska skutt uppför trappstegen var den unga, ”slan­	 ka” krigaren snart åter på däck, såg sig om, och tog sigte på fartygets för­	 stäf.	 Det första hans ögon der föllo på, var en samling dalkullor, stående	 framför de förut omtalade fyra à fem jungfrurna, bland hvilka ett chairt	 hufvud också höll sig, samt slutligen ett par beckiga machinister. Serge­	 anten nalkades. Han hörde dalkullorna utbjuda tagelringar, svarta, hvi­	 ta, gröna, röda, med namn och minnesord konstigt inlindade. De ville	 att jungfrurna skulle köpa, men jungfrurna voro barska och prutade.	 Henne, med chaira hucklet, hörde sergeanten icke just pruta, men han	 såg henne med mycken noggrannhet välja ibland tagelringarne, och	 slutligen fästa sig vid en slät, svart och hvit, utan all inskrift. Dalkullan	 sade sitt pris, 6 skilling. Det chaira hufvudet nickade bifall, hvarpå en	 liten börs – en pung, stickad af grönt silke – upptogs ur kapotten, och ett	 silfvermynt visade sig inne i handen, liggande helt nätt ofvanpå hand­	 sken, couleur de lilas. Silfvermyntet var af Sveriges minsta sort, 12 skil­	 ling. Kan du gifva mig tillbakars 6 skilling på denna härne? sade en an­	 genäm röst, med en vestgötabrytning af det vackrare slaget, och en liten	 skorrning på r. – Sex skilling i löst? inföll dalkullan, ack, söta jungfru,	 det har jag visst inte, men köp så gerna två ringar af mig, så går det jemt	 till 12 skilling. Köp! köp!	 Nenej men! hördes ifrån det nätta hufvudet. Sergeanten, som stod	 bakom och blott såg nacken, hade ej annat märke på att svaret kom	 ifrån henne, än att hufvudet litet böjdes framåt.	 Sergeanten steg nu muntert fram och sade: Tillåt, mamsell Vid­	 (han hejdade sig) – tillåt, hm, att jag köper de der två tagelringarne af	 den stackars dalkullan. Han lade en tolfskilling i dalkullans hand och	 tog utan vidare omständigheter de begge svart-och-hvita ringarne, som	 kullan höll upp i luften framför jungfrurna, i hopp om handel. Den	 chaira såg litet förundrad upp på militären. Men han, icke brydd, tog	 genast den ena ringen, som hon förut hade valt, gaf henne den och sade:	 
	 Var det icke denna, som mamsell Sar- hm – var det icke just den här,	 som behagades? var så god, tag och behåll den. Jag sjelf behåller den	 andra.	 Flickan såg på honom med – såsom han tyckte – ganska vackra	 ögon. Ringen, som han sträckte henne, tog hon väl i häpenheten, men	 då han förmodade, att hon skulle sätta den på fingret, hvilket hon sjelf	 ärnat den åt, märkte han, att hon i stället, utan att säga ett ord, drog sig	 sakta bort till relingen och släppte ringen i sjön.	 Prosit sergeant! sade han till sig, då han varseblef denna rörelse. Det	 vill så mycket säga, som att jag är ordentligt afbiten. Bravo junker! hvar­	 före skulle jag kalla henne mamsell, då hon anlagt huckle och vill vara	 okänd? Man kallar en sådan Du, snarare, om så skall vara: och hvarföre	 bjuda en obekant flicka en ring? och det på däck? Fy skock, Albert!	 Han gick till den motsatta relingen och kastade den andra tagelring­	 en, som han redan satt på sitt eget finger, äfven i sjön. Dervid spottade	 han på salutkanonen, som låg här nära vid. Så spatserade han ett slag	 öfver däcket fram till aktern, och när han åter nalkades fördäcket, ville	 det sig, att han kom midt emot den chaira okända, som stod och såg på	 machineriets rörelse.	 – Ser du, sade han och höll fram sina händer, jag har också kastat	 min ring i sjön. Det var det bästa vi kunde göra.	 Först ett skarpt mätande ifrån topp till tå, straxt derefter likväl ett	 knappt märkbart, men ganska godt leende, en fint sprittande mine, som	 genast försvann, utgjorde hennes svar. Är ringen i sjön? åh då! tillade	 hon.	 – Jag hoppas en gädda har redan slukat honom, sade sergeanten.	 Min tog en stor aborre.	 – När nu, återtog sergeanten och böjde hufvudet, gäddan slukar	 aborren, som jag hoppas snart sker, så komma ändock de begge ringar­	 ne att ligga – under samma hjerta! Det sista uthviskades med en öm	 dragning på orden, men som alldeles misslyckades för sergeanten.	 Flickan vände sig tvert bort utan att svara, och blandade sig med de öfri­	 ga jungfrurna.	 – Prosit junker! sade han till sig sjelf. Afbiten på ny stat! och hvarföre	 
	 tala om hjerta? och på däck! Men ett fägnar mig: hon misstyckte icke, att	 jag vågade ett du till henne. Fördenskull och alltså, aldrig mamsell	 mera!	 Han gick ned i matsalongen och handlade sig en cigarr, den han ock	 påtände, kom ånyo upp, satte sig med hög och fri uppsyn på sin koffert,	 drog långa rökmoln ur cigarren, och såg superb ut.	 Han märkte den behagliga glasmästardottern flere gånger gå sig lik­	 nöjdt förbi, stundom jemkande på den chaira silkesknuten under hakan	 och fingrande de gentila halsduksspetsarne, som föllo ned öfver bröstet.	 Hon talade lifligt med de andra jungfrurna och syntes högst ogenerad.	 Cigarren, likt mycket annat i verlden, tog slut. Sergeanten kastade	 den lilla stumpen, hvari ännu eld satt qvar, bort ifrån sig, med afsigt att	 få honom i sjön. Men stumpen var så lätt, att han blott hann ett stycke	 fram på däcket, låg der och rykte. Vips kom en fot, med den allra nättas­	 te blanka känga på sig, och trampade ut honom, så att han slocknade	 tvert. Sergeanten höjde sina ögon ifrån foten upp till personen, och såg	 den obekanta. Hennes ögonkast mötte hans. Sergeanten skyndade upp	 ifrån sin koffert, gick fram till henne med en artig bugning och sade:	 Tack, söta jungfru! min cigarr förtjenade väl icke att röras af jungfruns	 fot – men –	 En kall och afvisande mine var svaret; hon vände honom ryggen och	 gick.	 Så må fan ta henne! – med den tanken hoppade sergeanten rodnan­	 de och förstämd ned utför trappan till matsalongen. Här kröp han in i	 det mörkaste hörn, passande för sömn eller betraktelser. Anfäkta, Al­	 bert! tänkte han och strök luggen ur pannan. Jag kallade henne jungfru:	 det fördrog hon lika litet, som då jag förut skällde henne för mamsell.	 Rackartyg!	 Han var icke ensam i salongen; han talade derföre hvarken högt el­	 ler halfhögt. För att dock hastigt visa både sig sjelf och de öfriga sitt	 mod, ropade han strängt och barskt till mamsellen vid luckan: smörgås	 med salt kött på! och det genast!	 Skänkjungfrun kom fram med det begärda på en bricka. – Drag åt	 helvete med sina smörgåsar! har jag icke begärt en på franskt bröd?	 
	 Lydig och beskedlig gick hon med brickan tillbaks och satte af sina	 knäckebröds-smörgåsar vid skänken.	 – Ett glas haut-brion, mamsell! och låt mig vänta mindre.	 Glaset slogs uti och sattes på brickan, jemte en ny smörgås på ett helt	 franskt bröd .	 – Är jag gjord att gapa öfver ett helt bröd, tror hon? I Stockholm har	 man det vettet att klyfva franska bröd och breda smör på hvardera	 halfvan.	 Skänkjungfrun gick åter tillbaks, tog en knif och började klyfva	 smörgåsen.	 – Jag ber – satans – var så god och tag ett nytt franskt bröd, klyf det,	 och bred smör på hvardera insidan; var så god. Der sitter ju smör ren på	 utsidan? Tag ett nytt bröd! Hvad man får vänta! Anfäkta – kasta bort	 alltihop, jag är icke hungrig.	 Mamsellen vid skänken mumlade litet hvasst om förnäma resande.	 Detta tyckte sergeanten icke så alldeles illa om, gick fram och betalade	 smörgåsarne. – Jag har beställt dem, sade han, se här pengar.	 Man är orolig i magen – ja ja men! yttrades af en svartklädd passage­	 rare. Sergeanten vände sig om, såg kragar, och igenkände det bleka,	 men skinande ansigtet med de begge ljusblå, trinda fågelögonen på kyr­	 koherden i Ulricehamn.	 – Aha, ödmjuka tjenare! det är ju herr kyrkoherden Su – – stadd	 utan tvifvel på nedresa ?	 Ja ja men.	 – Jag far ock till Vestergötland, men det betyder icke hem för mig,	 utan bort, sade sergeanten och grep mekaniskt sin stora, klandrade,	 men betalade smörgås på hela brödet, gapande öfver densamma hurtigt.	 Så går det, sade kyrkoherden, den ene reser upp, den andre neder.	 Det ovanliga fall, som här inträffade, att en skänkjungfru breder på en knäcke­	 bröds-smörgås, och, när hon sedan billigt påminnes om att göra den af franskt bröd,	 tar till ett helt sådant, utan att klyfva det, utgör ett talande bevis på beskedligheten	 hos restaurateurer och –tricer, att låta okunniga flickor långt bort ifrån landsorten	 äfven någon gång få försöka sig. Bildningens första steg är ofta svårt, och man får	 snäsor. Må då hvar och en bemanna sig och gå till väga med ett ädelt tålamod, såsom	 här!	 
	 Jag skall till Ulricehamn.	 – Ja, och – (sergeanten tömde sitt hautbrionsglas, som stått och vän­	 tat på brickan).	 Så länge en har helsan, är det helsosamt att så der fara fram och åter,	 anmärkte kyrkoherden.	 – Åh, det går, ja – (sergeanten sväljde nu det sista af sin beställning).	 Lemnar herr sergeanten Stockholm på lång tid?	 – Jag har tre månaders permission. Får jag lof att bjuda ett glas, herr	 kyrkoherde? hvad befalls? porter? eller portvin?	 Jaja men, magen är orolig på Mälaren. Om det så skulle vara, posito	 portvin! eller porter!	 Sergeanten befallde fram beggedera; och kyrkoherden, ur stånd att	 afgöra företrädet, drack ur begge två; slutande med den varmaste och	 gästfriaste inbjudning till den unga militären, att påhelsa Ulricehamn	 och Timmelhed, för att taga sin skada igen.	 Sergeanten bugade sig, betalade det reqvirerade, och sprang ånyo	 upp på däck, med muntrade sinnen.	 När han såg sig om på kusterna, förbi hvilka ångbåten strök, märkte	 han den nu vara nära att anlöpa Strengnäs. Den stora domkyrkan synes	 för segelfarare redan på långt håll, och dess majestätiska torn beherrs­	 kar Södermanlands-nejderna vidt och bredt. Först då man kommer när­	 mare, upptäcker man en skara små röda trädhus, osymmetriskt hopade	 under kyrkan, och endast det rödrutiga gymnasii- och skolhuset gör ge­	 nom sin höjd ett afbrott ifrån de öfriga liderformiga rucklen. När man	 slutligen anländer till den gamla söndriga bron och stannar, så säger	 man till sig sjelf: detta är Strengnäs.	 
	 
	 
	 Af detta ställe och några andra litet längre fram i manuskriptet, märker man,	 att händelsen tilldragit sig för flera år tillbaka. Ty nu sker landningen vid Strengnäs	 midt framför en reel gata, som förer grad till torget, och vid en ståtlig landbrygga.	 Men för några år sedan är det ganska säkert, att man lade till något längre bort, just	 vid den trasiga bro, som här beskrifves, ofvanför hvilken genast backarne och	 Strengnäs-labyrinten möta den anlände.	 
	 
	 
	 Andra Kapitlet.	 
	 Här är icke tecken till förnämt, hvarken af den hög­	 adliga riddarhussorten, ej heller af det penning-adliga	 hos ett rikt och stolt borgerskap, ej heller af det ur-för­	 näma, som finnes hos den sjelfständiga delen af bonde­	 ståndet.	 
	 Passagerare, som titta upp ifrån landningsbryggan, hafva icke en hamn,	 en plats framför sig, ej heller en reel gata, utan en backe; och de flesta	 husen äro oartiga nog att vända gaflarne åt en. Icke destomindre och	 emedan ångbåten dröjer kanske en half timme, går man i land. Man	 mötes väl icke här, som i Södertelje, af kringlor; dock, om man klifver	 försigtigt, då man sätter sin fot på bryggan, ser sig före och icke stiger	 ned sig i hålen mellan de murkna plankorna, så kan man med lifvet	 komma upp till staden.	 Detta var hvad som inträffade med sergeanten och med en till. Då	 han nemligen stod på fördäck och såg landgången utläggas, märkte han	 ett litet stycke ifrån sig det chaira hufvudet med tindrande ögon se upp	 emot den lilla staden. Hastigt rann henom sjelf frimodighet in; han be­	 slöt undvika alla de der farliga orden, jungfru, mamsell, och öfver huf­	 vud hvarje titel.	 – Ett ord! sade han, vändande sig otvunget till henne: ett ord! vi gå i	 land, kom! här på ångbåten är nu bråksamt, de skola langa in ved och	 hafva annat krångel för sig. Nere i matsalongen är ock ruskigt: det är	 obehagligt att äta der för – hm – jag vet här uppe i Strengnäs ett mycket	 hyggligt och bra ställe. Frukost tycker jag skulle kunna smaka nu efter	 en så lång fasta?	 Hon lät honom utan omständigheter taga sig under armen, gick öf­	 ver landgången, slöt sig nära till honom på den äfventyrliga bron; och –	 nu stodo de i Strengnäs.	 Hvad jag tycker om den här lilla staden, sade hon otvunget	 och kastade omkring sig glada blickar. Det är helt annat än Stock­	 holm!	 
	 – När man kommer närmare in, är det verkligen rätt hyggligt, gen­	 mälte sergeanten.	 Se – se! fortfor hon. Ack, jag andas – men – åja – ja – jojo – Lidkö­	 ping är ändå vackrare.	 Den unga militären, förtjust öfver att i hast och nästan emot förmo­	 dan höra sin bekantskap vara en språksam menniska, började sjelf finna	 Strengnäs ganska trefligt. I sjelfva verket är det så också. Allt är utan	 anspråk. Man kommer upp ifrån sjön och beträder idel krokiga, smala	 gränder eller gator, som slingra sig öfver backar. Den sturska rakheten	 synes icke till i detta samhälle. De små husen äro gamla, vänliga; och	 man finner dem snart icke blott hafva gaflar, utan äfven långsidor med	 täcka fönster på, och till och med portar, der man känner sig hågad att	 stiga in. Här är icke tecken till förnämt, hvarken af den högadliga rid­	 darhus-sorten, ej heller af det penningadliga hos ett rikt och stolt bor­	 gerskap, ej heller af det urförnäma, som finnes hos den sjelfständiga	 delen af bondeståndet och visar sig i dess sätt att vara: nej, här ses alle­	 nast det medborgerliga af anspråkslösaste slag. Man tror alla husen till­	 höra skutskeppare, glasmästare, borstbindare, fiskare.	 Klart är, att härmed förstås allenast det Strengnäs, som möter den	 ifrån sjön uppstigande passageraren, och omgifver honom innan han	 kommer så långt, som till domkyrkans upphöjda, trädbevuxna kulle, i	 hvars grannskap biskopshuset och några till antyda en högre verld. Men	 sergeanten, med sin glasmästarflicka under armen, hade ännu icke gått	 åt höjderna. De hade icke en gång gått till torget. De hade, till följd af	 hennes utrop om det lilla huset med hvita luckorna, stannat i den märk­	 värdiga Strengnäs-labyrint af små krokiga gator och hus, som befinner	 sig emellan sjöstranden och torget. Här förde han sitt sällskap till en hög	 trappa, som ifrån sjelfva gatan ledde utföre och ned till en gård. Öfver	 gården trädde de till husets port. Här, hviskade sergeanten, bor den rika	 färgaren, som tillika håller en artig och propre restauration. Vi skola få	 se huru snyggt de hafva. – Flickan andades som i sitt eget hem, ehuru	 hon ofta tillade, att Lidköping var ännu vackrare.	 De stego öfver farstuqvisten och kommo inne i huset uppför en trap­	 pa ånyo, hvilken ledde till ett stort rum i andra våningen med skänk uti.	 
	 Det var således ett slags värdshus, begrep Sara Videbeck. Sergeanten	 gick fram till en snygg och gladlynt person, som innanför disken torkade	 tallrickar. Låt oss få ett af smårummen här – det der till höger – eller det	 der till venster – lika godt – och frukost. Hvad fins?	 Hallon och grädde.	 – Något stadigare?	 Stekta morkullor – färsk lax –	 – Låt så vara; men låt det gå fort. Och (hviskade sergeanten, i det han	 förde in sin bekantskap i det venstra smårummet, men i dörren fortfor	 att tala till menniskan med tallrickarne) – ett par glas körsbärsvin!	 När de begge trädt in i det lilla rummet, och för treflighetens skull –	 i fall flere skulle inkomma i salstugan – stängt dörren, tog Sara Vide­	 beck af sig silkesschaletten och visade ett hufvud, prydt med mörk­	 brunt, glänsande hår, väl benadt, utan löslockar vid tinningarne (serge­	 anten påminde sig, att de försvunnit med detsamma som kambrickshat­	 ten); men ett par egna, likväl, och ganska nätta, sittande bakom hvarde­	 ra örat. Äfven handskarne – couleur de lilas – afdrog hon och blottade	 tvenne små hvita, fylliga händer, som aldrig tycktes hafva sysselsatt sig	 med groft arbete, men kunde tåla den anmärkningen att vara litet bre­	 da, försedda med fingrar, som, ehuru innerligt behagliga och prydda	 med små gropar upptill i lederna, dock voro en smula tjocka af sig. Att	 dessa fingrar aldrig spelat luta, rört tangenter, fört penslar, eller vändt	 om blad i fina böcker (hvartill fordras smala, smidiga fingerändar), det	 tog sergeanten för afgjordt; ännu säkrare var, att de aldrig fört spadan,	 mockat, bultat kok eller dylikt; deremot lemnade han osagdt, huruvida	 de icke i sina dar knådat kitt, ty kitt gör hvitt och mjukt skinn. Så pass	 om händerna. Personen i öfrigt var annars alls icke kort eller trind, utan	 ganska smal och snarare litet långväxt.	 Flickan satt icke förlägen på tu man hand med sin sergeant. Hon	 bröt af en liten lavendelqvist ur en kruka i fönstret, gnuggade den emel­	 lan händerna och luktade sedan på sina fingrar med välbehag. Sergean­	 ten, för att ej vara sysslolös, bröt af ett blad geranium och gjorde dermed	 för sin del på samma sätt.	 Ett vackert och just ett nätt rum! utbröt hon. Ja, och se en så galant	 
	 dragkista? Är det valnöt måtro, eller ek? nej, det är visst poleradt päron­	 träd – kan det vara apel?	 Sergeanten, som aldrig varit hemmastadd i snickarverkstäder, kun­	 de häruppå icke gifva besked. Men i stället vände han sig till ett annat	 föremål och utbrast: Minsann! bred, förgylld ram kring spegeln! Men	 det är nu aflagdt; bör vara mahognyram.	 Mahognyram? Åh då! jag vet hvad som är bättre: att göra sjelfva ra­	 men kring spegeln af glas med: af smalt, klart kronglas, strimlor, som	 blifvit öfver sedan man skurit rutorna. Sådant sätter man ihop till hela	 ramar och lägger måladt papper under: det blir vackra ramar. Se nu: då	 är det så, att man speglar sig i sjelfva spegeln, men på ramen ser man för	 sitt nöje skull, och man kan lägga hvad slags papper man vill inunder;	 det kan bli riktigt täckt. Har – har – har – icke sett det?	 Hon syntes härvid i litet bryderi hvad hon skulle kalla honom. Men	 just nu inkom det beställda: en mjellhvit, ehuru icke fin serviette lades	 på bordet, och derofvanpå sattes nytorkade tallrickar.	 Men tänk om de resa ifrån oss med ångbåten?	 – Ånej, svarade sergeanten. Dessförinnan skall skjutas signal ; och	 sedan skottet afbrunnit, hinna vi alltid ned till stranden.	 Hon, som inburit anrättningen, var nu åter utgången, och dörren	 stängd. Sergeanten tog sitt glas körsbärsvin i hand och sade: Skål på re­	 san!	 Sara Videbeck tog utan omständigheter det andra lilla glaset, klinga­	 de med sin värd, nickade fryntligt och sade: Tack!	 – Ett ord, så godt som två, innan vi dricka, inföll sergeanten. Det är	 hinderligt och förargligt att icke veta hvad man skall kalla hvarann –	 och sedan så – jag vill aldrig göra någon ledsen, ond eller stött – och –	 par exemple skulle vi icke kunna kalla hvarann – par exemple du – så	 länge vi äta åtminstone eller –	 Du? – ja, det må vara sagdt. Med dessa ord klingade hon ännu en	 gång, saken var uppgjord, och körsbärsvinet dracks.	 Sergeanten blef som en ny menniska, sedan denna sten fallit ifrån	 hans bröst; han steg omkring i rummet, blef dubbelt otvungen, glad och	 Detta brukas icke nu vid afresan från en stad, blott vid ankomsten.	 
	 förekommande. Men den vackra glasmästardottern, deremot, under­	 gick ej ringaste förändring. Hon satt vid bordet, åt och tog för sig, visser­	 ligen på ett rätt behagligt sätt, men någon högre grace syntes icke myck­	 et i dessa åtbörder. Hon kallade sin nya bekante Du i hvart åttonde ord,	 utan allt hinder ifrån blyghet eller förnämhet. Hon syntes oändligen	 hemmastadd.	 Sergeanten, som, åtminstone i afseende på fasonerna, kände sig öf­	 verlägsen, var af denna känsla desto lyckligare, och sade: Bästa Sara, li­	 tet mera hallon? den här grädden var ju ganska god?	 Präktig! tack! jag mins dernere vid Lunds brunn i fjolsomras –	 Han gick ut och beställde mera hallon.	 I detta ögonblick smällde signalskottet från ångbåten.	 Se så, sade hon, steg upp och satte handskarne på sig. Gif hallonen	 återbud.	 – Bästa Sara, sitt! hallonen komma genast, nog hinna vi dit ner till	 stranden.	 Nenej! precis är bäst att vara. Fråga hvad det kostar? tillade hon, sat­	 te schaletten på sig och drog upp en näsduk, hvarur börs-ändan fram­	 stack.	 – Hvad? inföll sergeanten; det är jag, som –	 Fort, fort! Hon gick nu sjelf förbi honom fram till disken i salstugan,	 och frågade hvad anrättningen kostat.	 – En Rd. 24 sk.	 Här, kära mamsell! (hon upptog ur sin gröna silkespung) är 36 skil­	 ling för min räkning: det gör hälften. Adjö, jungfru! nickade hon deref­	 ter åt uppasserskan, som inburit.	 Nicken, både åt mamsellen och jungfrun, var vänlig, men af det öf­	 verlägsna slaget, och tycktes innebära, att hon icke rätt synnerligen ef­	 terfrågade någotdera slaget.	 Sergeanten, å sin sida, bleknade och ville framstamma, att det var	 han som hade bjudit, och han skulle promt betala. Men Sara Videbeck	 var redan i dörren; tiden tvang; han erlade sina 36 sk., bet sig i läpparne	 af förargelse och gick ut efter.	 Då de kommit på farstubron, gått öfver gården och skulle stiga upp­	 
	 före trappan till gatan, gjorde hon en liten rörelse, hvaraf kunde slutas,	 att sergeanten borde taga henne under armen. Det han också gjorde.	 Tack du, som förde mig till detta hyggliga ställe! yttrade hon halfhögt	 med den vackraste röst, och rörde hans hand med sin, liksom till en	 sakta klappning. Bor en rik färgare här, du? hå kors!	 – Intet att tacka för, svarade han. Du betalade ju sjelf! tillade han	 inom sig med grämelse.	 Jo, du skall hafva mycken tack: jag var rätt hungrig. Beskedligt och	 nätt folk är det här hvart man vänder sig: och den här staden heter	 Strengnäs?	 – Ja. Jag skulle så gerna vilja föra dig upp till domkyrkan att bese de	 större delarne af staden; der har man vackra, skuggrika träd att spatsera	 under.	 Åh lappri. Nej, vi måste ned till ångbåten. De vänta redan.	 Under det de nu med muntra steg gingo genom de korsande grän­	 derna, vinkade Sara med välbehag åt alla de små knutarna, hon gick	 om; och, rätt som var, yttrade hon:	 – Huru vet du, att jag heter Sara? Jag skulle också vilja veta hvad du	 har för något till förnamn?	 Albert, svarade sergeanten.	 – Alber – låt mig se? – ja, det är riktigt: det har jag läst i almanackan,	 eller hur? Jo, så döptes också snickarålderman Ahlgrens son, som jag	 stod fadder åt i fjolsomras. Han är en rar gosse, skall du se, Albe; blank i	 ögonen som emalj.	 Du är ju hemma i Lidköping? och reser förmodligen dit nu? tillät sig	 sergeanten att fråga.	 – Försigtigt! klif försigtigt! sade hon, ty de voro just nu på den bräck­	 liga bron. Men utan fara kommo de in öfver landgången och befunno	 sig ånyo i ångbåtens verld. Man gick ifrån land, hjulen började hvälfva	 sig omkring; rökmoln och ett doft dån utgjorde den simmande drakens	 afsked från Strengnäs.	 
	 
	 
	 
	 
	 
	 Tredje Kapitlet.	 
	 Den, som vill skära glas, min herre, han måste hafva	 diamant!	 
	 Sergeanten hade bestämdt satt sig i sinnet, att han skulle visa sin be­	 kantskap en artighet. Han gick derföre ned i matsalongen och begärde	 ett skålpund konfekt. Fans aldrig till salu på ångbåtar, svarades. – Så för	 fan! fins här då apelsiner? så’nt tycker jag ligger der framme i korgen? –	 Ja. – Godt, gif mig fyra.	 Då han kom med sin frukt i handen, fann han däcket på följande sätt	 upptaget och ordnadt. Större delen af det bättre folket – herrarne, fruar­	 ne och barnen – hade gått ned i salongen. Några par suto väl på akter­	 däcket, men icke just i lifligt samtal, fast icke heller alldeles sofvande,	 dock i full ouppmärksamhet på allt hvad dem sjelfve omgaf. Dalkul­	 lorna, längst framme vid förstäfven, syntes nedlutade öfver de ringlagde	 trossarne, och slumrade. De fyra à fem förut omtalade jungfrurna hade	 samlats med ryggarne emot ett till hälften uppveckladt segel. Kaptenen	 var förmodligen i sin hytt; han sågs icke på däck. Machinisterne gingo	 på i ergastulum. Hvar är då min chaira? frågade sig sergeanten.	 Han upptäckte henne slutligen sittande på en grönmålad spjälsoffa,	 som stod vid relingen i nischen bakom ena hjulöfverbyggnaden. Serge­	 anten fann en så afskild plats ganska angenäm, gick dit med sina apelsi­	 ner, satte sig bredvid henne och bjöd.	 Hon nickade ett godt bifall och tog upp sin börs.	 – Så för millioner hundra sjutton granater! tänkte sergeanten, med	 blodet uppstigande i ansigtet: hon måtte väl icke nu bums och kontant	 vilja betala mig för apelsinerna? Det här lägre borgerskapet ger jag ..	 Så illa blef det heller icke; hon upptog ur sin virkade penningpung	 en knif med pläterskaft, och afskalade med den en apelsin, som hon ar­	 tigt räckte åt Albert. Sedan afskalade hon en åt sig, skar den i sex delar	 och började låta sig väl smaka.	 – Tack, bästa Sara! sade Albert och emottog sin apelsin. Derpå be­	 gärde han och fick låna hennes knif till sönderstyckande af sin frukt.	 
	 Han besåg knifven med en viss undran; den var utmärkt trubbig, ja all­	 deles rund i spetsen, utan att dock likna en bordsknif. I öfrigt var den ny	 och temligen hvass på ena sidan. Han brydde sig ej vidare derom, utan	 sade efter en liten stund: nu, Sara, måste vi bli närmare bekanta, och du	 skall säga mig huru nära slägt du är med din moster, hon der, som ..	 Icke kom med i morse? Det blir ej svårt att säga, kan jag tro, huru	 pass nära slägt jag är med min moster.	 – Ja visst, men ..	 Ja, jag är rätt ledsen att hon icke hann med, stackars moster Ulla;	 hon har nu fått lof att taga sig egen skjuts, eller fara på Göteborgs-dili­	 gensen; och man får se hvarest vi kunna sammanträffa på vägen, om det	 alls sker. Kanske dröjer hon nu qvar i Stockholm, då det gick så der	 tvärt för henne vid sjelfva utloppet. Jag har en annan moster till, skall	 du veta, en ogift, heter Gustava; hon bor i Lidköping och ser om min	 sjuka mor, medan jag är bortrest. Men den här moster Ulla har länge	 varit Stockholmsbo, och hon skulle nu bara resa åt hemorten med mig	 för att litet ruska på sig; och det var dumt, att hon skulle försöla sig; men	 det gör hon ofta, stackars moster Ulla. Jag var också ledsen för min egen	 räkning; det är alltid godt att hafva en moster, eller så, med sig när man	 färdas. Men jag var säker, det skulle icke slå mig felt att träffa någon re­	 sande ändå på vägen, som – ät sjelf, Albe! icke äter jag ensam upp alla	 de här.	 – Tack, sade han, glad att äfven få yttra ett ord. Färdas du ofta till	 Stockholm? Det är minsann en lång väg emellan Stockholm och Lidkö­	 ping?	 Jag har aldrig varit till Stockholm förr. Jag behöfde det nu, för att fal­	 ka på olja och diamanter, och bese det nyaste modet.	 Sergeanten såg undrande på flickan och teg. Olja? tänkte han. Jag	 måste helt och hållet hafva misstagit mig om hennes beskaffenhet. Hm!	 Det nyaste modet? Han mätte hennes figur från topp till tå: den var min­	 sann också rätt elegant, nemligen i sitt slag. Slutligen yttrade han half­	 högt: Diamanter?	 – Ja, just diamanter, min herre! Ha .. ha .. du tror kanske, att flinta	 duger, du? Nenej men. Att slå eld med, likasom i ett gevärslås, det går	 
	 flinta an till. Men se, den som vill skära glas, min herre, han måste hafva	 diamant!	 Hennes ögon öppnade sig och glimmade vid dessa ord likasom af en	 medfödd, hög sjelfkänsla. Hon syntes nästan stolt, ehuru stolthet aldrig	 annars visade sig i hennes blick, utom vid de tillfällen, då hon vände	 någon ryggen. Också sjönk hon genast ned till förtrolighet igen, då hon	 märkte Albert vara på vägen att i häpenheten tappa apelsinen. Hon	 tillade: vi hafva alltid tagit kritan ifrån Göteborg annars, och kunde haf­	 va gjort så med oljan ock; men min mor fick bref om, att den skulle fås	 för 12 skilling bättre per kanna i Stockholm, och så roade det mig att	 fara hit upp och höra efter, då jag hade en moster här förut att bo hos.	 Men det nya modet, som de talade så vidt om i Lidköping, huru de nu	 uppe i Stockholm skulle hafva hittat på att färga glas till kyrkfönster, det	 bryr jag mig icke om. Icke har jag sett sådant i Stockholm; jag besökte	 med flit alla kyrkorna i den staden, och det var icke lätt arbete, ty de	 voro odrägeligt många; men der fans icke färgadt glas i en enda. Jag vet	 icke hvar den osanningen är kommen ifrån, om ej från Upsala, der en	 assessor lär hålla på att måla fönstren i ett altarchor. Jag ville eljest lära	 mig det; ty vi hafva många beställningar af kyrkfönster både till – ja –	 och ända ned emot Skara. Ty i Skara finnes ingen menniska, som kan	 handtera glas, och jag viste det skulle bli en stor och artig förtjenst, om	 vi kunde färga glas på verkstaden. Vi skulle då vara de enda, så nära,	 som hade makt med det nya modet; och de skulle taga af oss, så fort	 något spräcktes i kyrkorna. Men lik’om det; jag hör att det modet brukas	 ingenstans, och då är det ock ingenting värdt. Diamanter fick jag rara, så	 jag är ganska nöjd med resan; och olja se’n ..	 Men hvartill i Guds namn brukar du så mycken olja?	 – Till kitt, vet jag. Hvartill skulle väl olja här i lifvet annars vara?	 Men hvarföre reser icke din far sjelf i så vigtiga och långväga affärer?	 – Åh min Gud! han är död för sex år sedan.	 Det var en annan sak.	 – Och min mor, stackare, har stått för verkstaden sedan, med rättig­	 heter som enka, förstås; men hon har på hela tu åren legat till sängs	 jemt, så jag kan säga, att det är jag, som ensam står före.	 
	 Men säg mig, vackra Sara, huru gammal par exemple är du då, i fall	 jag törs fråga?	 – Tjugufyra år och litet till.	 Hvad? är det möjligt? jag tog dig för aderton år. Sådana kinder – den­	 na hy ..	 – Ja, desamma kinderna gick jag med vid aderton år. Man säger, att	 fiskalsdöttrar, mamseller och fröknar gifva sig ut för yngre än de äro,	 såsom jag hörde de brukade vid Lunds brunn; men jag finner föga he­	 der uti, att se gammal ut vid ett ungt åratal. Då håller jag vida bättre, att	 göra tvertom. Huru pass till åren är .. om jag törs fråga?	 Jag? vi äro nästan jemnåriga; jag är tjugufem år.	 – Och jag, som tog dig för en person om sina nitton år allenast, hvil­	 ken ännu icke passerat graderna. Så frankt bär du dig åt.	 Graderna? ja, kära du, för att vara uppriktig, dem har jag icke ännu	 passerat och kommer kanske aldrig så vida.	 – Hvad .. hvad är du då för en?	 Blott underofficer.	 – Sådane har jag förr sett bland Skaraborgarne, och det var hederliga	 karlar. Jag mins vid Lunds brunn .. der gingo dagdrifverskor till mam­	 seller och låtsade dricka helsovatten för ett och annat: då var der ock en	 svärm Vestgötadals- och Skaraborgs-löjtnanter, kaptener, majorare,	 och dylikt som de kalla officerare, hvilka äfven låtsade må illa och tala­	 de med mamsellarna. Men såg jag nånsin vid Lunds brunn några under­	 officerare, så var det alltid reela karlar med verkligt ondt, och som icke	 drucko för nöjet.	 Men hvad gjorde du då vid Lunds brunn, Sara? du, såsom frisk, hade	 väl blott rest dit att njuta af den sköna naturen?	 – Jag var der allenast en dag, och hade min profit af askar. Jag måste	 färdas dit för att se efter ett par af våra lärpojkar, som blifvit efterskick­	 ade att sätta i en hop rutor i brunns-salongen, som blifvit utslagna under	 en besynnerlig bollkastning, brunnsgästerna emellan, på den 4 julii.	 Man är aldrig säker för pojkarne; de slå sönder varan; så förstå de ej	 heller att skära ; illa handtera de diamanten. Som det nu var ett betydli­	 gare arbete, for jag sjelf dit och ångrar det icke. Hvad tycker du, Albe?	 
	 jag satte i 56 smårutor, 22 af sämre, grönt glas; och hör! .. 34 af skönt	 taffelglas. Dessutom sålde jag tio glasaskar, sådana som endast vi göra	 på verkstaden, med guldpapper under till lister; och sex stora lanternor,	 som de skola hafva att lysa sig med, när de gå i källrarne efter selse­	 vatten, och spa, och kreutzervrimmel, och slikt. Som jag säger, jag såg	 der endast två underofficerare, allvarsamma karlar med gikt, Vestgöta­	 dalare begge. Huru kommer det till, att du kan vara underofficer, och är	 blott en så ung menniska?	 I Stockholm bruka de stundom yngre underofficerare .. i synnerhet	 som .. ja, ser du, jag är egentligen icke långt ifrån officer .. sergeant.	 – Schersant? nå bra, som det är. Fråga aldrig efter att bli officer, löjt­	 nant och dylikt skralt sällskap. Hvad göra de dagtjufvarne annat, än tala	 strunt med mamsellerna om dagarne, och om qvällarne med jungfrur­	 na. Skräp! krås och kragar, tomma magar.	 Paus.	 Militären satt småskrämd vid åhörandet af sin öppenhjertiga väns	 talförmåga och dristiga utflygter. Han viste med sig sjelf, att han alltför	 gerna ville bli löjtnant, och hoppades vinna denna befordran genom sin	 hemliga slägtskap med en viss stor familj i hufvudstaden; han viste ock­	 så, att hans kassa var för närvarande godt nog försedd till det slags in­	 spektionsresa öfver vissa egendomar, hvartill han under sin sommar­	 permission blifvit utsänd. Han ville derföre icke lämpa på sig de svår­	 modiga rimmen: krås och kragar etc. etc. Men neka kunde han icke, att	 det der glammet med mamseller och jungfrur emellanåt fallit honom i	 smaken. Han blickade derföre bestört på en Sara med så afgörande ut­	 låtelser. Han besåg hennes ansigte; de glada, vänliga ögonen tycktes stå	 i motsägelse till hennes sista stränga tal; ja, när han betraktade de röda,	 fylliga, nästan skönt formade läpparne, med de jemna, hvitt glimmande	 tänderna innanföre, och en stundom framskymtande liten tungspets af	 högrödt fint slag, så kunde väl den tysta frågan förlåtas en man, som	 honom: har då ingen i verlden kysst denna mun?	 Sara såg också honom i ansigtet, likasom han henne, och slutligen	 frågade hon med en skär, mild röst: hvad är det du ser så på?	 Helt oförtänkt och djerfvemang svarade han: jag sitter och undrar,	 
	 om ingen mennniska nånsin kysst den der munnen?	 Ett hastigt öfvergående leende var hela hennes svar, och hon tittade	 bort öfver Mälarfjärdarne. I hennes blick syntes härvid ej det minsta	 koketteri, eller skimmer af elakhet: men å andra sidan icke heller nå­	 gonting just romantiskt, svärmiskt, himmelskt. Det var ett mellanting af	 oförklarligt slag. Alldeles icke fult, men också icke djupt vackert. Det	 liknade det slaget, hvarom man med en glad mine brukar yttra sig: Åh!	 det går an!	 Uppmuntrad deraf, att hon åtminstone icke afvisade honom, vände	 nacken till eller gick sin väg, fortfor sergeanten: Jag skulle kunna säga	 dig mycket, bästa Sara, af samma slag, som du sjelf omtalat att man bru­	 kar till mamseller och jungfrur: jag bekänner till och med, att jag icke är	 ovan vid detta tal. Men du har förklarat mig, huru du hatar det: jag vill	 icke en gång nämna om hjerta, efter jag mins förr i dag .. och dessutom	 tror jag, uppriktigt sagdt, ditt hjerta vara af glas; och jag, jag eger ej i mitt	 våld den diamant, det enda vapen, hvarmed märke skulle kunna ristas i	 ett sådant.	 Skall du stanna i Arboga, dit ångbåten kommer i afton, Albert? Hon	 frågade detta med ett genomträngande ögonkast.	 – Jag? nej visst icke. Jag skall ned till Vadsbo härad, till vissa egendo­	 mar, och sedan kanske ännu längre in i Vestergötland.	 Då åka vi tillsammans (åter ett genomträngande ögonkast) .. så kun­	 na vi hafva två hästar för parvagn .. och vi repartisera .. och .. ty jag	 ser, du har icke eget åkdon med dig. Bondkärror äro elaka att åka på,	 och skjutspojklymlar vid sidan, det är icke mitt folk, de äro sällan rena.	 Sergeanten sprang upp och skulle väl hafva slutit henne i sin famn,	 om de icke varit på däck. Hon har hjerta! tänkte han.	 Sätt dig ned, Alber, så skola vi tillsammans roa oss med att räkna ut	 skjutspengarna. Hjelp mig, om jag tar felt; mitt största nöje är att addera	 i hufvudet. Får nu se: första hållet, ifrån Arboga räknadt, är ju till Fel­	 lingsbro?	 Sergeanten satte sig ned vid hennes sida, munter och upprymd, som	 om han nyss vunnit en fullmakt. Hon var också i detta ögonblick, tyckte	 han, så strålande, eller rättare, så ljuft vacker, som en flicka .. i hans	 
	 smak .. nånsin kunde bli. Allt var så förnuftigt och klokt, och ändock	 tillika så intagande.	 – Nå, svarar du mig icke? sade hon och slog honom helt lätt på ban­	 den med sin ena couleur de lilas handske, som hon försigtigtvis aftagit	 redan då hon skalade apelsinen.	 Till Fellingsbro går vägen alldeles riktigt, och derifrån till Glans­	 hammar, sade han.	 – Så Wretstorp?	 Nenej du. Vi måste genom Örebro och Kumla först.	 – Och så Wretstorp, det är säkert. Derpå Bodarne och Hofva, och så	 äro vi hemma.	 Hvad, är du hemma i Hofva?	 – Jag är hemma i Vestergötland, och så fort jag satt min fot på mar­	 ken vid Hofva, så är jag straxt hemma. Härvid utsträckte Sara sin ena	 lilla fot och nedsatte den helt bestämdt och vestgötiskt på däcket.	 Albert fick nu nytt tillfälle att beundra den välgjorda vackra kängan.	 Är det der Lidköpingsarbete? sade han.	 Hvad för slag?	 – Jag menar, om de hafva så bra skomakare i Lidköping, att ..	 Det är en ståtlig, ja en rar stad! har du då aldrig varit i Lidköping? ..	 skomakare? .. åh då! vi hafva skräddare, finsmeder, grofsmeder, scha­	 tullmakare, grofsnickare, vi ha allting. Äfven handlande, och en rik käl­	 larmästare på gatan ett stycke till venster från torget; fast det håller jag	 för illa, ty sådane lefva på andras förderf och onödiga utgifter; men	 handtverkaren gör det som duger och blir qvar i verlden. Hvart tar käl­	 larmästarns varor vägen? Han är kommissionär för Göteborgsdiligensen	 och håller en stor, stor balsal, der officerare med mamseller och fröknar	 hålla assemblé. Det är något för bal-dansar, skall du se! Men jag gillar	 ändå icke källarrörelsen; vore folk folk, så fick sådant folk snart flytta ur	 Lidköping och draga dädan. Men nu är det så, att många vilja dricka,	 spela och dansa, och .. der är en orimmeligt stor danssal, Albert! 8 föns­	 terlufter i längden, om jag mins; och 24 rutor i hvar luft!	 – Är då du, Sara, icke alls road af att dansa?	 När jag har sett efter verkstaden och slutat af, och kommer ensam för	 
	 mig sjelf, då händer det att jag dansar ibland; men det är utan fiol.	 – Det var en äkta ordentlig vestgötska! tänkte sergeanten. Men hon	 såg så oändligen mild, så nästan rörande ut i denna stund, att han teg.	 Litet derefter tillade han: Att din mor skall vara så sjuk? tänk om hon är	 död, Sara, när vi komma .. när du kommer dit ned?	 Ja, Gud väles det, stackare! Hon har ingen rätt glädje haft i lifvet.	 Ångest och sorg jemt, och nu till sluts bara idelig sjukdom. Det är icke	 mycket bra, Albert.	 – Du talar alltför bedröfligt. Men om hon lägger sig att dö, huru går	 det då med din verkstad?	 Ja, då är det slut med rättigheterna, och jag kan inga få af magistra­	 ten, det vet jag; men jag har nog tänkt ut det ändå.	 – Så?	 Åh ja, det kan jag nog berätta, fortfor hon, smög sig ännu litet närma­	 re Albert på spjälsoffan, och såg sig om, liksom fruktande att någon obe­	 fogad skulle höra hennes hemligheter. Då däcket likväl, såsom förut	 nämnts, åt detta håll var rent från folk, vände hon sig åter till honom,	 såg högst förtrolig och klok ut, samt viftade med sin lilla handske i luf­	 ten, stundom slående hans arm lindrigt med den.	 – Jag har utfunderat, huru en flicka utan föräldrar och syskon, som	 jag, skall kunna lefva .. lefva bra .. sade hon. Jag har tillräckligt och	 fullt upp redan med linne och gångkläder, för många år, och sliter icke	 stort: hvilket en icke gör, när en är aktsam. När nu min mor dör, får jag	 icke längre skära till rutor och kitta i stora hus eller nybyggnader; det	 skall skråmästaren hafva. Men det är en egen konst, vet du, som ingen	 kan i Lidköping, mer än jag; ty jag har ensam utgrundat den: att blanda	 krita med olja så riktigt i sina dimensio .. nej, proportioner .. (dimensi­	 oner säger man om sjelfva glasens vidd i längd och bredd, men propor­	 tion säger man om rätta tillblandningen och mängden af krita och olja	 tillsammans: de begge orden brukas blott i vårt embete och du förstår	 dem icke, Albert) .. nå, nu vill jag bara säga, att jag utgrundat en pro­	 portion i denna tillblandning, som ingen mer än jag vet; och deraf blir	 en kitt, så stark, att ej det bittraste höstregn kan upplösa honom. Den	 skall jag tillverka och sälja åt alla embetsmästare; ty de måste köpa deraf	 
	 både i Lidköping, Venersborg och Mariestad med, bara de få lära känna	 honom. Och de veta af den redan; ty jag har låtit mina pojkar på sina	 resor utbasuna honom. Jag säljer hemma på min kammare.	 Men; såsom ogift, är du ju försvarslös, och ..	 – Det skall man se. Med en supig och svår man, såsom min mor	 stackare, då vore jag tvertom försvarslös och usel. Nej, minsann, jag	 skall reda mig just som jag är. Den lilla gården vid Lidan rå vi sjelfva om.	 Det är ett ganska litet trädhus, såsom ett af dem der uppe i Strengby ..	 Streng .. hur var det .. ja ..	 Strengnäs.	 – Och när mamma dör, tillfaller gården mig. Stackars mor! men hon	 lefver nog ännu ett par år. Likväl, när hon dör, så vet jag af borgmästa­	 ren, att jag med hus och tomt ej vidare försvar behöfver, fast ogift. Huset	 rentar icke mycket af sig; dock kan jag hyra ut ett par rum ofvanpå; och	 nere på botten bor jag sjelf. Men som jag är van att hafva roligt och vara	 bland folk, vill jag icke sitta för mig sjelf jemt, utan jag ämnar öppna bod	 .. en liten bod .. med handel, som qvinfolk får sköta, och som icke	 ännu blifvit lagd under skrå. Jag ämnar i min bod sälja askar, fina, vack­	 ra, af glas med underlagdt kulört papper, som jag gjort i flera år och som	 landtfolket är rasande efter i hela bygden omkring; och dessutom lyk­	 tor, lanternor; ja, jag har lärt mig sätta folium på glas, och deraf skall jag	 göra små speglar åt socknarne. Kanhända tar jag också in i min bod till	 kommissionshandel hvarjehanda plockgods, liksom väfnader, lärfter,	 näsdukar, halsdukar, hemgjordt: blott jag aktar mig för siden, som lig­	 ger under skrå. Det skall icke bli en så liten handel, när en är hygglig	 mot folk vid sin disk; och jag sitter i min bod från tio om förmiddagen	 till fem på qvällen, längre är icke värdt. Före tio om morgonen, innan	 jag slår upp boddörren, förfärdigar jag alla mina askar och glassaker.	 Om qvällen blandar jag kitten åt alla embetsmästare. Det skall bli en	 god handel och ett gladt lif!	 Saras ögon, mun och kinder skeno härvid. Men sergeanten frågade:	 Skall du då sitta så inne hela året om, och aldrig se dig om ute eller an­	 das den herrliga landtluften?	 – I soluppgången går jag ut på vägen åt Trufve. Det gör jag hvar mor­	 
	 gon om sommaren, när det är klart eljest.	 Tru .. hvad är det för slag?	 – Det är Trufve, vet jag. Det är Richerts sköna herregård på Marie­	 stadsvägen, då. Om bara vägen emellan staden och ditåt icke vore så	 hiskeligen sandig. Men jag bryr mig icke derom, jag går honom ej så	 ofta. Många morgnar sitter jag allrahelst hemma. Jag har salvia och and­	 ra rosor i fönsterna; och lavendelkrukor skall jag lägga mig till. Dessut­	 om ser jag Lida-ån utanför fönsterna, och skönare å fins icke. Vill jag se	 mera vatten, så har jag stora Venern att skåda, när jag från fönsterna	 blickar utåt gapet vid Kållandsö: den har jag, bara jag tittar ut som åt	 stadsbron till.	 Och när du blir gammal, vackra Sara?	 – Om jag lefver till en femtio år, så tänker jag fara på marknader med	 varor. Ty så länge jag är ung, är det bättre att sitta hemma i min lilla	 handelsbod.	 Man går gerna in till en disk, der en så täck handelsmaninna sitter	 och säljer, inföll han.	 – Men den tiden är det styggt att resa på marknader, fortfor hon, litet	 bortvänd: man råkar ut för .. ja. Blir jag åt femtio år, då tänker jag det	 skall vara öfverståndet; då tör deremot handeln bli klenare hemma i	 boden, och jag vill då försöka på marknader, om jag icke dessförinnan	 lagt ihop en summa, så jag kan lefva utan bysch; det jag hoppas. Ty en	 kan lefva mycket nätt och ändå må ganska väl, så snart som .. (här	 sjönk hennes ansigte och uppsynen mörknade).	 Nåväl, min Gud! hvad menar du?	 – Åh jo, jag menar, så framt en aktar sig för att hafva en plågare, som	 äter upp och förskingrar i onödan och i slarf allt hvad en med möda och	 åhåga samlar. Hvad båtar då att vara ordentlig, när plågaren är desto	 mer oordentlig och frossar af den idogas arbete? Och huru kan en arbe­	 ta med lust och fröjd, när en ingen hjertans lust har, men ångesten sitter	 i halsgropen ..	 Jag förstår dig icke.	 – Så? Hm.	 För Guds skull berätta hvad du menar!	 
	 – Ja, det är allt något, att berätta, kanske. Jag var ute en Michaeli­	 qväll med min mor: det var mot hösten och blåste, och hennes hår for	 kring hufvan. I förtviflan lopp hon upp åt den stora stadsbron, som går	 öfver Lidan hemma i vår stad; jag var då femton år, och sprang efter. Jag	 tänkte hon i sin rysliga vånda skulle hoppa ned i vattnet. Men när jag	 kom efter, hejdade hon sig och tog mig i famn, stannade vid broled­	 stången och såg sig om. Der var ingen gångare ute. För din skull vill jag	 låta bli det, hviskade hon: jag vill lefva och pinas, tills du blir ännu litet	 större. Men ve och förbannelse öfver den här! åtminstone den skall jag	 bli qvitt! Härvid såg jag fradga af raseri, tror jag, stå kring min mors läp­	 par; hon ryckte sin guldring af fingret och kastade honom långt bort i	 Lidaån.	 Sergeanten bleknade: han påminte sig något ditåt i dag morse vid	 ångbåtsrelingen.	 Din mor lär hafva varit litet otålig i äktenskapet? undföll honom.	 – Fy .. fy .. herre! utropade Sara med blixtrande ögonkast och	 glömde sitt du. Albert? tillade hon dock straxt efter med mildare röst.	 Tjugu gånger sparkad häst, som tjuguförsta gången sparkar igen, är icke	 otålig. Och det är visst och sant inför Gud .. sade hon slutligen med en	 knappt hörbar, men innerlig och klangfull ton .. en var det, som ideli­	 gen påminte om, och sade och förkunnade, att min mor skulle blifva allt	 bättre .. eller ädlare tror jag dem kalla det .. genom denna plågan: men	 det var osanning. Ty det vet jag, att hon vardt sämre år ifrån år. Ifrån den	 största ordentlighet och snygghet blef hon till sluts osnygg, otäck och	 slarfvig, så jag gret dervid. (Sara gret just nu). Ifrån att vara en from och	 gudlig menniska, ville hon till sluts icke se i psalmboken .. och på sis­	 tone .. ack ..	 Hemta dig!	 – Ännu i dag ligger min mor till sängs, och vet du hvaraf? gunådaste	 oss! af .. fylleri. Det är icke bra af ett fruntimmer, Albert.	 Sergeanten steg upp, kände en kall svett under sin tschakot, tog af	 den och svalkade sig med näsduken. Kanske korsade sig några af hans	 bästa planer i denna stund inom hans panna. Men han var ung och egde	 ej ett förstockadt hjerta. Han tyckte synd om menniskorna; icke heller	 
	 var han tillräckligt half-lärd, för att komma med den vanliga falska fra­	 sen, att illa var bra. Fattad af bestörtning och undran, kom han likväl	 bort åt ett håll, dit militärer sällan nalkas; han satte sig förtroligt bredvid	 sin i hast så öppenhjertiga vän och frågade: säg mig uppriktigt och rätt	 fram, Sara, är du hvad man brukar benämna en Läserska?	 Läsare .. åh då: visst ej. Sådane finnas i Vestergötland nog, mig för­	 utan.	 – Men du läser ändock stundom i Skriften?	 I Bibelen? Ja.	 – Då känner du också Guds första, stora, allmänna bud .. förlåt, det	 låter litet .. växer till, föröker eder och uppfyller jorden. Skall detta bud	 icke uppfyllas?	 Efter litet betänkande, dock utan förlägenhet, svarade hon: det der	 Guds budet innehåller ju ..	 – Att man och qvinna skola vara tillsammans .. Men icke innehåller	 det budet, att en man skall vara tillsammans med hvilken qvinna som	 helst i verlden, kan jag tro; eller en qvinna skall tillhopa med hvilken	 man som helst blifver henne åkommen af hvarjehanda händelser och	 tillstymmelser. Jag vill minnas det står, att det der skall vara menniskan	 till en hjelp: det skall väl då icke vara till ens fall? både själens och krop­	 pens fall, men mest själens. Utan, likasom man får undvika och gå ur	 vägen för en stor fara, olycka och nöd, och framför allt låta bli att umgås	 i ondt och förderfligt sällskap, så bör man väl ock få undfly ..	 I detsamma hördes ett starkt knakande framme i ångbåtens förstäf,	 och kaptenen jemte en machinist kommo uppspringandes. Det var dock	 intet värre än en tross, som brustit, och hvarigenom det lilla uppspända	 seglet kom att fladdra en smula vårdslöst, slängande en stund hit och dit	 för vinden. Man var nu kommen ut framåt ett af Mälarens större vatten­	 drag, Granfjärden, der det vid öfvergången till Blacken nästan alltid	 drar friskt. Genom den starkare gungningen sattes alla passagerarne i	 rörelse: däcket uppfylldes af en hop ansigten, som man hela dagen förut	 ej blifvit varse, men som nu, likt Troglodyter, uppkröpo ur sin undre	 verld, salongen. Efter några minuters fladdrande ficks seglet in, och det	 sattes i en ny ställning efter vindens fordran. Allt blef bra och lugnt igen,	 
	 ehuru blåsten icke var obetydlig. Men dessa fartyg, som gå med kraft af	 en inre eld, fråga ej stort efter vind och våg, utan löpa sin säkra bana	 fram, antingen det blåser mot eller med, eller, såsom nu, på sidan. I	 Granfjärden finnas flere farliga punkter, dolda skär och blindklippor;	 hvarföre många förlisningar här timat, den tiden man seglade utan eld	 och ofta måste lovera. Den skickligaste styrman såg sig då, oaktadt sin	 kännedom om prickar och klippor, ur stånd att alltid undvika dem,	 emedan han ej till sin disposition, utom styret, egde annat än dessa sto­	 ra, vidlyftiga, tunga, af vinden kastade segel, hvilka, huru han än vände	 dem och hur han ock loverade, dock ej sällan störtade af med honom dit	 han icke ville, ty en stackars styrman på en skuta är ju i alla fall icke mer	 än menniska? Nu, då man drifver sin seglats med eld, går man rakt på	 målet, utan lov, och nyttjar ej segel oftare än när vinden står så, att den	 tjenar till drift. Styrmannen måste visst också nu känna prickar och	 blindskär, det förstås; men med kunskap om dem kan han lätt undvika	 dem, om han ej är ett nöt. Den enda stora fara vid ångsegling är att brin­	 na upp; men äfven häremot kan man genom pannans konstruktion taga	 sådana försigtighetsmått, att det sällan eller aldrig inträffar.	 Det gick ganska hurtigt och raskt fram, ehuru den naturliga följden	 af rörelsen på däck blef, att sergeanten och Sara afbrötos i sitt samtal	 rörande mensklighetens största problem. Sergeanten, drifven af sin ras­	 ka natur, hade sprungit åstad och nappat i seglet, ångbåtskaptenen till	 stort gagn och nöje. Följden blef en brorskål dem emellan, der nere un­	 der däck i kaptenens hytt. Historien omfar alldeles huru middagsmålti­	 den på fartyget tillgick, ty derom har en däckpassagerare föga begrepp.	 Han märker blott på solens sänkning emot horizonten och på skänk­	 jungfrurs flitiga spring med islagna kaffekoppar, att middagen måste	 vara passerad. Salongsinvånarne hafva afgjort den affären sinsemellan;	 och när några troglodytfigurer, litet gladare än vanligt, eller åtminstone	 mindre fula under ögonen, vid denna tid uppträda ur gömstället, så kan	 en af folket (fördäckspassagerarne) förstå, att herrskapet plägat sig. Det	 är sant likväl, som denna berättelse äfven förut anmärkt, att en och an­	 nan däckman, af djerfvare natur, kan få åtminstone nedgå i matsalong­	 en och der hastigt och lustigt få sig en bit, och gå upp igen. Men de qvin­	 
	 nor, som tillhöra folket, hafva verkligen svårt. Huru de lefva der framme	 på däck har mången gång förundrat historieskrifvaren. Det anses icke	 rätt anständigt, att de föra mat med sig eller föda sig sjelfva. Och af den	 allmänna stora kosten, som ångbåtsköket tillagar, få de gerna intet, då	 de sjelfva icke hafva bättre än däcksplats. Kanske händer, att äfven	 bland dessa qvinnor någon djerfvare finnes, som går ned i troglodytis­	 mens adyt och får sig en godbit, hvarmed hon sedan uppträder i friska	 luften. Men det hålles icke för modest gjordt af henne. En välgörande	 historia är det nu med kaffet, som icke är mat, men bra godt likväl, kl. 4	 à 5. Det kommer sjelf upp ifrån adyten, langadt på däck af jungfrur,	 som, ifall de icke äro alltför buttra, låta tala vid sig, så att äfven en stack­	 ars däckmenniska kan få sig en kopp. Sara passade på och bekom verk­	 ligen en: hon såg också så väl och snygg ut, att, hucklet oberäknadt, kaf­	 febärerskorna gerna ville hafva räknat henne för herrskap. Obegripligt	 förekom sannerligen, att hon, hvars börs med silfvermynt man flere	 gånger ögnat, icke köpt sig salongsbiljett och gjort sig till troglodyt som	 en annan. Men det måste hafva kommit af hennes kärlek till öppen luft,	 och af afsmak för elak lukt eller adyter i allmänhet.	 Under det hon drack sitt kaffe och beslöt att begära en kopp till, på­	 minte hon sig med innerlighet, glädje och tacksamhet sergeanten Al­	 berts förslag, att föra henne i land till den lilla trefliga, rödmålade små­	 stugustaden (namnet hade hon åter bortblandat), och der hon kommit i	 tillfälle att utan hank och trassel få en snygg, god anrättning, hvilken,	 med sitt namn af frukost, dock för henne betydt middag, och gjort att,	 sedan nu kaffet öfverkommit, hon kände sig mätt, lycklig och fri. Serge­	 anten sjelf hade mer slukande anlag; och likasom denna berättelse förut	 anmärkt, huruledes han redan på förmiddagen ett par gånger varit och	 anlitat skänken om hjelp i de svårigheter han då utstod, så var han nu	 åter nere. Hans uppkomna förtrolighet med kaptenen gjorde, att han	 gick upp och neder utan all bäfvan, allt som han ville, så ofta det påkom;	 och man behöfde en enkom kännedom af hans biljett, för att veta, det	 han i sjelfva verket ej tillhörde herrskapet, utan var folk. Hvad, huru,	 hvar och när han åt, säges icke; det förmodas blott, att han intog mid­	 dag. Han var ung och af friska behof, sådana som Gud skapat; men han	 
	 var för ingen del gourmand, drinkare, glupsk, otäck eller annars troglo­	 dyt. Också han tycktes ej trifvas i adyterna; han gick så snart han kunde	 upp ifrån dem, och måste hafva varit en särdeles vän af den luft, som	 blåste vid förstäfven; ty der höll han sig mest och hade nu ånyo tändt sin	 cigarr.	 
	 
	 
	 
	 
	 Fjerde Kapitlet.	 
	 Då lutade han sig sorgsen tillbaka i sin stol och lade	 hufvudet emot karmen. Du är utan diamant, Albert!	 blunda och sof, och fäll ihop dina anspråk.	 
	 Sara Videbeck såg om sina saker, och dem hade hon i kappsäckar, äfven	 på fördäcket. En lär hon isynnerhet hafva varit rädd om. Ty vid ett till­	 fälle, då ingen annan person stod der längst framme, passade hon på,	 klappade cigarr-rökaren förtroligt på armen och sade: du tycker ju om,	 Albert, att jag ber dig om en liten tjenst? jag har här en kappsäck, den	 der med messingsbokstäfverna S. V. på: laga, att ingen sätter sig på ho­	 nom! jag har ifrån början och hela dagen haft den liggande under seglet;	 men vid det der sista rumsturet drogo de fram både ett och annat, seglet	 är uppe, och min kappsäck blott och bar.	 Albert tog cigarren ur munnen, såg på henne och sade: är kappsäck­	 en så öm, att icke en gång en så lätt kropp, som din, får sitta på den?	 annars kunde han lättast vaktas på det sättet.	 – Nenej vasserra, hvarken jag eller du, och allra minst någon annan.	 Har du fullt med diamanter deri?	 – Åh då!	 Nå men hvad? fast förlåt mig, det angår mig icke; var trygg och glad,	 och gå sjelf hvart du behagar. Jag skall bevaka din kappsäck.	 Sara tackade honom med en blick, såsom om kappsäcken varit hen­	 nes eget hjerta. Hon gick bortåt att bestyra något med diverse skrin, som	 hon satt afsides på däck.	 – Hvad kan flickan hafva i kappsäcken? tänkte Albert, der han stod,	 
	 tittade ned på de blanka, gula S. V., och drog en hiskeligt lång rök ur	 cigarren. Hon är minsann ändå en rik docka, det slår aldrig felt. Fast det	 bryr jag mig icke om; pengar får jag nog ifrån (här mumlade han ett	 hemlighetsfullt familjenamn), och af egendomarne i Vadsbo har jag	 min gifna intendentsprocent. Bokstäfverna äro rätt väl gjorda; de hafva	 messingsslagare i Lidköping, som duga. Skall jag följa henne så långt	 som ända dit? jag borde annars vid Mariestad taga af ifrån stora vägen	 och åka inåt. Ja, få se. Långt dit ännu. Hör hit, jungfru der med brickan!	 langa mig upp en ny cigarr: jag vill ej gå från stället. Djefvulen, hon hör­	 de mig icke! huru skall detta aflöpa ? jag vill då ännu röka litet närmare	 in på stumpen, men det smakar hett och röken går mig i näsan, fy tusan	 djeflar. Kappsäcken är just icke stor; lång temligen, men icke bred; hon	 har säkert glasskrin deruti, efter ingen får sätta sig på honom. Men	 hvem tusan skulle också vara oförskämd nog att sätta sig på den? det	 öfriga däckpatrasket här har jag aldrig märkt sätta sig på annat än tåg­	 verket, eller på pumpen och på kanonerna; det är ett ganska hyfsadt och	 beskedligt folk; de äro så litet djerfva mot andras saker, att par exemple	 dalkullorna satte sig allenast på sig sjelfva, hic est, de lade benen under	 sig. Hvilken oförskämd persedel kan då Sara hafva fruktat skulle under­	 stå sig .. aha .. du skall få se, Albert, att hon menade dig sjelf, och ing­	 en annan, med den vackra bönen, att jag skulle akta kappsäcken .. baj	 millioner så han smakar! sade han och kastade yttersta stumpen i sjön:	 det här går öfver tålamodet.	 Just i denna svåra kris kom Sara till honom och, hvad tycks? stack en	 ny cigarr i hans hand. Eld har jag icke med mig, sade hon, och jag ville	 icke låta jungfrun, som jag beställde cigarren af, tända på honom åt dig	 dernere, ty .. och dessutom kan hon icke röka. Men huru skall du få	 eld, Albe?	 Jo se här, inföll han, kommer ångkaptenen spatserande med sin yp­	 perliga trabucos i truten. Förlåt, bästa farbror kapten .. var så god och	 träd ett par steg närmare, så får jag tända; denna vackra flicka har satt	 mig på en post, hvilken jag såsom god militär ej kan lemna.	 Straxt! straxt! svarade kaptenen. Sara stod och såg på, och hon kun­	 de ej afhålla sig ifrån ett högt skratt, då de begge karlarne satte cigarrän­	 
	 darne mot hvarann, med spända allvarsamma ögon observerade spets­	 arne, och ifrigt arbetade på att det skulle ta eld. Det lyckades; och den	 hederliga, fryntliga kaptenen gick sin väg. Med ett eget uttryck af sällhet	 tog sergeanten begge kindbenen pinfulla af ny, frisk rök .. ty man vet,	 att det är den första röken, som smakar bäst .. och blåste ut den högst	 långsamt: men blåste den i sin tankspriddhet midt i ansigtet på Sara.	 – Åh då! ropade hon och sprang ånyo sin väg till den andra delen af	 fördäcket, der hon hade sitt förut omtalade skrinbestyr.	 Albert stod således åter ensam vid sin kappsäck .. d. v. s. hennes ..	 och betraktade den sjunkande milda, täcka vestersolen. Man var nu	 kommen in på Galten, den yttersta Mälarfjärden emot Arboga till. Al­	 bert stod och såg på solen, såsom sagdt är, men han såg också emellanåt	 på kappsäcken. Han rökte långsammare nu; ty han tänkte, om den här	 cigarren blir slut i ett rapp, så tör det icke falla sig lika behändigt som	 nyss, att få en till. Ja, helt säkert har hon glas i kappsäcken; och jag tyck­	 er mera om det, än om hon, såsom jag en gång trodde, hade glas i brös­	 tet, eller hela hjertat deraf. Det var en dum tanke af mig .. puh! .. men	 jag skall icke blåsa ut för mycken rök i sender .. puh! .. låt vara, att	 hennes själ är af glas något litet: kan icke jag hafva en diamant såväl	 som någon? och skära? men djupt vill jag icke skära, det näns icke fan	 på så vacker kristall .. puh! .. jag skall bara rita in ett A på hennes min­	 nes emalj; det må jag väl få? det är väl ej för mycket? .. puh! Vacker är	 hon när hon är allvarsam, men än vackrare när hon ler, så der; och	 allravackrast var hon, när hon gret öfver sin mor: det är besynnerligt, att	 jag kunde tycka om det? Man plär annars bli ful när man grinar ..	 puh! .. men hennes ögonvrår blefvo icke röda, utan stodo klara som ..	 nånå, gråten räckte icke heller länge.	 Ror i lä! ror i lä! skrek kaptenen till sin styrman. Ser du icke pricken,	 din attan? Jaja, det börjar skymma, tillade kaptenen godmodigt; det är	 nu bäst, att jag absolverar honom från styret och går dit sjelf. Inloppet i	 Arboga å är icke såsom andra lappris-inlopp. Ror i lä! i lä! stopp machin,	 för sju tunnor tusan! gå ned härifrån; jag ställer mig dit sjelf. Säg till att	 klyfvarn tas in!	 – Stopp machin! stopp! hördes till återsvar. Fartyget saktade farten,	 
	 och den skicklige kaptenen, som nu sjelf stod vid styret, fick tid att åter	 rätta kursen, så att pricken lyckligen omfors.	 Mälarens innersta vatten, eller dess vestligaste begynnelse utanför	 Kungsbarkarö och Björkskogs socknar, är fullt af små grund, blindskär	 och landtliga äfventyr, som man alltid har ondt af till sjös. Dessa små	 landspetsar, närmast Arboga å, äro en fortsättning af de låga Kungsörs­	 ängarne, hvilka, likt en grön matta ytterst i vester, tyckas hafva för afsigt	 att smyga sig in under vattnet; och man kan, helst om qvällarne, icke se	 gränsen bestämdt emellan sjelfva gräsvallen och Mälarvågen. Seglaren	 tar då sigte på taket af Kungsörs slott, som ej ligger långt ifrån åmunnen.	 Det gick denna gång, såsom alltid, lyckligt för Yngve Frey.	 Just som man inkommit i ån, hördes en grof, torr röst uppe på ång­	 båts-aktern tala till sin granne: Huru långt hafva vi nu till staden? Sex	 fjerdingsväg circa, genmälde till återsvar en annan stämma, med uttryck	 af högsta beskedlighet, tjenstvillighet och ifver; ljudet var en sopran,	 likt en kärrings, dock utan att vara det, ty det var en karls. Godt! återtog	 basen och såg på klockan, hon är sju: vi äro framme åtta, åtminstone	 nio, och kunna hoppas på ett ordentligt bord och riktiga sängar. Orden	 vexlades emellan två familjefäder. Om min baron befaller, sade sopra­	 nen (äfven baron), så går det lätt an, ganska lätt, om vi passa på här vid	 Kungsör och skicka en stafett, en kurir, landvägen till staden, som be­	 ställer rum åt oss; ty vid denna tid stöta mycket resande ihop.	 – Kan det ske, kapten? frågade basen förnämt, men liknöjdt. Det går	 positivt an, ja visst, visst, inföll sopranen ifrigt, innan ångbåtskaptenen	 vid styret ännu sjelf hunnit svara.	 – Det kan ske, sade denne, ehuru icke utan sitt lilla besvär.	 På hvad sätt? frågade basen, trött af så mycket talande.	 – Jo, utan svårighet, ganska vigt, helt lätt! hoppade sopranen efter	 med de snabbaste ord i verlden. Den hederlige kaptenen vid styret såg	 sig om betänkligt. Jo ännu, sade han, kan en slup gå i land och vid gäst­	 gifvargården deruppe tinga en karl, som rider till staden, om det nöd­	 vändigt skall vara. Men jag hoppas vi skola vara lika hastigt der som	 han.	 – Åja, åja, åja, sade sopranen, vi hinna väl lika hastigt till bron, med	 
	 vår flinka kaptens åtgärd; men sedan försinkas, bortsinkas, borttages	 mycken tid med komningen i land, så att det är alltid godt – vill icke min	 baron det? – vi skicka en stafett, som beställer, och som tar upp alla	 rummen?	 Må gjordt! sade den sömniga basen och stoppade in sin haka under	 rocken. Sopranen spratt upp som en glad vindthund, men spratt dock	 icke längre än fram till kaptenen vid styret, som var helt nära. Beställ,	 bästa kapten, beställ, beställ!	 Kaptenen, så godmodig han var, tycktes besvärad af detta fjäsk, men	 ville likväl ej göra baronerne emot, utan ropade på en af sitt folk. Gör	 jullen klar och far i land, och .. han sade mannen ärendet. Du får ro	 efter oss sedan.	 – Ja, baronen betalar besväret, det förstås, det förstås, förstås! mutt­	 rade sopranen, vänd till kaptenen och med en half pekning på den i sin	 rock nedhukade basen.	 Något är det värdt, svarade kaptenen tryggt, strök sig om hakan och	 såg bort åt de begge stränderna, mellan hvilka han styrde. Anblicken på	 högra sidan var vidsträckt och intagande. Ängarne, i en omätlig vidd	 norr och nordvest ut, lågo öfversållade med millioner vålmar, likasom	 de små oafklippta knutarne på afvigan af en stor grön tapisserisömnad.	 Och allt det här har Hörstadius slagit under sig? det är minsann en	 pastor! sade kaptenen med en nick, under det han stod och talade för	 sig sjelf. Den karlen blir innan sin död bottenrik eller bottenfattig; det är	 en pastor, som predikar med hö. Han kan säga som det står i skriften:	 allt hö är kött; ty af dessa ängar, för så godt arrende, har han groft. Kam­	 markollegiet eller Krigs .. jag vet icke rätt .. har varit beskedligt emot	 honom. Men jag undrar, att han slår under sig egendomar i alla landsor­	 ter: ej blott vid Kungsör, utan ock i Sörmland: ja, i hela riket. Har han	 icke arrenden ända bort för fan i våld på skarpa Upland, i Sollentuna?	 det är då en ekonom till karl, den Hörstadius! Så pinar han sin arma	 kropp med att på bondkärra åka och flacka allt sitt lif mellan sina arren­	 degårdar, och se efter och se efter. Det måtte vara ett förbannadt efter­	 seende, att sköta hemman i alla landsorter. Och när han skraltar så der	 omkring, är han dock så tvär emot sin egen lekamen, att han endast nju­	 
	 ter vatten. Hörstadius är vestgöte, deri ligger knuten; det är då en egen	 nation till folk! Men hvad jag berömmer hos honom, är, att han skall	 vara så rättskaffens och beskedlig mot alla sina tusen rättare, drängar	 och spektorer; så att han till sluts lär plåga ingen mer än sig sjelf. Tag in	 seglet! hissa flagg! Nej, mindre martyr är man som förare af en ångbåt.	 Kom hit! kom och styr! jag går ned. Nu är ån ända fram till Arboga klar	 och lätt att handtera sig uti.	 Styrmannen kom på befallning, kaptenen lemnade honom rodret,	 gick sjelf derifrån bort öfver däcket, och kom så trappan utföre till de	 undre hemvisterna, der toddy som bäst stod och rykte. Äfven punsch	 egde rum.	 Det var afton. Solens fée hade redan vesterut sjunkit ned i famnen på	 Kungsörs ängar, men ett mörkrödt purpurskimmer hängde ännu qvar	 på skyn; det var den sista klädebonad, som den sköna kastat af sig, in­	 nan hon lade sig att slumra under täcket. Tusentals långa rödblå streck	 gingo ut ifrån skimret; många af dem randade vattnet, och äfven några	 lågo stänkta på ångbåtens artiklar.	 En mjuk hand rörde Alberts skuldra. Han stirrade upp ifrån de röda	 strålarne, som han en lång stund stått och betraktat, huru de gungade	 och flydde ofvanpå den vattrade vattenytan. Det var Sara, och hon sade	 hviskande: gå nu härifrån: jag skall i stället vakta både dina och mina	 saker ända tills vi komma i land med dem. Gå ned och drick ditt glas	 punsch; men när vi kommit fram till bron, skynda då upp i staden has­	 tigt och skaffa oss bärare, innan de andra passagerarne taga bort karlar­	 ne för oss.	 De stodo händelsevis alldeles ensamme der i fören, så att Sara kunde	 väl icke hafva behöft hviska. Men Albert tyckte det lät så förtroligt och	 bra, och hennes täcka ansigte var honom härvid så nära, att han, utan	 att sjelf veta deraf, kysste henne, och gick bort, som hon sagt.	 Sara Videbeck .. likasom ingenting händt .. började framme i fören	 verksamt ordna en mängd större och mindre angelägenheter. Hon lade	 sina egna kappsäckar, skrin och öfverplagg tillsammans. Hon bar äfven	 till samma hög sergeantens icke särdeles vingbreda rensel, koffert och	 reskappa. Huru hon kunde känna dem, kan man fråga; men dagens	 
	 iakttagelser hade för henne varit tillräckliga, att märka hvilka persedlar	 sergeanten under sina kringgångar på däck med förkärlek fästat sig vid,	 stundom lyft på, makat, jemkat o. s. v., hvilket en bra karl aldrig gör med	 annat än egna tillhörigheter.	 Albert gick sannerligen utföre och tog sig ett glas punsch. Mamsell!	 låt mig beskedligt få två glas till, och ställ dem på den här lilla brickan;	 jag skall bära dem sjelf, så besväras ingen. Skänkmamsellen, glad öfver	 en så mild tonart ifrån en förut så sträng resande, gjorde hastigt som	 befaldt var. Albert tog sin bricka, bar den, sedig som en kypare, uppför	 trappan, och gick bort till fören att bjuda sin reskamrat. Är det carolina?	 frågade hon. Jag dricker ej punsch.	 Drick nu ett glas punsch för min skull i afton, det blir svalt i qväll.	 Han är fin och god.	 – Bra! sade hon, sedan glaset var tömdt. Albert, det här är bättre än	 carolina.	 Det är just hvad jag alltid påstått, svarade sergeanten och tömde det	 bredvid stående.	 Nu smällde kanonen salut för Arboga stad, och ångbåten lade till vid	 högra stranden, såsom öfligt var, nedanför Lundborgs gård.	 Sergeanten, vig, hurtig och vid ypperligt humör, var den förste, som	 hoppade i land. Efter en liten omskådning på närmaste gata, träffade	 han tvenne sysslolösa Arbogamenniskor, med hvilka han snart kom öf­	 verens. De följde honom ned till ångbåten med en bår, som de i grann­	 skapet togo. Nedkommen till fartyget, höll Albert på att icke träffa den	 han sökte. Med en liten häpenhet såg han sig om i skymningen efter det	 chaira hufvudet .. det fans ej. Till sluts upptäckte han likväl på däck­	 et .. Sara Videbeck i hatt. Ehuru de begge karlarne med båren väntade	 på ordres, kunde han likväl ej hindra sig ifrån att några ögonblick stå	 och betrakta sin förvandlade vän. Väl hade han i dag på morgonen haft	 en anblick af samma person för sig, några minuter: men han hade då	 sett henne utan intresse. Nu .. är det hon? tänkte han. Mamsell ville	 han, förr en gång varnad, icke alls anse henne för. Men den nätta, hvita	 kambrickshatten satt ganska behagligt på det täcka, fria, fina hufvudet;	 och några smakfulla mörka lockar hängde också på hvardera sidan vid	 
	 tinningarne, alldeles som rätt och billigt var. Albert pekade åt karlarne,	 hvartåt de hade att gå. Sara sade med tonvigt på fjerde ordet: det här är	 våra saker; var rädd om dem, att de ej skafvas på båren.	 Ingen fara, söta fru, sade den ena bäraren.	 – Säg sjelf, anmärkte den andra, hvilket frun är ömmast om, så skola	 vi lägga det på båren öfverst.	 Albert smålog för sig sjelf, men såg en ganska syrlig och sträf mine i	 Saras anlete. De kommo i land. Hvartåt befaller herrskapet att vi gå?	 frågade främsta bäraren.	 – Till gästgifvargården.	 Jaså, herrskapet är icke hemma i staden? Då får jag nämna, fortfor	 karlen, att det blir angeläget för herrn att skynda sig få nattqvarter på	 gästgifvargården, ty här har kommit mycket resande.	 – Jag följer med sakerna, inföll Sara, skynda förut, Albert! Vi hitta	 nog till gästgifvargården.	 Sergeanten gjorde så. Han passerade de långa Arbogagatorna, och	 kom efter en stund fram till gästgifvargården.	 – Fins inga! fins inga! var värdens svar på Alberts begäran om rum.	 Men jag kommer ifrån ångbåten och måste hafva rum.	 – Ja, om herrn kom ifrån solen, eller ifrån sjelfva blåkulla, så blef här	 icke flera rum för det. Här äro baron ** och baron ** och baron **, som	 för sig och familjer redan upptingat alla rummen. Och i Arboga för	 öfrigt .. ja, hör sig om, min bästa herre .. jag tviflar storligen; ty mark­	 naden i .. hmhm .. har gjort ett fasligt sammanlopp.	 Nå, jag nöjer mig med blott ett enda rum (jag sjelf kan sofva på någon	 skulle, tänkte han): men snyggt, vackert. Det kan gerna få vara litet. Var	 så god; lika mycket hvad det kostar.	 – Har frun något enstaka rum öfver, Annette? sade värden och såg åt	 sidan i en sidokammare. Det är några förbannadt vidlyftiga friherrar,	 som okaperat oss helt och hållet, vi ha annars lokaler nog; men de höra	 till ortens noblesseri, och derföre ser herrn ..	 Nej, svarade Annette, fins icke.	 – Men jag måste ta mig sju tusan ha ett rum, sade sergeanten beslut­	 samt och gick sjelf dit in. Behöfs blott en säng. Det är omöjligt att icke	 
	 sådant skall finnas i ett så stort, rymligt och vackert hôtel, som här. Jag	 har varit i Arboga förut och vet, att en lång gång utmed gården leder till	 tusentals rum härinne.	 Nånå, bästa herre, sade en liten kort rulta i mössa, husets värdinna.	 Gå, Annette, längst bort in i gången, och se om min egen kammare kan	 skräpas i ordning. I nödens stund får jag väl lemna min egen ro i sticket.	 Annette och sergeanten gingo. Han fann ett ganska hyggligt, stort	 rum, gaf sitt bifall och vände tillbaka. Knappt återkommen i porten,	 mötte han Sara och bärarne. Han visade dem vägen uppför trappan,	 som ledde till den långa gången, belagd med bräder, och hvilken, lik ett	 loft eller arkad, sträckte sig längs efter våningen. Sara hade genom gå­	 endet blifvit munter igen och fått den friskaste färg; men hvilken åter	 snabbt öfverdrogs af en harmsen sky vid bärarens artiga anmaning:	 – Gå förut, söta fru!	 Hon tog dock snart åter på sig sin rätta uppsyn, och åtföljd af Albert	 och Annette inträdde hon i den anvisade kammaren, den hon fann för­	 träfflig. Flinkt och gladt ordnade hon deras saker derinne mot ena väg­	 gen. Bärarne betalades och affärdades. Efter en af Annette gifven anvis­	 ning på ett nyss för spisning ledigt blifvet smårum der nere, gingo de	 begge dit och njöto en tarflig aftonmåltid, som i synnerhet Sara Vide­	 beck väl kunde behöfva.	 En halftimme förfor. De följdes derefter åt upp ifrån spisrummet,	 och Annette gick förut att öppna dörren till nattlogiet.	 – Gud låte herrskapet bli nöjda! sade Annette. Vi hafva ej bättre, för	 de många resande skull; jag skall straxt komma upp med ljus. Derpå neg	 hon, steg ut och lemnade dem tillsammans.	 Den breda, skönt uppbäddade sängen gaf tillkänna, hvad den be­	 skedliga Annette höll dem före. Albert, för att genast i ögonblicket	 afskära all förlägenhet, sade: bästa Sara, jag sitter i ett åkdon der nere,	 eller tager min natt på en höskulle; det stackars folkets dumma infall	 med din benämning förargar mig lika mycket som dig; men man rår	 icke för, att vingbreda baroner så upptagit alla rum, att jag allenast kun­	 nat bekomma ett enda, och det med nöd. Emellertid hoppas jag, att du	 här skall må bra, förblifva ostörd och sofva godt.	 
	 Sara hade under tiden aftagit sin hatt, lagt den på en stol, kom fram	 till sin reskamrat med en vänlig åtbörd och svarade: gör som du vill, och	 sitt derute hvar du behagar, Albert. Jag kan väl tänka, att du skall göra	 väsen af det här ena, hyggliga, vackra rummet, och tycka det är dumt för	 att det är allenast ett. Hade du, såsom jag, varit både född, uppfödd och	 sedan tillbragt hela lifvet i blott ett enda rum, som om dagen var arbets­	 verkstad och om natten sofrum för oss alla samtlige (ty de rum, som i	 huset hemma voro öfver, måste vi för nöd hyra ut), då skulle du icke tala	 stort om detta lappri. Men ehuru du väl icke riktigt är som många andra,	 kan jag ändock förstå, att du blifvit uppfödd med flere narraktiga tan­	 kar. Derföre, goda Albert .. ja, gör som du behagar; men jag försäkrar	 dig, att om du blir härinne, i stället för att sitta i rusket derute öfver nat­	 ten, så skall jag hålla det för alldeles ingenting; och jag önskade du ville	 anse det likaså, ty just då betyder det minst.	 Om du blir inne, det skall jag hålla för alldeles ingenting! gick som	 ett echo genom sergeantens själ, och något så krossande för hans sjelf­	 känsla, något så grymt och nedslående gjorde honom stum.	 – Albert! .. fortfor hon, gick honom nära och tog hans hand .. miss­	 tag dig icke på mig, och undra ej. Om jag undantar de nätter hemma för	 länge sedan, då pappa ännu lefde, mest uteblef, men stundom likväl	 hemkom och med mycket buller, slagsmål gunås och svordomar for	 fram till klockan fyra på morgonen, så kan jag försäkra dig, att det för	 öfrigt alltid var så stilla om nätterna i vår verkstad, der vi sofvo, att ej det	 minsta glas bräcktes. Det är jag van vid. Men gå du gerna ut, bästa Al­	 bert; ty du finner kanske mycket i den här småsaken, och jag kan icke	 ändra dig.	 Nu måste han le, det kunde icke hjelpas. Han släppte hennes hand.	 Lika godt, svarade han, nu går jag åtminstone till en början ut att bestäl­	 la hästar för morgondagen.	 – Det förstås, att du nu skall gå! ja, inföll Sara hastigt, i morgon är det	 för sent att få allt i ordning: vi måste vara tillreds tidigt. Och du blir hvar	 du vill i natt, men tag ur kammarnyckeln med dig, när du går ut att ing­	 en annan i misstag kommer in: och säg åt jungfrun dernere, att hon inga	 ljus behöfver taga upp, jag ser nog lägga mig.	 
	 Albert gick. När han stod i dörren, vände han sig om. Då stod hon	 midt på golfvet och neg: god natt, Albert, vi se hvarann i morgon!	 Han bugade sig, slöt igen dörren och tog ur nyckeln. Obegripliga! lät	 det emellan hans tänder. God natt! vi se hvarann först i morgon! är det	 en inbjudning att återkomma i afton? Och likväl tycktes hennes allra­	 första omnämningar luta ditåt? Jag går och slår slag på gården.	 Han fullgjorde der nere affären med hästbeställningen och tillsade	 Annette att inga ljus behöfdes, men att kaffe skulle inbäras klockan pre­	 cist sex på morgonen. Så spånslog han på gården för att träffa vagnar till	 sofställe. Men inga sågos. Af några uppstående tistelstänger, som han	 genom springor varseblef i lider, fann han väl tillgång på diverse herr­	 skapsvagnar, men de voro inlästa. Han gick ned åt den sluttande går­	 den. Natten såg ut att bli regnig. Han kom till stallet och knackade på	 dörren. Derifrån röt en rusig stalldräng: ryk åt helsingland !	 Det var en hundsvott till gästgifvare så ordentlig, som så tidigt stäng­	 er alla sina lider, portar och skullar! Prosit sergeant, här får du roligt,	 och är afbiten från hela menskligheten. Jag går på en minut upp igen,	 för att se huru Sara håller god mine och tar emot mig, och sedan går jag	 åter hit ned att skaffa mig gehör hos en så’n sakramenskad helsinglands	 stalldräng.	 Till detta förslag drefs han af nyfikenheten. Men han gick likväl först	 många gånger fram och tillbaka på den kantigt och gement stenlagda	 gården, hvarunder han ofta stötte fötterna och talade för sig sjelf. God	 natt! sade hon, det är sant; men hennes röst darrade litet dervid, det	 märkte jag: ljuft, outgrundligt, såsom ifrån innersta hjertat. Det kan för­	 klaras som man behagar, och behöfver icke betyda en fullkomlig likgil­	 tighet eller ett bestämdt godnatt, såsom afsked. Det kan vara tvertom.	 Jag har lust att sätta henne på prof, plåga henne, och icke gå upp. Vi se	 hvarann i morgon! alltså icke i qväll? Förut hade det likväl öfverlemnats	 åt mitt eget val att bestämma hvilketdera jag ville? Jag skall pröfva hen­	 ne: jag går upp på en minut; en half minut.	 Han steg sakta trappan uppföre, gick den långa gången fram, satte	 nyckeln varsamt i låset, läste upp, steg in. Här var tyst. Han nalkades i	 Helsingland, begagnadt till svordom, kan ju få lof att skrifvas med litet h?	 
	 halfmörkret. Saras kläder lågo ordentligt på en stol aflagda och hopvik­	 ta. Hon sjelf? Han sträckte fram hufvudet att se. Hon sof redan, med an­	 sigtet vändt emot väggen.	 Alberts första känsla var en sval hänryckning; ty utan att vara poet,	 än mindre svärmiskt religiös, men rätt och slätt som underofficer, an­	 slogs han oemotståndligt af en så enkel och stor frihet, en så ren och	 oskrymtad dygd. Hon .. utan att veta om han icke ändå skulle återkom­	 ma, såsom han nu ock i sanning gjorde .. hade laggt sig tryggt och friskt,	 och genast insomnat, utan inre uppror, utan farhågor, utan fraser, utan	 historier.	 Men Alberts nästa tanke var mindre angenäm. Han fann, att det då	 mycket säkert varit hennes kalla och fullkomliga allvar, då hon yttrat	 huru det skulle bekomma henne alldeles ingenting, om han stannade	 derinne. Hvad betydde han således för henne? detsamma som en stol ..	 ett bord .. en dörrpost .. ett likamycket.	 Förkrossande! förintande! En stol tillåter ju den skönaste flicka utan	 svårighet vara närvarande vid sin toilette? Alltför smickrande att njuta	 samma ynnest!	 Albert drog af sig stöflarne; gick tyst och sammansjunken ett hvarf	 öfver golfvet; tog af sig rocken; och, efter han nyss fantaiserat om stolar,	 uppsökte han sig en sådan, och fann en med sidokarmar och ett ofant­	 ligt ryggstöd: en af dessa historiska stolar, som ännu sedan 1600-talet	 återfinnas i gamla slott eller i småstäder, dit de kommit genom auktion­	 ens verlds-kringspridande välde.	 Han bar sakta sin stora karmstol fram till ett fönster, satte sig i den,	 tittade ut genom rutorna, såg på himlahvalfvet och ämnade somna. Men	 han kunde icke en gång gäspa. Stolen var mjuk, men i hans bröst kän­	 des stickningar, och hela rummet stod i en mörk, kall vidrighet omkring	 honom. Han såg framåt sängen. Den sken hvit, till följe af värdinnans	 rena, nymanglade örngodtsvar. För öfrigt tyckte han, att den var död	 och meningslös.	 Så satt han en stund och blundade, för att något göra. Men icke dess­	 mindre såg han. Hvad såg han? En lång arabesk framrullade sig för hans	 inre syn. Der framkomma alla de små särskilda händelserna under den	 
	 förflutna dagen, och Saras bild förnyade sig ständigt, men så mild, så	 glad. Det var, till en början, ögonblicket i Strengnäs, då de blefvo du; så,	 när hon kom med cigarren; så etc. etc. etc. Kan det vara möjligt, efter så	 pass, att hon hatar dig? frågade han sig.	 – Dumma sergeant! ropade han halfhögt och stirrade upp emot tak­	 listen: hatar mig? Det gör hon visst icke. Hatar man en stol? hatar man	 ett bord? hatar man en möbel? en likgiltig .. en ingenting .. en mig!	 Han lyddes, för att upptäcka om hon dock icke på något vis skulle	 sofva oroligt. Men det spordes ej. Sara Videbeck är icke af dem som	 drömma, suckade han och slöt igen sina ögon. Till sluts har hon väl	 ändå ett glashjerta, hårdt och kallt: glänsande, men stelt. Hon frågar	 minsann hvarken efter att hata eller älska. Men hvad är hon då sjelf för	 en? Hon är sjelf en stol, känslolös: likasom hon hållit mig för en stol,	 och sagt mig det öppenhjertigt. Dygdig? Kan jag kalla en stol dygdig?	 Hon är ingenting alls åt det hållet, som jag menar; hvarken god eller	 ond. Huru kan jag kalla ett ingenting Dygd? eller ens Last? Men förlåt,	 sergeant, du har orätt (fortfor han litet derefter): hon är ej, som du säger,	 ett ingenting åt det hållet; mins du par exemple de der lifliga ögonkas­	 ten ? den varma munnen? .. då och då .. nej, nog har hon sinne, var	 viss på det: men om jag är den rätte, se det är en annan fråga. Hvad är	 hon då för en? Liderlig? hut åt helsingland! det kan icke falla mig in.	 Men ett mellanting är hon, som jag icke begriper, om jag bråkar sönder	 tinningen på mig: jag ville bli poet igen, jag är ju blott tjugufem år?	 – Ack, fortsatte han, om jag fick somna! I morgon blir det bra. Oak­	 tadt denna önskan, såg han dock nu som allrabäst ut genom fönstret	 och upp emot himlahvalfvet igen, hvilket blifvit klarare och började	 visa några stjernor. Han gnuggade med sin hand på rutan, för att få bort	 all imme. Hvad är sjelfva denna ruta? började han monologisera. Hvad	 är här i verlden en glasruta? Den är ett mellanting, den också, ett mel­	 lanting emellan inne och ute: underbart nog; ty sjelf synes rutan icke,	 och skiljer likväl så bestämdt emellan den lilla menniskoverlden Inne	 och det omätliga stora Ute? Jag kan i rutan sjelf se intet, men genom	 henne ser jag likväl nu himmelens stjernor? Rutan är obetydlig, kanske	 föraktlig; icke just en låg varelse ändå, tycker jag; men ej heller mycket	 
	 hög i värde; ja, just som par exemple jag sjelf! Ack, jag ville så gerna rista	 in mitt namn i rutan: jag har blott en flinta här i vestfickan, jag har lust	 att försöka, om hon sagt sant, då hon påstod, att dermed kunde glas icke	 skäras.	 Han tog upp och försökte. Men antingen flintan var för trubbig, eller	 han icke tordes åstadkomma buller genom större ansträngning: med ett	 ord, han kunde intet märke rista. Då lutade han sig sorgsen tillbaka i sin	 stol och lade hufvudet mot karmen. Du är utan diamant, Albert! blunda	 och sof .. och fäll ihop dina anspråk! Allt dimmigare vardt det för hans	 inre syn; allt trubbigare och gråare gestalterna derinne. Pulsarne slogo	 utan hetta: helt långsamt och doft klappade hjertat. Universum var	 ganska ledsamt. Han insomnade.	 
	 
	 
	 
	 
	 Femte Kapitlet.	 
	 Mycket, mycket blir nog öfrigt ändå, som vi få tacka	 hvarann hjertligt före, menar jag: och, som inga peng­	 ar kunna gälda.	 
	 Om morgonen knackade det näpet på dörren. Albert for upp i sin stol:	 äfven en liten rörelse förmärktes der borta på täcket. Den i låset utanfö­	 re qvarglömda nyckeln vreds helt vackert om, dörren gick upp och in	 trädde Annette med en kaffebricka.	 – Förlåt, sötaste herrskap, att jag dröjt med kaffet! sade hon, talför	 och beskäftig, såsom det stundom händer uppasserskor i småstäder att	 vara. Herrn är redan uppe, ser jag? förlåt! jag vet, att annars resande	 helst dricka på sängen: men Gud vet huru det kom sig i dag, klockan är	 redan half sju; de myckna baronerna höllo oss länge i sväng i går afse,	 innan allt vardt skräpadt till lags som de ville hafva det. Gud låte det nu	 smaka och vara klart!	 Sara höjde hufvudet och satte sig litet mot kudden. Annette gick	 fram till sängen, neg och bjöd, och vände den sidan af skorpkorgen, der	 
	 den skönaste skorpan låg och lyste, fram åt s’ta frun att taga.	 Albert hade emellertid dragit på sig stöflarne. En knappt märkbar	 nick ifrån Saras hufvud utgjorde ett tyst god morgon. Detta lilla sken	 ifrån hennes nyvaknade glada ansigte var för honom en uppfriskande	 morgonrodnad. Han tyckte sig blifva varse, att hon vinkade honom; han	 gick fram och satte sig på den breda sängkanten, hvarigenom den under	 natten obegagnade delen af bädden nedtöjdes. Annette bjöd nu honom	 sitt kaffe. Han tog och det smakade.	 – Befaller herrskapet mer? frågade hon beställsamt i dörren. Hvarför	 icke, sade Albert. Hon gick ut.	 Efter en stunds förlägenhet anmärkte han: bästa Sara, jag inser huru	 du med rätta förargas öfver de falska titlar, folket ger dig och mig; men	 under resan besparas oss många ledsamma uttydningar och dumheter,	 om detta får hafva sig så som det en gång tagit sig före att begynna ..	 eller ..	 Jag har insett detsamma, svarade hon, och förargas icke. Jag skulle	 för ingen del hafva velat utsprida en osanning, men då den gjort sig sjelf,	 så .. och .. Albert, jag är mycket glad, att du nyss icke missförstod mig,	 eller misstyckte, då jag vinkade dig att komma hit och sitta ned den der	 delen af sängen .. det är en förskräckligt bred och rar säng det här, jag	 har sofvit som en drottning .. men jag vill icke flickan skulle märka, att	 den der delen varit obrukad: hon skulle derigenom fått underliga tan­	 kar om oss.	 Albert tog på sig sin rock, nalkades dörren och sade: jag skall gå ned	 och se efter, att de spänna före.	 Han gjorde så. De beställda hästarne hade ankommit; också en par­	 vagn, hö och halm hela bottnen full, samt två sittser, bestående af vanli­	 ga hårda bondstolar. Hon tycker ej om de här bondsakerna, hon, det har	 jag hört: gästgifvaren måste låna mig en sitts med dyna, sade han för sig	 sjelf.	 Han gick, och efter en stunds parlamenterande fick han en sådan:	 den bands med nya grimskaft fast öfver framvagnen. Men, tänkte Albert	 åter, här midt öfver axeln emellan framhjulen skakar det förbannadt.	 Det är bättre, att bonden sjelf sitter der och kör, och vi sätta oss i efter­	 
	 sittsen midt emellan axlarne, der. Annars är jag sjelf mest road af att	 köra och sitta längst fram; men Gud vet om hon blir glad åt att hafva	 hästsvansarne så nära sig: nästan ända in på fötterna. I synnerhet då det	 bär utföre och hästarne hålla igen, har man dem ända upp i knäet på	 sig. Sådant roar mig: men hon, tror jag säkert, muntras icke af så landt­	 liga upptåg: jag skall gå upp och fråga hvar hon vill sitta.	 Sergeantens artiga omtänksamhet gick här kanske ända till barnslig­	 het. Emellertid hoppade han elastisk och glad uppför trappan, var vid	 dörren, läste upp och gick in. Sara stod redan på golfvet, påklädd och	 färdig från topp till tå. Hatten var likväl ej ännu anlagd, och den sex	 qvarter långa hårflätan icke hopvirflad i sina ringar, för att ligga ofvanpå	 nacken till kamfäste.	 – Nu riktigt god morgon! sade hon. Vi hafva icke ännu helsat på	 hvarann? Jag har genom fönstret sett, att vagnen der på gården allt är	 framme. Men .. tillade hon med en mild, helt sakta och litet sväfvande	 röst .. du har farit bra illa för min skull i natt?	 I hennes gestalt, der hon stod på golfvet, låg härvid ett uttryck af stor	 tacksamhet, förenad med nöjet af ett obegränsadt förtroende till hans	 person: och till på köpet låg ändå i det uttrycket en ej så liten blandning	 af qvinlig skämtsamhet.	 Albert svarade intet. Men det var omöjligt för honom, att i detta	 ögonblick icke göra det han gjorde. Han tog henne i famn och kysste	 henne helt hastigt.	 Sara Videbeck gick straxt derefter bort till deras packning, att öfver­	 se och betänka huru allt skulle läggas i vagnen för att fara väl. Då Albert	 stod i dörren för att gå efter bonden, hvilken skulle nedbära sakerna,	 vinkade hon honom tillbaka och sade:	 Jag har öfverlagt något. Det är bäst att du ensam skrifver i dagboken	 under resan och liqviderar skjutsen, ty skjutspojkarne kunna sällan ad­	 dera, och de förarga mig så när jag skall räkna med dem, att jag mister	 humöret. Men se här min andel i skjutsen, beräknad härifrån och till	 Mariestad, ena hästen för mig, 24 skilling milen, 15 1/2 mil, gör 7 R:dr	 36 sk.; vagnpengarne 46 1/2 sk.; ökad skjuts ifrån städerna Arboga och	 Örebro (flere städer få vi icke), och nattqvarter, alltihop tillsammans 11	 
	 R:dr 6 sk. Se här: jag tror icke jag räknat rasande, ty jag är van och kan	 det. Räkna ändå öfver sjelf.	 Förödmjukad och med sänkt hufvud svarade sergeanten intet, men	 höjde icke heller upp handen att emottaga de ur börsen framrullande	 silfverpengarne.	 – Bästa Albert, inföll hon sorgset, kanske har jag misstagit mig, och	 du reser icke med så långt som till Mariestad? Jag tyckte i går någon­	 gång, att du sade du skulle till Vadsbo härad och så långt ned som till	 Mariestad? Jag beräknade vår gemensamma skjuts dit: har jag haft orätt,	 så säg mig ..	 Icke derpå grubblade jag, svarade han. Men jag nekar icke till, att det	 skulle hafva roat mig, att få betala all den förbannade skjutsen ensam af	 mitt så länge, ty jag är icke precist gäldstufärdig; och när jag till sluts	 icke längre fick åka i ditt sällskap, så kunde vi ju alltid då hafva liqvide­	 rat oss emellan sedan .. och ..	 Sara såg på honom med stora ögon. Jaså? sade hon till sluts och slog	 den halfsorgsna blicken litet åt sidan. Nej, Albert, var icke en sådan der	 pratmakare. Alla liqvider efteråt bli svåra för folk, som tycka om hvar­	 ann. Du skulle bli lika förlägen då, som nu, att taga emot min andel; och	 jag skulle vara ännu förlägnare, ja, sitta som på nålar, för att till sluts	 kanske ej få gifva den. Att stå i sådan der tacksamhet är olidligt.	 Min Gud, Sara, äro då ömsesidiga tjenster .. är .. ja .. tacksamhet,	 menniskohjertan emellan, en så olidlig känsla?	 – Tacksamhet .. Albert! (hennes ögon höjdes underbart härvid) det	 fins saker, som man aldrig kan afbörda: ljuf är tacksamheten då, och att	 stå i evig skuld till någon det är ljuft då. Men skjutspengar, och pengar	 för mat, och för hyra, och slarf, det må hvem som vill stå i tacksamhet	 för, men icke jag. Nåja, det begrips, att om jag inga pengar hade, så fick	 jag hålla till godo och taga emot; skämmas, blygas och tacka: gråta och	 tacka. Men för att slippa det, ämnar jag låta bli att nånsin lättjas; och så	 länge möjligt är, tänker jag skaffa mig medel. Tala icke derom, tag peng­	 arne här i handen, Albert! och var en karl .. Ack, mycket, mycket blir	 nog öfrigt ändå, som vi få tacka hvarann hjertligt före, menar jag, och	 som inga pengar kunna gälda.	 
	 Den tår, som härvid hängde glänsande på det yttersta af hennes	 långa, mörka ögonhår, föll likväl icke ned; den drog sig småningom åter	 in i ögat. Således, utan att det vardt gråt utaf, ökades blott blickens sken,	 och den glimmade öfverjordiskt.	 Albert började fatta, att det alls icke var lågt gjordt att emottaga de	 der pengarne. Han tog dem; ja, han gick till och med så långt, att han	 helt noggrant, likasom fångna ur krämarhand, räknade dem. Han fann	 summan riktig, och bjöd till att yttra helt kallt och bastant: du har räk­	 nat rätt, Sara.	 Hon förstod den seger han vann öfver sig, och belönade honom med	 en egen slags nick: det viste jag, sade hon, men det skadar icke att två	 addera; det blir då alltid dess bättre gjordt. Härmed tog hon sin långa	 fläta, ring-lade den nätt under kammen i nacken, satte hatten på och	 nalkades dörren.	 Sergeanten glömde fråga om sittsernas läge. De kommo ned på går­	 den och tillsade skjutsbonden att gå upp efter sakerna. Han gick och	 kom ned med det ena efter det andra, hvilket allt Sara ordnade i den	 långa vagnen, under det att Albert gick in till gästgifvaren, betalade och	 skref i dagboken.	 – Pass skulle väl också ses, yttrade värden, men för herrskapet kan	 det icke behöfvas.	 Ja bevars, se här, om det äskas. Albert vek upp sitt pass för hans	 ögon.	 Han läste. Serg .. Serg .. ja, det är mycket bra. Frun står väl icke	 nämnd här, men det gör ingenting. Det är alltför bra.	 Ja, herr värd, inföll Albert, sanningen att säga, när jag tog ut mitt	 pass, ämnade jag resa bara ensam. Men det vet herrn, att man ofta kan	 ändra tankar, och så tog jag henne med efteråt; fast jag icke ville besvära	 polisen med att skrifva nytt pass.	 – Nå, det begrips; hvad gör det också? Ordentligt folk, som reser an­	 ständigt och betalar, frågar man aldrig efter pass. Lycklig resa, herr ser­	 geant! jag hoppas herrskapet skall bli nöjdt med hästarna. Det är mina	 egna.	 Jaså, herr gästgifvare. Nå kanske jag då medsamma får erlägga skjut­	 
	 sen till Fellingsbro, så är det gjordt.	 – Nej, det behöfs icke; fast det kan också gå an; drängen är supig.	 Se här .. fem fjerdingsväg .. och se här litet öfver till .. hvart gick	 Annette? var så god och tag detta för hennes räkning.	 – Tackar ödmjukast. Ett glas, herr sergeant, för min egen räkning,	 om jag får bjuda! så här på morgonqvisten skadar det icke. Säg, skulle	 det ej gå an, att jag fick bjuda frun derute ett glas? jag har fin malaga.	 Jag räds att Sara icke vill ha, så här tidigt.	 – Det måste tillvänjas, herr sergeant. Topp! jag slår vad att frun är	 ifrån Vestergötland? ett förträffligt val, som herr sergeanten gjort: jag	 vill nu önska, att bondvagnen är till lags och ej skakar för mycket; men	 när man ej har eget åkdon, får man nöjas. Jag är sjelf gift ifrån Vestergöt­	 land, der fins det bästa folket. Jag är skam till sägandes slägt med en,	 som är slägt med sjelfva Hörstadius. Jag har förr en gång sett herr ser­	 geanten: lång, vacker, ståtlig karl! och jag hoppas att ännu en gång få ..	 på uppresan .. mjuka tjenare .. mjukaste tje ..	 Sergeanten kunde icke neka att dricka; men gästgifvarens nästan fa­	 derliga huldhet och förtrolighet stötte honom en smula, och påminde	 honom tydligt om hans egenskap af underofficer.	 Utkommen på gården, såg han Sara redan sitta i vagnstolen. Värden	 kom efter med sitt glas på brickan. Tillåt! tillåt! myste han.	 Men Sara vände bort hufvudet och yttrade förtretligt, halfhögt: med	 sådant upptager jag icke tiden, i synnerhet icke om morgnarne.	 Albert kände en viss sveda, sade intet, men tog tömmarne jemte pis­	 kan, och satte sig upp. Han körde ut genom gästgifvargårdsporten, och	 höll i sin tankspriddhet på att köra fast.	 – Åh då, se nu, se nu .. det här går icke an! ropade hon.	 Sergeanten förargades, emedan han berömde sig af att köra ganska	 väl. Han ryckte till hästarne med tömmarne, gaf dem en pisksläng, och	 for af ut genom porten och sedan bort öfver Arbogagatorna fram till	 vestra tullen, så att det rök om gatstenarne. Att vagnen härunder skaka­	 de och hoppade, kan man föreställa sig. Kör vackert, herre! erinrade	 drängen, som satt i stolen bakföre och reste sig till hälften. Hut, lymmel,	 sitt ner och håll käften! röt sergeanten.	 
	 Man var nu kommen på landsvägen, hvilken jemn och ypperlig tillät	 en ganska hastig fart, utan att någon deraf kunde finna sig stött. Dräng­	 en teg också och inslumrade, i synnerhet som det icke var hans egna	 hästar. Sara hade sutit småhäpen allt sedan porten, och en eller annan	 fruktande blick, kastad åt höger, utgjorde en spaning efter om Albert	 månne vore riktigt ond?	 När sergeanten körde hästar, var han gerna så upptagen af detta	 nöje, att han icke såg eller hörde på annat. En halftimme, eller hel, ytt­	 rades intet svenskt ord.	 Sara sade en gång: det dammar! Denna sanning var ovederlägglig	 och således icke vidare att behandla.	 Sara sade efter en stund igen: det dammar förbålt! jag tror jag tar af	 mig hatten?	 Sergeanten hade emellertid temligen återkommit till lynne, så att	 han väl icke svarade på det som sades, men dock frågade: vill du hellre	 sitta i efterstolen? jag ser på blacken der, att han ständigt slår dig med	 sin långa, oklippta svans på kängorna.	 – Det har jag intet emot, han dammar af dem.	 Nå, det är godt. Då bryr du dig kanske icke heller om att sitta i efter­	 sittsen?	 – Bredvid drängen? har du då här i framstolen icke rum att köra, nu	 som det är?	 Åjo; men drängen skulle kunna få sätta sig hit att köra, och vi satte	 oss begge i efterstolen: der skulle det skaka mindre för dig, Sara.	 – Jag kan icke säga, att det skakar just. Värre skakade det på Arboga	 gator.	 Men om du skulle taga af dig hatten för dammet, som du säger, hvar­	 till tjenade det? Icke komme det att damma mindre för det?	 – Nej, men en hvit kambriekshatt, som dammas ned, måste genast	 tvättas: och det är besvär, ty han måste tvättas i sjelfva sjön med borste.	 Deremot en silkes-schalett far dammet straxt af, bara man slår honom	 ett par slag öfver handen.	 Ja, om du vill byta om på hufvudet, så skall jag genast stanna och vi	 stiga ur.	 
	 – Eller om jag skulle taga upp paraplyn och hålla emot dammet?	 Dammet bär sig icke åt som regn .. afbröt sergeanten .. hvilket blott	 faller ofvanpå en paraply. Dammet stiger upp inunder och kommer en	 dessvärre kring hufvudet; jag tycker ej om paraply i vackert väder.	 Sara teg. Man åkte åter en qvart utan samtal. Men vid denna tide­	 punkt vaknade drängen och böstade så, att det liknade en revolution i	 bakre delen af vagnen.	 – Hvad ämnar han företaga sig med våra saker! skrek Sara och vände	 om hufvudet. Albert saktade hästarne och såg sig om: det var dock ej	 farligare, än att drängen vridit sig om på den venstra sidan, för att försö­	 ka en lur på den.	 Men härigenom kom Albert tillbakas ifrån sin förstämning, skratta­	 de åt den grotteska ställning, Arbogasofvaren intagit under sin inböjda	 hatt, och sade: vet du, Sara Videbeck, efter vi nu en gång stannat, så	 håller jag en smula: hästarne kunna flåsa ut, vi hafva kört raskt: och då	 får du emellertid byta om för dammet allt hvad du behagar.	 Han hoppade af, gick omkring åkdonet och gaf sin reskamrat han­	 den för att hjelpa henne ned. Hon ställde sig upp, men letade länge efter	 fotfäste för sin blanka kängspets. Hjulnafvet föreföll henne tjärigt att	 stiga på. Sergeanten tyckte hon letade för länge, hvarföre han släppte	 hennes hand och tog henne i stället hel och hållen, lyfte henne till mar­	 ken och sade: nu skall du få se, att du genom åkningen blifvit ovan att	 stå?	 Åh, jag mår rätt bra, och nog kan jag stå, tycker jag. Men visst kör du	 rätt fort, Albert, i synnerhet på .. vet du, magistraten i Lidköping har	 gjort ett förbud för resande, att fara på fyren genom gatorna.	 – Det var en dum magistrat, Sara. Jag tör akta mig för att resa till Lid­	 köping. Men uppriktigt, är du icke törstig i detta hundsvotts-dam? Jag	 vet en liten källa här uppe i backen. Tycker du icke, att denna nejd är	 ganska vacker?	 Kallas det här en nejd? hafva vi långt till Fellingsbro?	 – Men har du då icke kärlek för vackra landskapsstycken?	 Landskapsstycken? frågade hon och såg sig liknöjdt omkring. De äro	 så sällan naturligt målade, Albert. Mamma hade ett par landskapsstyck­	 
	 en hängande der hemma, sedan pappas tid, på väggen i verkstaden;	 men jag har låtit bära dem upp i vinden.	 – Jaså. Men finner du då icke, att här är en utsigt? Se ditåt .. dit	 längst bort vesterut ligger det sköna Frötuna, Dalsons förr, nu grefve	 Herrmansons egendom.	 Utsigter hafva vi åt alla håll, hvart jag vänder mig, tycker jag. Men	 säg, är det här då icke en socken? I Vestergötland hafva vi alltid socknar,	 så fort vi komma utom staden. Och hvarje socken håller sin embetsmäs­	 tare i skomakeri och skrädderi, som får ha pojkar, men icke gesäll. Men	 det gläder mig, ännu hafva socknarne ej kommit så långt, att de hålla	 egen glasmästare, mig vetterligt åtminstone icke socknarne vid Lidkö­	 ping; ty det vet jag, att jag har många gånger skickat ut till Råda, Åsaka,	 Göslunda, Säfvared, Linderfva, Hofby, Trassberg, ja ända till Skallmeja,	 och låtit sätta uti åt dem.	 Sergeanten hade under tiden ställt sig framme vid hästarne och små­	 talade med dem, då det syntes honom omöjligt, att bringa den vackra	 flickan till något förnuftigt samtal öfver landsbygdens behag. Torde lik­	 väl till hennes ursäkt böra anföras, att nejden emellan Arboga och Fel­	 lingsbro icke är öfverdrifvet skön.	 – Hvad väg for du upp till Stockholm, Sara? frågade han efter en	 stund, sedan hon städat in sin hatt i en vederbörlig ask och i stället satt	 en ljusgrå, stor, blank och vacker silkesduk öfver hufvudet.	 For upp? sade hon.	 – Ja, Sara, for du icke samma väg upp till Stockholm, som vi nu resa?	 Jag tycker du är något liknöjd för vägen och föremålen här?	 Jag köpte mig en biljett på Thunberg, svarade hon, satte mig på ho­	 nom utanför Kållandsö, då han passerade ifrån Venersborg; och sedan	 seglade han och for med mig härs och tvärs, ända tills han kom till	 Stockholms Riddarholme.	 – Men jag tyckte du i Arboga hade väl reda på gästgifvargårdar och	 städer, som vi nu på denna väg hafva att färdas förbi och igenom?	 Det förstås, att jag skulle hafva reda på dem, då jag ämnade taga den	 här vägen på återfarten, och det gjorde jag för att jag har uträttningar i	 Örebro och Hofva. Jag skall sälja litet spegelgods der åt Selin, det kan	 
	 betala resan. Och det är ingen konst att veta besked på gästgifvargårdar­	 ne: se här skall du få se, Albert, jag har gjort en lista på alla ställena, med	 miltalen, som jag skref upp i Warodells bod i Stockholm, efter en upp­	 gift jag fick. Och den listan läste jag öfver utantill i går aftons, innan jag	 somnade.	 Albert såg på hennes lista och fann en ganska läslig fruntimmersstil.	 Och detta låg hon och inpreglade i sitt minne innan hon somnade i går	 aftons, just då jag .. ! (förkrossande tanke, som genomfor Albert). Du	 sysselsatte dig sannerligen icke med intressanta ämnen innan du som­	 nade, sade han högt och med en syrlig blick.	 Jag läste öfver alltihop, fjerdingstal och namn; det var icke ledsamt.	 Och så räknade jag i hufvudet ut min andel i skjutsen, för att veta huru	 mycket jag borde lemna dig på morgonen före afresan: det var roligt: jag	 tänkte på dig derunder .. och somnade hastigt och godt.	 Jaja, det sista var just ett ämne att genast insomna af, anmärkte Al­	 bert. Nu hade hästarne pustat tillräckligt, och sergeanten, ej i bästa lyn­	 ne, förargad åtminstone öfver menniskors sömnförmåga, gick bort till	 drängen och väckte honom med en dugtig stöt. Hans, Mickel eller Fä­	 hund, hvad du heter, är det att sofva så, när man skall köra resande?	 upp fort och ned ur sittsen med dig!	 Drängen, yrvaken och häpen af den grofva, stränga rösten, skuttade	 lydig och slafvisk, såsom tjenare i städer ofta äro, ur vagnen. Hva falls?	 sade han.	 Jo, knyt upp grimskaften här och ändra stolarne. Sätt din bondstol	 der främst, och sätt dig sjelf i den och kör. Vägen fram till Fellingsbro är	 nu så jemn och god, att det största nöt kan köra honom. Jag är endast	 road af att köra, då det är svårt och kinkigt. Så, låt det gå fort, säger jag,	 sömniga rackare! Och bind den här dynstolen bakföre, midt öfver vag­	 nen, så sätta vi oss i den.	 Drängen blef småningom galant, och uträttade prompt herr of’sérns	 ordres. Sara Videbeck yttrade under hela detta samtal ingenting, men	 smålog då och då åt vissa pikar, som hon begrep.	 Man satte sig upp på det förändrade sättet. Drängen körde nu och	 blef genom denna syssla snart alldeles ypperlig. Han ville visa sin hur­	 
	 tighet, smällde och körde, så det bar af som sjelfvaste fan, enligt skal­	 dens uttryck.	 I rappet kom man till Fellingsbro. Se, hvilka stora, vackra, rödbruna	 hus! var Saras första ord efter den långa tystnaden. Hon menade för­	 modligen de tvenne Fellingsbrobyggningarne, som vända gaflarne åt	 landsvägen, stå så symmetriskt med den rymliga, fyrkantiga, rena går­	 den emellan sig och trädgården i fonden, samt skyddas för bönder och	 lass genom sitt staket utmed vägen.	 Albert svarade intet på hennes utrop om husen, steg af, uppgjorde	 hastigt affärerna, och fick hästar till Glanshammar, jemte en lika bra	 vagn och stolar. Ånyo satt man upp: den nya skjutsaren, en brunskrynk­	 lig, men pigg gubbe, fick köra sina hästar sjelf; och derpå förlorade man	 icke, ty han durkade af på den goda vägen ganska flinkt. Efter en stund	 vände sig vägen åt venster, söder, och man kom in i skogar. Gubben ta­	 lade oupphörligt ett dofgroft och muntrande språk till sina hästar, hvil­	 ket, utan att vara svenska, dock begreps af dem; här kan det likväl icke	 återgifvas. Glad att ensam få handskas med dem, hörde och såg gubben	 ingenting annat än vägen och dem.	 
	 
	 
	 
	 
	 Sjette Kapitlet.	 
	 Hvad? är hon i stånd att rysa? tänkte Albert, nå Gud	 ske lof! då är hon likväl .. Hvad ryser du för, Sara?	 sade han högt.	 
	 Hvad jag tycker om den här skogen, Albert! sade resesällskapet, under	 det de fortforo att åka ifrån Fellingsbro och kommo in på skogen Käg­	 lan. Orden yttrades med en nästan smekande röst; hon tyckte förmodli­	 gen det var ledsamt att på så länge sakna samqväm. Sergeanten såg åt	 hennes sida och tänkte: hon har dock ett sinne för det sköna landet? Till	 hälften blidkad sade han derföre .. nej, han sade ingenting, men han	 hade dock i faggorna att tala.	 
	 Med varmare och ännu mer smekande stämma tillade hon efter ett	 par minuter: ty här har man då skugga emot solen, och så slipper man	 dammet!	 Så .. intet vidare? tänkte sergeanten och teg durchaus.	 Sara Videbeck drog af sig sina handskar, emedan hon kände sig svettig	 om fingrarne. Hon vecklade ihop dem och stoppade innanför kapotten.	 Derpå började hon vifta med de begge hvita, knubbiga, genom sina	 gropar skalkaktiga händerna upp och ned i luften, för att svala dem.	 Efter en stund sade Albert mildt, men underligt, likasom om han	 uppvaknade ur någonting: säg mig, bästa, goda Sara! händer det dig ald­	 rig om nätterna, att du drömmer?	 – Jojo, hvad det händer.	 Men det är väl mycket länge sedan? du har kanske aldrig drömt allt­	 sedan du var ett litet barn?	 – Jag? jag drömde i Arboga i natt.	 Ah! .. nå, det kan jag icke få veta?	 Sara höll stilla med sina händer; hon lät dem ligga nere i knäet, och	 de sågo der ut likasom sammanknäppta. Min dröm kan jag icke tala om,	 sade hon med låg röst; men det var en ganska vacker dröm.	 Albert inföll: jag, för min del, drömde icke sedan jag somnat i natt,	 men väl förut.	 – Åh .. det kan jag aldrig tro? Fast, afbröt hon sig sjelf, hvar och en	 drömmer på sitt eget vis, och det är väl också det bästa.	 Sergeanten tog en af hennes händer. När du drömde i natt, hade du	 äfven då dina begge händer så här sammanknäppta?	 – Jag mins icke hvar jag hade händerna. Fast det mins jag väl ändå,	 tillade hon tyst och nästan innerligt.	 Icke drömde du om, att du var i en skog åtminstone? det vill jag slå	 vad, och icke att du var på landet heller ..	 – Och icke heller att jag var på sjön, Albert! Nej, jag drömde, att jag	 var i en liten, liten kammare med rosiga tapeter, och att jag malde kri­	 ta ..	 Pah ..	 – Och .. lika mycket, Albert! .. jag kan väl tala om det (fortfor hon i	 
	 samma ton, utan att märka hans näsryckning), jag drömde mycket om	 dig derunder.	 Och jag malde väl också krita?	 Hon såg upp på honom med ett stort, varmt ögonkast, men slog ned	 det, likasom träffad af en dimma. Hon sväljde omärkbart en begynnan­	 de gråt, hemtade sig dock och sade: det är just det jag mycket väl begri­	 per, Albert, ty du är officer: jag hoppades ändå, att du skulle vara mera	 underofficer, än du verkligen är.	 Detta tal var ren arabiska för sergeanten, och den undrande blick,	 han gaf flickan, sade henne tillräckligt, att hon pratat obegripligheter.	 Hon drog sin hand tillbaka ur hans.	 – Så kan man drömma (sade hon, som det tycktes, mest till sig sjelf),	 och när man vaknar, är det allt på ett annat sätt. Derföre är det bäst, att	 hvar och en lefver fri för sig sjelf, på sitt vis, och icke bråkar sönder’et	 för en annan. Man kan vara goda vänner ändå, och det är bäst så. Det är	 allraljufvast, när det är bra, och man icke gör sin nästa förtret.	 Albert runkade på hufvudet. Hon talar ur sin dröm, tänkte han.	 Emellertid fortfor hon:	 – Och Gud vet väl bäst, huru han vill hafva menniskorna, men icke	 begriper jag’et. Det är ändå bäst, att man lefver som Gud har skapt’en.	 Dessa breda ord föllo sig i sergeantens öron så löjliga, att han var på	 vägen att gifva till ett gapskratt. Men af vördnad för uttrycket i flickans	 ansigte, som såg ganska tankfullt ut, höll han sig tillbaka och försökte	 att inkomma i hennes egna tankegångar.	 En upplysning måste Sara Videbeck gifva mig, inföll han. Din mor	 har fört ett olyckligt lif med din far, det hörde jag af dina berättelser i	 går; men tro icke derföre, att allt ondt kommer ifrån karlarne ..	 – Det må jag väl veta, svarade hon; jag känner ju svarfvarålderman	 Stenbergs? hans hustru är en så svår ragata, att karlen kan förlora hela	 lefvernet för hennes skull. Och bättre är det icke hos Sederboms, der	 frun är småpjollrig, och karlen går fånig af sorg. Än hos Spolanders då?	 och Zakrissons? Det är likadant öfver allt, bara en kommer dem så när,	 att en får skåda dem i buren. Och de sluta icke förr än de gjort hvarann	 till riktiga uslingar på ömse sidor: det kan jag aldrig gilla.	 
	 Din far, Sara, hade han allt från början varit så stygg emot din mor?	 – Gud vete det. Jag var icke född då och såg dem icke straxt. Men	 min mor, stackare, bar sig väl alltid åt på sitt vis, kan jag förstå, oaktadt	 hon arbetade med sig; hon var nog från början allt ordentlig, tror jag	 säkert; men tillika ändå slösig, svår; och hennes sätt, det var aldrig för	 rart eller just rätt trefligt, kan jag tycka. Så att far, hvilken återigen också	 var på sitt vis, blef småningom sådan der .. och slutligen ond och allde­	 les befängd .. usch!	 Detta blir för ängsligt, kära Sara; låt Lidköping vara som det är, vi	 hafva icke hunnit dit än. Vet du hvad den här skogen heter?	 – Ja, jag tänker Gud förlåter mig, att jag är som han har gjort mig.	 Nemligen på mitt bästa vis, det förstås. Men att jag skall pina en annan	 ända innerst i helvete, eller att en annan skall köra mig ditin, det är onö­	 digt. Hvad skogen heter, Albert? det bryr jag mig icke om. Men det vet	 jag, att Gud har gjort stjernorna och hela himmelens här; och allt hvad	 täckt och godt står på jorden, det har Gud gjort, och Christus har kom­	 mit till vår frälsning. Fast jag icke är en läserska, kan jag väl förstå, att	 Christus icke har emot det menniskorna hålla af hvarann på vackert	 sätt och fylla det första Guds budet; men att det tillgår så, att de göra	 hvarann till djeflar eller fånar, det måste han sjelf icke gilla. Men folk	 har hittat på mycket dumt tyg till hvarsannars elände; och det allravärs­	 ta är, när de fått i hufvudet på sig, att det skall tjena dem till gagns. Hvad	 dig anbelangar, Albert, så är du yngre som karl, än jag som qvinna; ehu­	 ruväl du kan vara ett år, eller par, äldre än jag, såsom menniska beräk­	 nad. Derföre är du ock oklokare än jag, och jag vet mera: fast du känner	 annat, som vackrare och gladare är. Du skall ändå icke tro, att jag är led­	 sam af mig; jag är lätt och frimodig som en fågel; och det må du vara	 säker på, att jag tänker alltid behålla mina vingar. Kan också du flyga, så	 är det väl; men är du bara en pratmakare, så säg så gerna ifrån straxt.	 Stor och grandios paus.	 – Att du kan bli ond och stött, fortfor glasmästardottern, det har jag	 sett, och det må gerna vara. Bara du ville bli rasande öfver reela saker.	 Fast (tillade hon med sänkt röst) det är omöjligt att beräkna i förskott,	 eller föreskrifva: det har jag nog tillräckligt märkt och erfarit: hvad som	 
	 allenast rispar nageln på den ena, går in i hjertblomstret på den andra,	 och bränner upp’en som gift. Gud vet väle bäst, huru han vill hafva	 menniskorna; men jag begriper’et icke.	 Sergeanten tyckte sig i hast tjugu år äldre än för en stund sedan, och	 han yttrade: Sara skall få höra huru det varit beskaffadt med mig. Icke	 är jag en embetsmästare, och det lärer du i afseende på husliga förhål­	 landen icke stort värdera, om jag skall döma efter dina utsagor både om	 din far och om de öfriga åldermännen i Lidköping. Men officer är jag	 heller icke, som enligt ditt språkbruk vill säga, att jag är hvarken dag­	 drifvare eller pratmakare, åtminstone ej i stor skala. Jag är således un­	 derofficer, jemt och rätt. Hvad som gjorde, att jag tyckte så mycket om	 dig i går, kan jag nu icke påminna mig; och jag är rädd, att berättelsen	 derom för dig skulle låta alltför litet reelt. Du .. hvad ditt hurtiga sätt att	 tala anbelangar, och ditt myckna undervisande .. så är du så riktigt	 ifrån Vestgötakanten, som någon flicka kan vara; men jag sjelf är så be­	 synnerlig, att jag håller icke mindre af dig för det. Utan tvifvel borde du	 då fråga mig, hvad jag är för en, och hvar jag är född? Du har icke frågat	 det, och jag bekänner, att denna likgiltighet har litet sårat mig. Men om	 små sår är nu oss emellan längesedan förbi att tala. Jag vill derföre rätt	 och slätt säga dig, att stora vingar har jag icke att flyga med, men saknar	 icke dun helt och hållet. Min tjenst för kronans räkning är obetydlig;	 emellertid eger jag derigenom rättighet till uniform och har under exer­	 ciserna fått pli på kroppen. Det är hvad en karl mest behöfver, och ..	 såvida han icke inalles är en dum, ohjelplig hund .. kommer han der­	 med så långt han vill i verlden. Ty att lära sig kunskaper, det är en lätt	 sak för den som vill. Men pli och skick är svårare: och jag vill icke gå	 längre efter exempel härpå, än till dig sjelf, Sara; du lär icke stort fått	 lära i verlden, om jag undantar att du gått i läran på verkstaden; men	 icke dessmindre är det ej prat af mig, då jag säger, att vackrare pli på	 kroppen har ingen flicka än du. Jag har sett många och varit mången­	 stans, så du kan lita på mitt omdöme. Men jag kommer igen till mina	 egna utsigter: jag reser nu till Vadsbo härad, och skall sedan ända så	 långt ned som till Gräfsnäs, Sollebrunn och Koberg. Jag gör årligen ett	 slags handelsresa .. uppköp och inspektion tillika .. ja, jag kan icke	 
	 förklara det närmare .. till vissa gods och egendomar, som tillhöra fa­	 miljen S**, med hvilken jag på afstånd .. mycket afstånd, Sara .. är be­	 slägtad. Jag drager häraf inkomster i viss procent, utom nöjet att se mig	 om. Jag har aldrig gjort någon menniska orätt, och ämnar i all min dar	 låta bli det. Längre sträcker sig icke mina vingars flygt. Dock kan det	 hända, att om jag efter några år lagt ihop en summa, så köper jag mig en	 liten egen gård i Timmelhed, bort åt Ulricehamn till, der jag har bekan­	 ta. Dit vill jag likväl ej locka dig, du, som kanske skyr landet, likasom jag	 ej särdeles älskar småstäder, annars än som resande, och gerna åker ut	 ur dem så hastigt jag kan. Du .. för din del .. är glad och välvillig när	 det bär åt: och det är således åtminstone en punkt, hvari vi sammanträf­	 fa: det torde finnas flere, bara vi hitta på dem. Antingen du brukar sil­	 keshuckle eller hatt, tycker jag om dig i begge fallen. Du skrifver, som	 jag sett, en god, läslig stil. Men slutligen har jag mycken smak för att vår	 och sommar plantera blommor ..	 – I kruka?	 Nej, för sju tusan djeflar, på öppen mark, eller på sin höjd i drifbänk,	 om blommorna äro af den sorten, att de icke tåla kall jord. Dock hvarfö­	 re icke i kruka äfven, för att ha i sitt fönster?	 – Hvita levkojor?	 Alldeles: det passar bra och ger en god lukt i rummen. Men då måste	 likväl ..	 – Ja, man måste då i fönsterna hafva rutor af rent, fullkomligen hvitt	 glas. Albert! ty grönaktigt, groft glas, som somliga stackars borgare nöd­	 gas nöja sig med, sticker så af emot vackra blommor, att då är det bättre	 inga hafva i sina lufter. Annars tycker jag mycket om lavendel, som har	 en gråblå färg och går bättre ihop med rum, der en bor med mindre för­	 mögenhet. Ack, Albert! du skulle se min lilla kammare .. jag har levko­	 jor! Fast, det är sant, du reser bara med till Mariestad, och jag får åka	 ensam sedan på den kala, sandiga kusten emellan Mariestad och Lidkö­	 ping .. ack, det är den naknaste, fulaste väg! Jag blir ängslig, när jag tän­	 ker på den färd, jag der skall föra.	 Hvarföre skulle jag bryta af vid Mariestad? det är icke bestämdt	 ännu. Och icke heller börjar, som du säger, den fula vägen genast på	 
	 andra sidan om Mariestad: man har, utom mycket annat, den herrliga	 Kinnekulle att fara förbi mellan Mariestad och Lidköping.	 – Nå, det kan hända, att man har Kinnekulle någonstans; men flackt	 är det der i socknarna, så mycket mins jag; ty till Mariestad har jag en	 gång åkt ifrån Lidköping. Och lappri vore väl det också, antingen der	 vore flackt eller icke, men jag ryser vid tanken på att ..	 Hvad, är hon i stånd att rysa? tänkte Albert, nå Gud ske lof! då är hon	 likväl .. hvad ryser du för, Sara? sade han högt.	 – Ja, det kan jag väl säga, ehuru det låter barnsligt. Jag tycker det är	 tråkigt, att åka på bondkärra och hafva en drös vid sidan. Derföre har	 jag också sällan sjelf åkit ut på beställningarne i kringliggande härader,	 utan mest alltid skickat verkgesällen eller någon af de pålitligare poj­	 karne: fast derpå har jag lidit stora förluster, men en kan icke stå ut med	 allt.	 Hvad i Guds namn, har du lidit stora förluster?	 – Jojo men. Det fins väl ingen i Lidköping, som ovuliga pojkar slagit	 sönder så mycktet för, på vägen, innan det hunnit isättas. Men den för­	 treten kan smältas, det går ej till hjertat. Nu får jag se huru min stackars	 mor mår, när jag kommer ned.	 Hon dör snart, kanhända, och det är väl, såsom du sagt, för henne	 det bästa. Då blir du ensam i huset. Men för att återkomma till vår resa,	 hvad ger du mig om jag följer med, icke blott till Mariestad, utan ända	 till Lidköping?	 – Ah!	 Detta lilla utrop af glädje var ovilkorligt; likväl hemtade Sara sig ge­	 nast, såg på sin reskamrat och sade: du skall få, först och främst min	 andel i skjutsen ..	 Det förstås.	 – Och .. ifall du icke misstycker, skall du få en levkojqvist, inlagd i	 ett nytt skrin, som jag sjelf skurit glaset till, lagt guldpapper under och	 limmat ihop sidorna på.	 Dermed är jag ändå icke fullt nöjd. Nånå, vi fundera väl ut något på	 vägen, vi hafva ännu många mil dessförinnan, sade han.	 – Och kanske, afbröt hon med en egen, ganska fin accent, blir du all­	 
	 varsamt ond på mig redan innan vi komma så långt som till Mariestad,	 så skiljas vi .. redan der.	 Paret af de begge nätta, välkrökta, mörka mustascherna höjdes på	 sergeantens öfverläpp, hvaraf det är högst troligt, att han ämnade höja	 sjelfva läppen, öppna munnen och tala: kanske nämna närmare om sin	 ersättning för mödan att resa ända till Lidköping. Men Sara hade	 knappt slutat de sista orden, då hästarne skyggde till. Gud vet för hvil­	 ken ruska vid vägen; den brunskrynkliga skjutsbondgubben, på sitt vis	 lika flitig i samspråket med fålarne, som de två resande sinsemellan,	 hade släppt tömmarne allt för slaka, så att han icke i hast kunde hålla in	 dem, utan springarne togo till galopp och började skena. Nerikes hästar	 äro af en förträfllig race och födas väl; eld, mod, ifver att löpa utmärker	 dem. Sjelfva Albert måste således snabbt resa sig upp och stå i sittsen;	 han ryckte tömmarne ur hand på gubben och drog in tyglarne barskt, så	 att de begge rödblacka skymlarne måste kröka sina halsar likt höga	 sprättbågar, fnysa och sätta nosarne i bringorna. Skena blef således icke	 af; men gick gjorde det, så att hjulbössorna kunde hafva tagit eld, om de	 haft lust.	 Sergeantens lockar flögo kring tschakot-kanten. Han tyckte sig nu	 åter vara minst sina tjugu år yngre tillbaka igen. Han tittade ned åt si­	 dan: Sara såg icke alls ängslig ut under huj-farten, och detta fröjdade	 Albert mera och högre, än historieskrifvaren är i stånd att beskrifva. Al­	 bert tänkte: här är dock nu ånyo en punkt, hvari hon och jag samman­	 träffa. Kanske råkar jag någon gång ännu en.	 Men verkligen är det icke omöjligt för en historieskrifvare att följa	 med alla händelser; och icke går det an för honom att tala om allting,	 smått och stort? både hvad som sades och icke sades? hände och icke	 hände? huru ofta hatten ombyttes för schaletten och tvertom? Korteli­	 gen: de kommo till Glanshammar, kommo till Örebro, kommo till Kum­	 la, och kommo än längre.	 Men ehuruväl åkdonet var på vägen att skena på Glanshammarsvä­	 gen, gick dock resan sedan på det hela ej så fort, som efter första uträk­	 ningen. Ty nog måtte väl det vara bra mycket, att hafva fyra nattläger	 emellan Arboga och Mariestad? Och att det blef så, måste slutas deraf,	 
	 att de körde in i Mariestad först tisdagen; de hade dock lemnat Stock­	 holm thorsdagen, såsom i början vid handen gafs: alltså sex dagar inal­	 les, hvaraf en på Mälaren och de öfriga fem till lands.	 Till en del kom väl dröjsmålet deraf, att när de vid Bodarne, der en	 natt öfverhvilades, om morgonen stego upp, var Sara icke fullkomligt	 väl. Hon hade icke förr varit utsatt för så mycken rörelse, och hennes	 ögon, ehuru nu nästan klarare än alltid annars, glimmande och fulla af	 högsta innerlighet då hon såg på Albert, visade likväl spår af att knappt	 hafva sofvit halfva natten. Flickan, som kom in med kaffet klockan half	 sju, var således högst välkommen. Förträffliga dryck vid ett sådant till­	 fälle, som morgonen! Men det är väl åter för enskildt att nämna?	 Således är det bäst att genast vara i Mariestad. Det kan ingen hjelpa,	 att resan dragit ut sina sex dagar.	 Mariestad njuter förtjent det ryktet, att vara en af Sveriges skönast	 belägna småstäder. Hvem påminner sig icke den öppna, vidsträckta ut­	 sigten öfver Venern, tagen i synnerhet ifrån kyrkvallen? den stora, högt	 liggande kyrkan sjelf, som, redan innan man hunnit in i staden, bemäk­	 tigar sig ögats uppmärksamhet och drager den bort åt höger ifrån den	 lummiga alleen, hvari man (ifrån Stockholmssidan räknadt) åker? slut­	 ligen, när man inkommit i staden och hunnit ned på andra sidan om	 torget, den långa flottbron, idylliskt simmande på Tidaåns breda, klara	 vatten? och nu på andra sidan om bron det täcka Marieholm, landshöf­	 dingens residens, ej just prunkande med synnerlig höjd, men desto	 mera intagande genom den omgifvande trädrika vegetationen? Lands­	 faderliga minnen ifrån förträffliga styresmän öfver länet sitta liksom in­	 flätade emellan de mjuka, för aftonvinden svigtande lönn-, björk- och	 hassel-grenarne, med deras vajande löf.	 Hvem minnes icke detta allt? Minnet beror likväl på om man varit i	 Mariestad; ty att blott höra talas derom, tjenar föga; man måste med	 egna ögon se Tidans milda, inbjudande utlopp.	 Albert och hans följeslagarinna kommo dit en himmelskt vacker ju­	 liiafton. Någon omständlighet måste tillåtas historien på sina ställen.	 Ursäktas skall och bör derföre, att hvad som följer berättas.	 Sedan de vid inresan nått torget, körde de icke rakt fram ned åt Ma­	 
	 rieholmsbron till, utan veko af en liten gata åt höger, som icke slutar	 förr än i sjelfva Venern. Ungefär midt på denna gata låg huset, som	 emottog trötta resande.	 De stego ur här, besörjde om sakernas inbärande, och allt gick bra.	 Men sedermera föreslog Albert, att, medan qvällen ännu var så ljus och	 vacker, göra en lustvandring i staden.	 Sara hade på den sista tiden, allt sedan Bodarne, blifvit tystare, icke	 just högtidlig .. det ordet passar ej .. men mera högstämd, och hon	 språkade icke så ofta om skråets affärer. Utom denna förändring märk­	 tes hos henne ingen annan, än den, att hennes vanliga skalkaktighet i	 blicken utbytts emot en viss himmelsk vänlighet och tillgänglighet för	 nästan allt hvad Albert ville.	 Utan att säga ett ord emot, lät hon honom taga sig under armen, och	 hon följde honom dit han ämnade föra henne. Han hade ingen plan	 med sin promenad. Således föll det sig naturligast och af sig sjelf, att de	 gingo bort öfver torget ned till flottbron, stannade midt på den och beså­	 go Tidan.	 Stående här och skådande norrut, hade de en gränslös utsigt öfver	 Venerns aftonklara, vattrade duk. De kunde icke se hvar och huru sjön	 sammanflöt med firmamentet sjelf: det syntes allt såsom ett. Och det här	 heter Tidan? anmärkte hon med en liten runkning på hufvudet; alldeles	 så flyter också Lidan ut genom vår stad, och ifrån dess bro har man äf­	 ven en lika stor .. stor .. stor utsigt öfver Venern norrut, och uppåt ända	 till skyarne, när det är qväll såsom nu! ack Albert! Albert! jag påminner	 mig just här den stund, då jag och min mor stodo på bron öfver Lidan ..	 och hon kastade .. kastade ringen bort .. långt .. långt ut ..	 Albert ryste hastigt, tog henne åter under armen och gick, ehuru hon	 knappt ville det, tillbaka bort ifrån Tida-bron. Komna upp i staden igen,	 vände de sig åt trakten, der kyrkan står. Kyrkogården, omgifven af en	 låg stenmur och planterad med träd i flera grupper, ligger så nära Ve­	 nern, att man tycker sig hafva sjön inunder sig. Och den gråa, höga,	 vördnadsbjudande kyrkan sjelf har man bredvid sig.	 Sara bad att få sätta sig på en grafsten. Albert satte sig bredvid. Du är	 så tyst, älskade, goda Sara, är du trött? Hon svarade ej en gång på dessa	 
	 hans ord; men han följde hennes ögonkast och märkte, att hon länge	 och nästan svärmiskt (sådant hade han aldrig sett hos henne förr) be­	 traktade ett par små vackra barn, som lekte ett stycke ifrån dem i gräset:	 de rasade hurtigt och slogo hvarann i ansigtet med levkojor.	 Barnen sågo hvarken fattiga eller rika ut, men ovanligt vackra. Al­	 bert vinkade dem till sig för att göra Sara ett nöje. De kommo barhufva­	 de och långlockiga. Sara höll med svårighet tillbaka en glimmande tår,	 teg, men klappade dem kring hufvud och hals. Albert sade:	 – Tänk likväl, Sara, om dessa vackra barn skulle sakna föräldrar?	 Far och mor kunna de icke hafva varit utan, efter de äro till.	 – Men om deras far och mor ..	 Dött? ja, då beskyddas de af Gud ändå, och af goda menniskor, som	 alltid finnas. Jag vet en i Lidköping, som inga barn haft, men hvars nöje	 bestått uti att af sina medel uppkläda och hjelpa flere små barn, hvilkas	 föräldrar .. Albert ..	 – Dött?	 Nej, väl sämre! slogos och förskingrade hvarann till själ och kropp,	 och läto barnen gå der.	 – Ett sådant slags barn har du sjelf en gång varit, Sara?	 Och en barmhertig moster, moster Gustava, som brukade smyga sig	 hem till mina föräldrar, har jag att tacka för, att jag är så pass folk som	 jag är. När pappa dog, vardt det väl något lugnare och bättre hemma,	 fast mamma då redan var så förstörd och förslöad, att hon dugde till in­	 tet, och icke mer kunde repa sig, ehuru det då annars kunde hafva varit	 en möjlighet för henne att bli menniska igen. Sedan har jag växt upp	 och tagit tömmarne hemma. Men jag är så, det vittnesbörd må jag gifva	 mig sjelf, att jag vill förtreta och förderfva ingen; minst dig, Albert. His­	 keligt är och blir det alltid, att en menniska skall kunna få en rättighet,	 hvarigenom hon sättes i ställning att in i döden förgöra en annan. Der­	 med vinner Guds vackra kärlek visst inga framsteg på jorden. Aldrig vill	 jag hafva den makten öfver en annan, och åt ingen tänker jag gifva den	 öfver mig.	 Albert teg: han klappade barnen på hjessan.	 – Ack, du tycker om små barn! utropade hon.	 
	 Utan att svara henne, sade han likväl: om nu dessa barns föräldrar,	 Sara, vore ogif ..	 – Barnen se goda och vackra ut; det tyckes, som Gud och menniskor	 älska dem.	 Men om föräldrarne icke äro gif .. icke se om dem .. Vi kunde ju i	 stället för dessa barn, Sara, tänka oss utsvultna, trasiga, öfvergifna.	 – Äro föräldrarne goda och förnuftiga menniskor, .. inföll hon	 mildt .. så se de nog om sina barn, så länge de lefva; det vet jag så visst,	 som att ingen rifver hjertat ur bröstet på sig sjelf.	 Men om föräldrarne äro elaka och oförnuftiga?	 – Ja, i det fallet äro de elaka och oförnuftiga, antingen gifta eller icke;	 och de handla derefter, både emot barnen, sig sjelfva och mot annat	 Guds skapade arma verk. Det har jag tillräckligt sett och skådat, Albert.	 Men en skillnad är det ..	 – Ja, en stor skillnad. Den skillnaden har jag nemligen sett vara, att	 om menniskor börja med att vara goda och kloka, så kunna de väl fort­	 fara dermed och äfven tillväxa deri, om de få lefva i sitt lif, som Gud ska­	 pat dem; eller ock beskedligt rättas af menniskor, derest de fela, som	 ofta händer. Men bringas de att vara natt och dag i ondt sällskap, så	 smittas de till själ och kropp: och om de afsky det sällskapet, men än­	 dock nödgas dermed umgås, så händer det som oftast, att de förbittras,	 retas och blifva liksom djeflar.	 Albert studsade, liksom alltid, vid detta ord; så fort han icke sjelf	 brukade det i svordom. Han hviskade något vid sig sjelf om läsare.	 – Tänk hvad du vill, Albert, men visst icke är jag en läsare, det kan	 du fråga dem sjelf efter; ty jag lemnar dig i din fulla frihet. När jag på	 grafstenen här talar om djeflar, så menar jag förderfvade, hiskliga men­	 niskor, som man väl kan få skåda i städerna, och på landet med, tror jag.	 På det sättet pröfvas menniskorna, Sara.	 – Pröfvas? Jag tänker, att ingen, som vill menniskor rätt väl, tillställer	 en sådan pröfning, der största delen går under uti och rent i qvaf. Och	 hvilken är det väl tillständigt och anständigt, att med menniskor anstäl­	 la en så helvetes pröfning, att den slutas med helvetet sjelf? Det kallar	 jag icke pröfning, men raseri.	 
	 Albert studsade ånyo och sprang upp vid de förfärliga orden. Helve­	 te, raseri och djeflar hade aldrig ingått i det samtalsspråk, hvarmed han	 umgicks, utom, som sagdt är, då han svor. Och i sällskap med Sara hade	 han aldrig gjort en enda ed, åtminstone ingen ställd till henne sjelf,	 hvarken god eller ond.	 För att muntra sig, lyfte han upp barnen det ena efter det andra i sin	 famn, kysste dem varmt och såg litet skygg ned emot henne, som satt på	 grafstenen. Han fann henne i detta ögonblick se upp på honom sjelf och	 på barnen, och det tycktes, som hon till hälften ämnade sträcka armar­	 ne efter dem. Han fästades underbart af denna tafla. Han var hvarken	 målare, musikus eller skald; han kunde således hvarken teckna, sjunga	 eller säga sig hvad som så intog honom i den sittande, uppåt skådande	 qvinnans bild. Och äfven hon var icke poetisk. Bilden af det rent och	 himmelskt okonstlade är likafullt någonting.	 – Nu .. nu kom in, Sara! aftonen stupar allt mer; du kan bli kall. Jag	 ville icke för tusen verldar att du skulle förkyla dig. Han gaf barnen åter	 flere kyssar och små silfverpengar; de sprungo sjungande sin väg, och	 han tog Sara Videbeck under armen.	 Förkyla mig? Det hoppas jag ej skall hända. Jag är ganska varm, Al­	 bert, fast det tör vara så, att du aldrig ser mig het, eller finner mina kin­	 der glöda.	 Innan de stego ut ifrån kyrkogården, vände hon sig om en gång, såg	 på det majestätiska, höga, grå kyrktornet bakom dem, och gjorde en	 omärklig böjning, likasom neg hon till afsked derifrån .. eller kanske	 till tacksamhet för det nöje, som hon af de små njutit på kyrkogården.	 Alberts hjerta blef lätt igen, när han kom på gatan. Hon gick också	 lätt, frimodigt och nästan elastiskt vid hans sida. De började språka om	 resan och hvarjehanda förnödenheter. Innan de viste ordet af, voro de	 komna vid gästhuset, der deras saker redan befunno sig i en rymlig,	 vacker, glad kammare.	 Likväl blef det snart så skumt, att jungfrun kom upp med ljus, rulla­	 de ned gardinerna och frågade hvad herrskapet befallde till afton? och	 om de ville spisa der nere i allmänna rummet, eller uppe för sig sjelfva?	 – Till en början gå efter matsedeln, jungfru lilla, så skola vi sedan	 
	 bestämma det andra.	 Flickan gick. Är du road af att vara bland folket der nere? frågade	 Albert.	 – Icke .. och alldeles icke i afton! sade hon. Vi äro nu i Mariestad,	 och hafva litet att samtala och öfverräkna med hvarann, i fall vi här	 skiljas och du far söderut, men jag åt vester. Låt oss äta häruppe.	 Flickan återkom med matsedeln. Albert bestämde sina rätter, hvilka	 öfverensstämde med Saras, utom deri, att hon tog salad till köttet, han	 deremot sin lieblingsrätt gurkor. Och duka häruppe åt oss, sade han.	 Jungfrun gick och kom åter; allt blef i ordning. Efter den lilla, glada och	 förtroliga måltidens slut dukades af igen, och de blefvo ensamna.	 
	 
	 
	 
	 
	 Sjunde Kapitlet.	 
	 Men det säger jag, att om du sedan far omkring något,	 det har jag intet emot. Och jag vill inrätta mig hemma	 alldeles ensam. – Glömma? Om du sprang upp nu, och	 sprang ut, och reste till Sollebrunn i natt, skulle du	 glömma mig för det?	 
	 När de blifvit ensamna, såsom i slutet af förra kapitlet omtalades, gick	 Sara fram till deras kappsäckar och började afskilja de saker, som till­	 hörde Albert. Reser du genast i qväll, eller först i morgon bittida? sade	 hon, likväl med en half röst.	 Hvart, menar du?	 – Jag vet icke hvart du ämnar dig, Albert. Men du har talat om att	 ifrån Mariestad vika af söderut till de stora egendomarne?	 Vadsbo härad, der jag hade åtskilligt att uträtta, hafva vi nu redan till	 det mesta kommit igenom och lemnat. Jag får taga igen det på återfar­	 ten. Nu skall jag visst till Odensåker, Sköfde, ja ända ned åt Marka och	 Grolanda, så att vigaste vägen väl vore att här utanföre vid Lexberg vika	 af åt Kekestad, och ej följa vestra vägen genom Björsäter och så till Lid­	 
	 köping. Men jag har äfven göromål vid Gräfsnäs, åt Sollebrunns-trak­	 ten, och vägen dit går ganska beqvämt och rätt genom Lidköping. Hvar­	 före kunde jag icke då så gerna nu genast få taga den sednare turen?	 – Hvarföre säger du? du har ju din frihet att taga hvilkendera du vill?	 Ja, Sara, för mina affärer har jag visserligen frihet härtill ..	 – Är då något annat hinder? Hvilketdera vill du sjelf?	 Du frågar mig, Sara? och du vet lika så väl som jag, att jag vill följa	 dig till Lidköping. Får jag icke se ditt lilla hus? dina små rum en trappa	 upp, som kunna hyras ut par exemple åt resande? och det der större	 rummet nere på botten, der du en gång tänker hålla handelsbod, och	 det måhända snart nog, i fall din mor ..	 – Allt detta vill du verkligen se?	 Goda, älskade Sara .. du ler? det är mitt fulla allvar. Jag har många	 resor att göra här i Vestergötland, fram och åter, om sommaren och kan­	 ske hela året, i fall min plan lyckas att få transport på Vestgötadals regi­	 mente, och det beror på Dorchimont. Någonstans skall jag under alla	 dessa färder hafva mitt hem .. för mina sakers skull .. kunde jag icke få	 hyra af dig de der smårummen en trappa upp?	 – I Lidköping? Men du har icke sett de rummen ännu. Spar till dess.	 Aldrig köpa, aldrig hyra hvad man än ej sett och skådat!	 Denna gyldne regel gick på meter, och var det första af det slaget,	 som sergeanten hörde ifrån Saras mun. Men orden föllo sig så bra och	 beledsagades af en ljuf, nästan smekande tonvigt. De stodo begge vid ett	 af fönstren i rummet, hade ånyo upprullat gardinen och släckt ljusen,	 för att en stund njuta aftonhimmelens intagande anblick innan de lade	 sig.	 – I dina Lidköpings-smårum, Sara, är det visst rosiga tapeter? det	 slår icke felt, och derinne har du säkert fordom vid sina tillfällen malit	 krita? .. Han höll henne i sina armar, hon såg frågande upp i hans an­	 sigte, att finna om han gjorde narr af hennes dröm, den hon berättat ..	 den der drömmen i Arboga. Men hon fann nu ingen ironi, ingen satir på	 hans läppar.	 Fordom? inföll hon. Det kan ske många gånger ännu. Jag ärnar ej	 aflägga mitt yrke.	 
	 – Men om jag hyr rummen?	 Så sköter jag mina saker på bottnen i nedre våningen hos mig sjelf.	 – Du vill då aldrig sköta någonting uppe hos mig?	 Blir du der något boendes, Albert, så skall du väl ock hafva mycket	 att uträtta för egen räkning, och behöfver hafva dig i ordning, så som du	 kan tarfva. En god matinrättning finnes i grannskapet, och billig städ­	 ning är lätt att få, äfven tvätt och strykning hos beskedliga menniskor,	 som deraf hafva en liten skärf för sin bergning, Albert. De skulle kunna	 förtjena mer, om icke skråna vore. Men det säger jag, att ofta önskar jag	 ändå få bjuda dig ned på en liten enkel risp, om det faller sig: kanske	 bjuder du mig ock någon gång upp? Men aldrig, aldrig vill jag taga af det	 ditt är, eller lägga mig i ditt husväsende .. blott svara dig, ifall du frågar	 mig till råds, det du sedan kan följa eller ej, huru du vill .. och allra­	 minst skall jag nånsin hindra dig i ditt arbete. Jag förstår mig icke på	 dina sysselsättningar: det måtte väl vara en hop skrifveri och räkenska­	 per, kanske, efter du har att göra med inspek .. ja, lika mycket .. Hör­	 stadius och Selander och Silfver .. kanske på Koberg .. men aldrig vill	 jag störa dig deri.	 – Det tackar jag dig för, Sara, det är rasande bra. Men fins det ingen­	 ting, som kan vara gemensamt, sådana menniskor emellan, som ..	 Det är rätt mycket, ja ganska mycket öfver ändå att hafva gemen­	 samt, utom sådant der, Albert. Får jag säga dig rent ut, som jag menar?	 Ty jag har tänkt på detta .. under dessa dagar ..	 – Också jag har tänkt derpå mycket, mycket, må du tro: det måste bli	 vår högsta angelägenhet.	 Likväl få vi akta, att det icke må gå sönder för oss af alltför mycket	 nit. Det är hälften vunnet, att taga sakerna lätt och klokt, vet du; rätt och	 slätt, Albert. Och det är just så man kan taga dem, när man riktigt håller	 af hvarann.	 Sergeanten förstod henne icke alldeles, men smekte det vackra hår­	 fästet vid hennes panna. Fortfar, Sara! du skall tala först.	 Hon upplyfte sitt hufvud ifrån hans bröst, hvaremot det hvilat litet,	 betänkte sig en smula, men sade dock: Efter det så är, att du håller af	 mig och jag dig, så hafva vi ju det gemensamt? Det är mycket det, Albert.	 
	 Och det är mer än många hafva. Men taga vi oss före, att äfven hafva en	 hop annat onödigtvis gemensamt, så skall jag berätta dig hvad deraf föl­	 jer. Skulle du taga mitt lilla hus, min näring, mitt bohag och penning­	 ar .. obetydligt, men som jag kan hafva eller få .. ja, jag vill icke neka	 för dig, att jag kunde börja bli förtretlig. Ty kanske förstår du icke att	 sköta sådant? Jag gissar du vet icke det sjelf ännu, efter du ej försökt	 hafva hus och yrke: åtminstone vet jag icke det. Och det är mycket möj­	 ligt, att min oro vore orättvis, och att du skötte allt ganska bra; dock	 skulle den oron, Albert .. ja, jag skall tala om för dig, att så fort du märk­	 te dylikt hos mig, så blef du rasande. Då gick jag för mig sjelf och gnagde	 på mina hemliga tankar; ena stunden skulle jag tycka, att jag gjorde dig	 orätt; andra stunden skulle jag finna, att jag väl kunde ha rätt ändå, åt­	 minstone i ett och annat. Af dessa strider och plågor i sinne och själ	 skulle tiden förnötas, som kunde användas till nytta och förvärf. Och att	 tiden förstördes, vore ändock det minsta. Men, Albert, jag skulle bli	 stingslig af mig. Du skulle finna mig retsam, först någon gång, sedan of­	 tare. Deraf skulle du sjelf bli stingslig. Eller om vi begge undertryckte	 obehagligheterna, ginge för oss sjelfva och sväljde, som de kalla det, så	 skulle misstycket i stället krypa invärtes in i merg och ben, tära helsan,	 och vi skulle aftaga till själ och kropp. Då finge vi väl börja på att dricka	 Lunds brunn, eller kanske förstöra pengar på gyttja, som jag har hört	 omtalas vid Porla eller Loka: sådant, som föga uträttar, när man har det	 illa stäldt. Så en annan sak, Albert, som jag äfven vill att du skall märka	 väl. Af plågorna skulle min hy snart aftaga, ögonen blekna, och jag bli	 fulare än jag är. Det skulle du aldrig hafva hjerta att säga mig, men du	 skulle ofta tycka det. Jag skulle nog vara så klok att finna det sjelf, och	 gå afsides i mina mörka grubbel öfver hvad du tyckte om mig: och hvad	 du aldrig sade mig, det skulle jag dock upptänka och gissa för egen räk­	 ning. Deraf blefve min sömn nog dålig, och sedan skulle jag häraf bli	 ännu skrumpnare dag från dag, Albert ja, det har ingen gräns med ful­	 heten, när en börjar på det viset, det har jag sett på folk. Och huru ginge	 det med dig? Du skulle, om du vore så god som den bästa man kan fin­	 na, söka trösta mig med milda ord; men huru än du dermed menade,	 skulle det låta litet tomt i mina öron, efter jag kunde märka, att du ljög	 
	 åtskilligt för att ställa mig tillfreds. Det komme att göra saken värre, men	 icke bättre. Och du skulle nog också ledsna, ty du är i alla fall menniska,	 Albert, du som jag. Du torde väl ändå mindre ledas vid mig för mitt för­	 sämrade utseende till kroppen, än för min inre retsamhet, tråkighet och	 hela stygghet till själen; kanske blef ock jag af lidande till sluts oförnuf­	 tig och dolsk, så vardt jag dig ännu olidligare. Och det man brukar yttra	 om löften och eder, blir bara tomma ord, då ingen menniska ändå håller	 det, som ingen menniska kan hålla: jag talar om den inre hjertats kärlek	 till en person, som är det enda härvid att skatta, men som utan hjelp går	 bort, om personen till sin andes tycke blir olidlig för en. Jag har nu nämt	 om huru jag kunde bli odräglig för dig: detsamma skulle väl kunna in­	 träffa, att du kanske vardt outhärdlig för mig äfven. Hvad är det då för	 tröst i de gifna orden? Man sitter olycklig för sig sjelf och har ett namn.	 Det är som en titel utan embete. Det är som en skylt utanför en bod, och	 när man kommer in i boden och frågar på varan, så fins icke varan, som	 skylten talar om. Hur gör man då? jo, man går ut förargad och spottar åt	 skylten. Är icke det rätt nöjsamt? Det har jag ofta med grämelse måst åse	 hos andra, och jag likar det icke. Jag önskar icke att du eller jag må haf­	 va det så. Älskar du mig till själen .. då är jag glad och har nog hvad det	 vidkommer, och skall sköta mig för hela resten sjelf, lustig och nöjd och	 flitig; sofva godt om natten och vara vacker om dagen; det vet jag, och	 det skall du få se. Men älskar du mig icke .. hvad hjelper då allt annat,	 och hvad skall jag med det öfriga? Det gagneligaste och bästa för oss är	 blott, att kärleken må räcka. Och den kan nog taga slut ändå kanske:	 men åtminstone bör sådant undvikas, som man kan förutse gör förtret,	 eller kan göra förtret, och stjelpa kärleken, men icke hjelpa honom.	 Men, Sara, om vi äro goda och förnuftiga menniskor, som jag tycker	 vi äro begge två, så böra vi väl straxt från början kunna .. och sedan	 fortfara .. och jag tycker vi borde icke räkna oss till de olyckliga exem­	 pel du anfört?	 – Om vi äro goda och förnuftiga menniskor, som jag hoppas vi med	 Guds hjelp kanske äro .. så, Albert, fordras det ju icke mer? Vi behöfva	 ju då intet vidare, än utöfva hvad af godhet och förnuftighet följer emot	 hvarann och mot alla andra, så vidt vi sträcka oss. Hvem kan hindra	 
	 det? Betänk väl .. om vi nu äro goda och förnuftiga, är icke då det allra	 angelägnaste, att vi dermed fortfara, och älska hvarandra? Och det mås­	 te vara saken. Då måste synnerligen allt sådant undvikas, som kan för­	 derfva, göra en elak, fånig och dum. Det står alltid till Gud huru en	 menniska fortfar att vara, och mången kan falla. Men åtminstone böra	 vi icke med hvarann tillställa sådant, som en liklig trolighet är uti, att	 det kan fylla hjertat med etter och hjernan med en dimmig sky. Det må	 andra kalla prof; men jag kallar det onda och okloka företag, som folk	 icke med rätta borde göra hvarann. Ty om Gud sjelf ger någon en plåga,	 som icke kan undflys, hon är då att tåligt utstå och är ett prof. Men men­	 niskor kunna låta bli usla tillställningar: sådana äro undvikliga och böra	 undvikas, och äro icke att kalla prof, helst som de oftast föra till helve­	 tet, dit väl ingen vänlig inrättning borde vilja draga sina underlydande.	 Men tänker du icke som jag, Albert, så har du din fulla frihet med dig.	 och ..	 I alla fall, afbröt sergeanten, har du orätt i det, Sara, att förderf och	 olycka finnas i alla hus.	 – I alla? frågade hon. Nej, jag har sett ett eller par hus, der de lefva	 bra, rätt bra. Men det kommer visst icke deraf, att de blifvit hoplästa,	 hvilket icke annorstädes hjelpt, utan deraf, att de i själ och hjerta draga	 öfverens, åtminstone så pass mycket som behöfves, hvilket alltid hjelper	 der det fins.	 Hoplästa? hvad menar du med det?	 – Att man läst öfver dem, vet jag. Kära Albert, signerier tjena till in­	 tet. Man måste en gång komma derhän, att i denna sak, som i alla andra,	 söka hvad som verkligen tjenar, och ej bygga på det odugliga. Deraf blir	 icke blott olycka, utan, hvad värre är, riktiga laster. Ty, så fort man icke	 älskar hvarann, så är det en riktig ful last att ..	 Signerier? Men jag tycker rätt mycket om en vacker bön .. sådan par	 exemple, som brukas när två ..	 Sara såg upp med ett underbart uttryck. Gud är mitt vittne, yttrade	 hon, knappt hörbart, men med den renaste stämma, Gud känner, att jag	 älskar böner. Och jag gör dem, Albert, och jag tänker göra dem. Men	 ack, icke nyttjar jag böner till sådant, som de icke tjena till; ty det är sig­	 
	 neri och tomma ljud, om icke ännu värre, nemligen hädelse. Böner? O	 min store Gud? Ej den vackraste bön förvandlar hvitt till svart, eller	 svart till hvitt. Om två stå bredvid hvarann och ljuga redan då ett tycke	 för hvarandra, som de icke hafva, icke gör bönen lögnen dervid till san­	 ning. Eller om de icke då stå och ljuga, men likväl lofva sådant, som det	 händer att det sedan alls icke står i deras makt att hålla, icke afböjes det	 genom någon läsning öfver dem? Och det som oftast inträffar, nemligen,	 att de sedermera icke hålla hvad som blir dem omöjligt att göra, men	 likväl med skenet låtsa så, till ökad plåga och lögn, hvad uträttade väl då	 den arma bönen på förhand? icke hindrade den att så går? Och när de så	 ändå fortfara med hvarann, blifva de allt mera grofva till själ och	 kropp .. ja, riktigt liderliga, det måste man tillstå .. och till sluts sådana,	 att de icke mer alls kunna fatta hvad vackert och rent i verlden är, eller	 förstå något i grunden klokt om menniskan, ehuru man läst öfver dem.	 Det ser man ju jemt, och det kallar jag oseder. Albert! icke är det värdt	 att heta god, ädel eller lycklig, om man icke är det. Och aldrig är det	 värdt att till vinnande af en sak bruka annat, än det man vinner honom	 med; så tycker jag. När det fattas mig olja till kitt, icke ställer jag mig då	 och läser öfver kritan; utan jag går ut och skaffar mig olja, som jag blan­	 dar i kritan, och det hjelper. Jag brukar aldrig signerier, Albert; fast flere	 i Lidköping kasta saltkorn i ugnen, när de hafva tandvärk, och stöpa bly	 öfver sjukt folk, och sätta stickor i trän: och ibland säga de, att de blifva	 friska, som väl kan hända, fast det icke sker af stickorna, tänker jag. Så,	 Albert, träffas ock hoplästa, som äro rätt sediga och lefva väl; men det	 kommer icke i sjelfva grunden af läsningen.	 Nå, men så skadar den åtminstone ej.	 – Jojo men. Ty när man en gång har läst öfver tvenne sådana, som	 icke duga för hvarann till annat än förderf och elände, så vill och påstår	 man ändå, att de ytterligare skola vara ihop och bråka sönder hvarand­	 ra, bara för den läsningen skull, som en gång skedde i onödan. Det me­	 nar jag är ganska skadligt. Sålunda är det väl illa gjordt, att bruka böner	 så, att de icke tjena, men i de flesta fall ganska rysligt skada. Ack min	 Gud .. och att göra bön, som är så heligt och ljuft, när det kommer på	 sitt rätta ställe! Det vet jag bäst.	 
	 Älskvärda flicka, när gjorde du bön sist?	 – I Arboga .. Albert. Hon hviskade detta så tyst, och det lät nästan	 som ett min gick före namnet Albert; men hela uttrycket var för mycket	 magiskt att kunna fasthållas, ehuru sekunden deraf var för djupt inta­	 gande, att i evighet kunna glömmas. Hon teg. Men hon tillade straxt	 derefter högt: Jag säger det ännu en gång, Albert; tänker icke du som	 jag, så har du din fulla frihet med dig och med ditt. Säg då ifrån det, ty	 jag ville i det fallet, att du fore i qväll så gerna, eller i morgon, och icke	 komme med till Lidköping: ehuru Gud vet, huru gerna jag hade dig hos	 mig på den sandiga stygga vägen.	 Blott på vägen?	 Deras varma ögonkast möttes; men de sågo ej länge in i hvarann, förr	 än de blickade ut genom rutan och på himmelen, hvilken förekom dem	 icke hafva mörknat, ehuru de tillbringat en lång stund i skymningen.	 Albert satte sig på en stol vid fönstret, hade Sara i sitt knä och mindes	 nu ända bortom Bodarne den skumma qväll i Arboga, då han äfven satt	 vid en ruta, med fåfängt bemödande att rista sitt namn i den. Huru	 mycket hade icke sedan dess förändrats? Hvilket nytt tidehvarf? Med	 hvilka andra ögon såg han på henne? och hon tycktes sjelf hafva kom­	 mit i en annan verld. Allt det förut ej sällan påkommande barska,	 qvicka, slyngelaktiga var borta; hon bar nu anblicken af medborgarin­	 na; samma förnuft i allt, som förr, men ett förnuft, sänkt i doftet af den	 innerligaste hängifvenhet, den renaste ljufhet. Det underbaraste var, att	 den fullkomliga frihet, hvaråt han oaktadt allt af henne lemnades, att	 resa bort ifrån henne om han ville och när han ville, långt ifrån att locka	 honom till öfvergifvande, gjorde henne tusendubbelt älskvärd, lätt och	 angenäm i hans ögon. Och älskvärdhet är det enda .. det enda .. som	 drar till äkta kärlek. Denna kan uteblifva ändå kanske; men skall något	 verka, så är det allenast älskvärdhet, tänkte han.	 Hvad ser du på deruppe i himlahvalfvet, Sara?	 – Jag undrar, om det kan vara långt dit?	 Han tryckte henne till sitt bröst och svarade: vi äro på vägen.	 – Blott på vägen?	 Nej framme .. om ..	 
	 – Albert!	 Berätta mig, Sara, oförstäldt .. du talade nyss om huru menniskan af	 inre bekymmer och själens plågor kan blifva ful; och det hade du visst	 rätt uti. Vi skola låta bli sådant. Men Sara, säg .. du kan ej någonsin bli	 ful? Det syns mig omöjligt ..	 – Till själen, Albert, behöfva du och jag aldrig blifva fula: och det	 tycker jag gör tillfyllest. Men till kroppen vet du väl, att då man blir gam­	 mal, så .. äfven utan att plågorna tära.	 Hvad betyda åldrade drag, då en god och sann ande speglar sig rent i	 ögon och alla lineamenters uttryck. Det är af denna himmel jag drags	 och hänrycks.	 – Så tycker äfven jag. Gudskelof, du är icke en narr, Albert.	 Och äfven kroppens drag förfalla sent, först ganska sent, så framt en	 god, liflig och verksam ande bor i dem. Så tror jag, Sara.	 – Det har jag sett på moster Gustava, inföll hon.	 Låt oss då hafva det så, Sara, att hvar och en af oss styr för sitt. Jag	 skall icke låta dig hafva hand öfver mitt, likasom du icke gifva mig makt	 öfver ditt. Vi skola endast hafva vår kärlek gemensam. Men tänk, om	 endera af oss kom i behof, så att det egna icke förslog till lif och uppe­	 hälle?	 – Vill då icke kärleken gifva bistånd? frågade hon och spratt upp.	 Komme du i nöd, Albert, skulle icke jag skänka dig af mina medel, så	 länge jag hade, och jag fann att du ej vore en förskingrare, en usel en.	 Och blef jag mycket fattig, så kan det ju äfven hända, att du .. att du	 skulle vilja skänka mig något?	 Gud, så du frågar, Sara! Men när det är så oss emellan på begge sidor,	 hafva vi icke redan då våra medel gemensamma?	 – Nej, det är en himmelsvid skillnad. Om jag skänker dig en gåfva, i	 penningar eller annat, så gör du sedan dermed och handterar det allt	 som du vill. Deraf kan ingen förargelse uppstå; det blir ditt, likasom det	 du hade förut; och frågar du mig till råds om handteringen dermed, så	 skall jag svara dig, och du gör sedan ock med rådet efter som det synes	 dig bäst. På det sättet är du, oaktadt skänken, lika fri, oförryckt och oför­	 störd. Likaså, om du vill förära mig något, så måste du gifva mig det på	 
	 samma villkor, som en ren och älskvärd skänk, till glädje och gagn, den	 jag får vända och nyttja som jag behagar och behöfver. Sådana gåfvor	 och gengåfvor äro då en hjelp åt menniskan, men icke ett ömsesidigt	 förderf, sådant som det dagliga trassel, folk annars mycket bruka med	 hvarann.	 Kunna då aldrig menniskor hushålla ihop?	 – De kunna ju försöka. Går hushållningen bra, så kan man ju fortfara	 med den, likasom man fortfar med mycket annat, som går bra. Går han	 åter rasande, så är det ju välbetänkt att upphöra med den, likasom med	 annat rasande. Men kärleken emellan två, den bör främst af allt hållas	 fredad och i ro för sådant; den bör aldrig göras lidande eller beroende af	 en sammanboning eller hushållning, och huru den kan slå sig ut. Jag	 tycker det är bäst att de aldrig flytta ihop, det får jag säga; emedan folk,	 som älska hvarann, mycket snarare reta, förarga och slutligen förderfva	 hvarann, än andra, som icke räkna på hvarann och derföre se mycket	 med kallsinnighet. Men vilja de då ändtligen försöka det onödiga nöjet,	 att låta två hufvuden regera jordiska saker, som skötas allrabäst och	 blifva redigast, när de icke blandas, utan hafvas af hvardera personen	 för sig, hvilken styr sitt bäst efter sitt hufvud .. så må de åtminstone vara	 så kloka och sluta upp dermed innan deras kärlek förgår, som lätt kan	 hända; ty intet glas är vackrare än hjertats tycke, men ingen emalj skö­	 rare. Det kan jag förstå.	 På det sättet vore ju allrabäst, att vi icke allenast läte bli att bo ihop,	 utan äfven icke såge hvarann alltför ofta?	 – Du tänker ju också göra många resor, Albert? yttrade hon med en	 blick, långt ifrån smärtsam.	 Det måste jag. Jag kan ej undvika det.	 – Huru glad skall jag tänka på dig medan du är borta? Och så vacker,	 som jag då har dig i min själ, skulle du hafva svårt att vara, Albert, om du	 stannade hemma. Men du skall återkomma! och hvarje gång dubbelt	 välkommen!	 Men herre min Gud ..	 – På det sättet skall kärleken räcka. Du skall slippa se mig i alla dum­	 ma, ledsamma, stygga .. ja, i stunder, då det är alldeles onödigt att se	 
	 hvarann. Och om äfven du har sådana stunder, ty du är menniska, Al­	 bert, så skall jag också slippa se dig då.	 Men, lefvande Gud .. Sara, jag begriper icke .. hvart tar detta vägen?	 man kan hitta på att glömma hvarann?	 – De, som med olidlighet nöta sig emot hvarandra stundligen, de	 glömma hvarann snarast, Albert; eller om de minnas hvarann, så är det	 med plågans minne, såsom man kommer ihåg fulslag.	 Hu då!	 – Det är nära kroppar med aflägsna själar. Såsom det står i Skriften:	 de lofva mig med läpparne, men deras hjerta är långt ifrån mig.	 Du är dock en läserska!	 – Nära själar med aflägsna kroppar tycker jag då, om så skall vara,	 mera om.	 Men kunna ej beggedera vara nära?	 – Stundom, Albert. Nu är det så oss emellan. Men .. Och till Lidkö­	 ping vill jag du skall följa. Men det säger jag, att om du sedan far om­	 kring något, det har jag intet emot. Och jag vill inrätta mig hemma all­	 deles ensam. – Glömma? Om du sprang upp nu, och sprang ut, och reste	 till Sollebrunn i natt, skulle du glömma mig för det?	 Sara, du skulle stå framför mig jemt!	 – Och jag skulle se dig genom alla mina fönster. Försök! res för ro	 skull!	 Tillåt mig att dröja litet.	 – Glömma? När likgiltighet kommer emellan menniskor, då är det	 som glömskan halkar med i sällskap. Men resor och afstånd, hvad bety­	 da de? Landsvägar äro icke det, som gör afstånd emellan själar. Nå, icke	 vill jag du skall vara borta öfver halfva året, det tillstår jag.	 Du andas så, ljuft!	 – Glömma? sade hon åter efter en liten stunds tystnad. Kanske, om	 det händer att kärleken slutar emellan några, att glömska också då kan	 komma: men åtminstone är det visst, och det vet jag, att icke uppehålles	 hjertats glada minne af sådant, som öder ut kärleken sjelf. Derföre ..	 Ja, jag skall icke se dig, icke påhelsa dig alltför ofta, Sara. Men om jag	 får hyra dina smårum och der sitta för mig i mitt eget arbete, så skall	 
	 intet i verlden, ej du sjelf, kunna hindra mig ifrån att måla din bild fram­	 för mig, nemligen icke med pensel, det kan jag icke .. ack om jag kun­	 de! .. Och skulle du blifva sjuk, då vill jag gå ned och sitta vid din säng.	 – Det kommer an på sjukdomen, bästa Albert. Jag har helst Maja hos	 mig, hon förstår det bättre.	 Men .. min Gud .. om .. jag tänker blott .. om par exemple jag sjelf	 blef sjuk ?	 – Det är en helt annan sak. Då går jag upp i dina rum och sitter hos	 dig natt och dag, om det behöfs, vid din säng. Jag sluter igen boden och	 skrifver utanpå: bortrest. Du skall veta, det är den skillnaden, att om en	 karl är sjuk .. riktigt, så att det icke är prat, utan han ligger till sängs	 med allvar .. det är icke en obehaglighet, ledsamt eller fult att vara när­	 varande vid; det kan jag med. Men ett sängliggande, sjukt fruntimmer,	 med lungsot eller så, det är allrabäst för sig sjelf, Albert. Likväl, om nå­	 got skulle hända mig, har jag icke emot, att du dröjer i staden .. i hu­	 set .. i öfre våningen. Skulle ..	 Gud! hvad menar din underfulla uppsyn?	 – Skulle jag dervid komma nära döden, då ville jag, Albert, att du	 gick ned i mitt rum .. näst innan jag dör .. till mig! .. och .. ty denna	 hand ville jag kyssa sist af allt i verlden ..	 . . . . . . . . . . . . . . . . . . . . . . . . . . . . . . . . . . . . . . . . 
	 
	 
	 
	 
	 
	 
	 
	 Åttonde Kapitlet.	 
	 Se dig omkring och var glad i uppsynen! Jag ville haf­	 va den hemliga glädjen, att när du åker fram på gatan,	 hvarannan flicka må stanna och tänka: Kors, en så	 vacker officer der far!	 
	 Historien och geografien, som alltid räcka hvarandra handen, måste äf­	 ven här hjelpa hvarann; så att när den förra sist drog sig hastigt undan	 och viker tillbaka, börjar den sednare tala, och talar på följande sätt:	 
	 Vägen emellan Mariestad och Lidköping räcker ända ifrån Mariestad	 till Lidköping. Denna väg började de begge resande straxt befara mor­	 gonen derpå, så fort de doppat sina skorpor i ett par vackra äkta koppar.	 Vestergötlands geografi må säga allt hvad hon vill och behagar om	 södra Venerstranden; det vissa är, att om man icke ser på vägen, som	 stryker fram här, så förekommer den ögat alls icke obehaglig. När de	 begge resande hunnit till Bresäter, sade Albert: Nu beror det på, om vi	 framåt Forshem skola taga den gudomliga vägen öfver Kinnekulle, som	 går genom norra delen af Österplana, så Medelplana och Källby, på	 hvilken väg vi komma förbi Hönsäter, Hellekis och Råbäck ..	 Råbäck? jag har hört omtalas Råbäck! Jag har icke varit der förr,	 fortfor Sara, men hvarföre skulle jag nu dit, då hon icke mera bor der?	 – Hvilken hon?	 Der har en engel bott, men som nu flyttat till Vettern.	 – Fru .. jag vet .. jag mins icke rätt namnet.	 Jag har icke heller sett henne, fortfor Sara; men bodde hon ännu	 qvar på Råbäck, så skulle jag önska taga den vägen. Goda, förträffliga	 böcker har hon lånat moster Gustava i Lidköping, och dem hafva vi	 begge läst tillsammans på mellanstunder.	 – Dem vill också jag läsa! utropade sergeanten.	 Du skall så .. men ..	 – Ja, den andra vägen vi kunna välja, fortfor han, går deremot ned åt	 Enebacken, öster och söder om Kullen, genom Skälfvum, förbi Husby,	 och så. Hvilkendera skola vi taga?	 Huru skall jag kunna afgöra det? det förstår jag mig icke på.	 – Men du skall veta, Sara, att Hellekis hör till de utmärktaste ställen	 i Vestergötland; det förtjenade väl att fara den vägen.	 Om du vill. Och är der stora hus och byggnader, så förtjenade det nog	 att göra sig bekant på stället; det kunde en gång löna sig.	 Litet förstämd refvade sergeanten in sitt samtals poetiska segel; han	 hade icke nu på några dagar hört yrkets angelägenheter omtalas, men	 märkte genast, att de voro i antågande. Och huru kunde han vara ledsen	 på henne för det? Likväl ville han ej, att så gudomliga platser, som	 Hönsäter, Hellekis och Råbäck, skulle uppoffras till mål för blotta glas­	 
	 mästarönskningar: han beslöt således att taga den prosaiska stråten öf­	 ver Enebacken, lemnande Kullen till höger.	 – Hon har dock varit högre stämd, fortfor sergeanten för sig; ja, ett	 par dagar! och hennes talämnen, ehuruväl alltid sig lika hvad klokheten	 beträffar, hafva dock ej ständigt haft smak af en gesäll i fruntimmersklä­	 der. Stackars, goda, oskyldiga flicka! tillade han med en knappt återhål­	 len tår; goda, älskade! huru orätt bedömer jag dig? är det icke rätt väl,	 att du är så förnuftig? Du skall ärligt och förträffligt kunna sköta dig och	 de di ..	 Han ryckte till hästarne, likasom en hastig skrämsel påkommit, och	 han fruktade de skulle fara af någonstans; men han hemtade sig och	 fortfor inom sig: Allt hvad jag kan spara och aflägga, skall jag gifva dem,	 och det såsom en fullkomlig, en ren gåfva, så der som hon vill hafva det,	 utan all inblandning ifrån min sida (om icke medelst fria råd), huru hon	 dermed må hushålla. Men? gode Gud! mina skall jag kalla dem: det	 skall, det måste, det vill jag bestämdt!	 Det skall du, och det blir min himmelska glädje, att höra dig säga	 så. – Albert for förskräckt åt sidan vid dessa Saras sakta uttalade ord.	 Hade han glömt sig i sin svärmiska utsigt ända derhän, att han talat högt	 och förrådt sina innersta tankar?	 – Räds icke, Albert; dina hviskningar, dina allra tystaste hviskningar	 till dig sjelf, hör jag; ty jag är så, att jag hör.	 Store Gud! hvem är du då? kan du mera än andra?	 – Du kör så bra och galant, Albert; jag älskar dig.	 Du älskar mig, men du svarar mig icke?	 – På hvad skall jag svara?	 Huru kunde du höra nyss, hvad blott min själ darrande tänkte?	 – Jag älskar din själ, derföre hör jag din själs ord.	 Hvad?	 – Det vill säga, jag förstår dig. Jag begriper dina tankar: till och med	 hvad du grubblade på nyss förut ..	 Hvad? om yrket?	 – Jaja .. Albert .. ett fönsterglas är icke så föraktligt, som du tror,	 Albert. Det skyddar dig om vintern emot kölden ute, och gifver dig lik­	 
	 väl ljus med detsamma. Det mesta i lifvet är annars så, att om det vär­	 mer, sker sådant icke utan med mörker, eller om det lyser, så sker detta	 sällan utan med köld. Ett fönster allena .. märk väl, min Albert .. ger	 ljus utan att låta köld inströmma; och det håller värmen inne, med bibe­	 hållande likväl af ljus tillika. Så är ett fönster beskaffadt, och det bety­	 der mera, än mången fattar. Derföre skall du icke förakta fönster, och	 icke förakta Saras yrke, hvarmed hon har födt sig och alla i Lidköping,	 dem hon kan hafva haft att bistå .. och skall så hädanefter .. och äfven	 dig, Albert, om du kommer i nöd.	 Nej, Sara, det skall du aldrig behöfva. Flit! en stor flit i mitt yrke .. ty	 också jag har ett yrke! .. älskade, goda flicka, nu känner jag, likt en	 himmel, hvad det är att vara flitig .. jag skall och vill förtjena! .. detta	 ord, som förr lät så lumpet i mina öron? Förtjena vill jag! arbeta och der­	 med hjelpa ej blott mig, men .. alla i Lidköping, dem jag kan hafva att	 bistå. Yrke och flit .. du, Sara, har lärt mig de rätta orden! Han tog hen­	 nes hand.	 . . . . . . . . . . . . . . . . . . . . . . . . . . . . . . . . . . . . . . . . 
	 Geografien är en stackare, som ständigt låter öfverrumpla sig af His­	 torien. Hvar var det nu, som den sednare tog sitt nya öfvertag igen? Jo,	 på vägen åt Enebacken. Så tag då vid der och håll sedan uti dig, geogra­	 fi!	 Enebacken .. och så får man Holmestads, Göteneds, Skälfvums kyr­	 kor, och till och med Vettlösa på litet afstånd åt venster: förlåt, Vättlösa	 heter det. Sedermera kommer man så, att man ser Husby och till och	 med Klefva kyrkor uppåt Kullen till. Vidare råkar ögat inom kort Broby	 kyrka, Källby kyrka, Skeby kyrka .. det var obegripeligen så mycket	 kyrkor!	 Men nu är det slut. Ett stort öppet vatten möter till höger och slår	 den åkandes blick med en tjusande förfäran: han fruktar få hela Venern	 öfver sig, åtminstone inpå hjulnafven, och tviflar icke att den sanka,	 gula sandstrand, han åker på, legat under böljan en gång. Venern är en	 fée, som dragit sig litet undan: hvem vet, om hon icke hastigt och oför­	 tänkt kommer på en och tar igen sina gamla rättigheter? I synnerhet vid	 nordanstorm är detta fruktansvärdt.	 
	 I dag teg vinden och böljan log. Sara satt i hvarje ögonblick anande	 att få se sitt Lidköping. Hon kände de ljufvaste inre minnen.	 För en sak måste dock Historien tillåtas att redogöra: det är för den	 besynnerliga lyckan de hela vägen rönt, att få parvagn. Ty eljest pläga	 kärror hota de flesta resande, som icke komma på egna hjul eller stå på	 egen botten i vagnarne. Kärror äro stundom stygga att åka på. Det var	 således en mild skickelse, som förfogat här; och kanske ligger närmaste	 förklaringen i det, som medici sjelfva .. hvilke annars aldrig befatta sig	 med ödet .. påstå om naturen, nemligen att hon har en utmärkt och	 enskild omvårdnad om qvinnan; att hon nästan är skygg att skada hen­	 ne; är vördnadsfull, undvikande, aktsam. Detta är en mystisk, men en	 helig tanke. Måtte derföre också menniskan vika lika vördnadsfullt un­	 dan: må vi knäböja för en himmel, som okänd .. misskänd .. står om­	 kring oss, så nära, så god, så hemlighetsfull, så glömd, och likväl så stän­	 dig.	 Lyckan att få parvagn kom för dessa resande ofta deraf, att när Albert	 såg hästarne vara goda, brydde han sig icke om att fordra skjutsbonde,	 utan körde ensam; hvilket bönderne, när de se sig få ordentliga åkande,	 gerna gå in på och tacka för. Så hade nu sergeanten och hon farit en­	 samna hela tiden.	 Lidköping kom. De började åka på stadens första gata, bred, stor,	 bra; men litet ojemnt stenlagd. Bästa Albert, låt mig stiga af här, detta är	 mitt barndomshem: jag skulle vilja gå till fots härinne. Du kan köra, jag	 går ensam.	 Nej, jag stiger också af, går bredvid och kör.	 – Icke! det ser illa ut. Och så tillika, Albert, en annan sak. Åk du en­	 sam fram till källaren bortom torget. Jag går hem till mitt hus: jag vill	 komma dit ensam först. Jag vill se huru det är med min stackars mor.	 Äfven jag vill se henne.	 – Nej, Albert. Om hon ännu lefver, skulle hon känna en fasa vid din	 anblick. Det vill jag icke.	 Min Gud! hvad säger du?	 – Ty du skulle omöjligen kunna undvika att förråda dig. Du skulle	 uppföra dig så emot mig, att hon i dig skulle ana en friare: hon skulle	 
	 skälfva vid föreställningen att i dig se sin dotters blifvande man. Jag	 skulle få svårt att öfvertyga henne om, det du aldrig i verlden skall bli ..	 Ha!	 – Frukta dock intet, goda Albert. Du skall snart komma hem till oss,	 och du skall få bese de rum, du ämnar hyra. Men vänta tills jag låter	 kalla dig. Kör nu gatan rätt fram: det är icke svårt att hitta här i Lidkö­	 ping. Utan afvikningar kommer du rätt så bort till den der bron, som vi	 talat om, öfver Lidan .. den der, du.	 Hah!	 – Den åker du öfver; men betrakta utsigterna till höger och venster,	 ty skönare flod än Lidan rinner ej genom en stad. Litet längre fram,	 samma väg, kommer du till torget. Ett större torg fins icke i verlden: kör	 rakt fram öfver det till mynningen af gatan längst bort åt venster. Den	 gatan går åt en annan tull, hvarifrån vägen löper till Göteborg. När du	 nu kommer på den gatan, blott till nästa tvärgränd ifrån torget, så ligger	 källaren der i hörnet. Tag in på den, låt bära upp alla våra saker; tag en	 kammare för din räkning öfver natten, eller tills jag låter kalla dig. Jag	 skall hemifrån skicka en af lärpojkarne efter mina saker: du känner väl	 dem åtskills?	 Det står väl icke S. V. på alla: men jag skall försöka.	 – Du är tankspridd, goda Albert. När du kommer fram, så ät litet,	 stärk dig, och tänk icke så mycket på mig. Du känner väl igen dina egna	 saker åtminstone? Allt hvad som icke är ditt, det är mitt .. och låt poj­	 ken hemta det.	 Hvad som icke är ditt, det är mitt!	 – Men .. var icke förstämd, icke blek! Du är i en hygglig stad, skall	 du veta. Se på menniskorna, när du far genom gatorna: du skall märka,	 att nästan hvar flicka här är behaglig .. det är Lidköping utmärkt för ..	 jag är ibland de allra obetydligaste. Se dig omkring och var glad i uppsy­	 nen. Jag ville hafva den hemliga glädjen, att när du åker fram på gatan,	 hvarannan flicka må stanna och tänka: kors en så vacker officer der far!	 Sergeanten nickade ett temligen muntert afsked åt Sara, som stigit	 af. Han körde framåt, långsamt likväl, och såg sig ofta om på sitt gående	 resesällskap.	 
	 – Du kör för simpelt, sade hon vinkande. Det går icke an för en karl.	 Han slog då till en frisk klatsch i luften, hästarne foro af. Sara Videbeck	 gick ensam.	 Hon vek ned åt en gata utmed ån: gatan, som förde hem till hennes	 boning. Det var icke sent på qvällen, dock redan afton; flere skyar i	 långsträckta, söndertrasade och oförklarliga skepnader drogo här och	 der fram öfver hvalfvet; till regn liknade det sig likväl icke. Solen skäm­	 tade nere ur vestern med de allvarsamma, betänkliga, ljusgrå, tunna	 skygestalterna.	 Fotgängerskan stannade vid en tvärgata, emedan folk kom gåendes,	 och hon sökte i dem igenkänna bekanta. I småstäder veta nästan alla	 menniskor till hvarandra. Sara märkte äfven hvilka dessa voro; men,	 inbegripne i djupt samtal och på temligt afstånd ifrån henne, varseblef­	 vo de henne icke. Hon undrade på deras åtbörder, pekningar och huf­	 vudvändningar. Men då de gingo förbi, steg också hon framåt vidare	 och närmade sig till nästa hörn. Här stannade hon åter tvert, ty en lik­	 procession kom. Vördnaden för sådant hade alltid hållit henne tillbaka;	 huru mycket mera nu, då hon med häpnad och bestörtning i denna pro­	 cession igenkände sin egen verkgesäll, gående svartklädd: några af de	 äldre lärpojkarne jemte andra bekanta buro en likkista. Det var hennes	 mors! derpå kunde hon icke tvifla.	 Bröstets förfärliga rörelse, andedrägtens uppror bjöd hon till att	 dämpa; ty ett oskickligt uppträde på gatan måste undvikas! Resklädd	 och utan allt svart i sin drägt ville hon ej visa sig. Min mor? min mor! får	 jag aldrig mer se ditt ansigte? utropade hon, vred sina händer och drog	 sig ännu närmare in i det hörn, der hon stod, för att låta det sorgliga tå­	 get komma förbi. Hon tyckte sig höra klockaren till sin granne i pro­	 cessionen doft mumla orden: förlidne söndagsnatt.	 De allvarsamme vandrarne märkte henne icke. Men när kistan hun­	 nit om den tyst gråtande, fördolda dottren, blef det omöjligt för henne	 att fortsätta sin egen vandring till hemmet. Hon såg, att processionen	 vände sig fram åt kyrkan till. Om det var begrafning eller blott bisätt­	 ning, kunde hon icke veta; men hon drogs oemotståndligt att på afstånd	 följa. Allt var henne ännu oredigt, hemskt, alltför hastigt öfverraskande:	 
	 att se sin mor, åtminstone röra hennes kista med sin mun, innan hon	 nedsänktes, det var en nödvändighet.	 Förlidne söndagsnatt? stafvade hon tillsammans i sina tankar. Hvar	 var jag då? I thorsdags reste jag ifrån Stockholm. Hade resan icke för­	 dröjts .. hade icke .. om .. så kunde vi .. så kunde jag redan i söndags­	 aftons hafva varit hemma. Nu är det onsdag! Hvar voro vi söndagsnat­	 ten? Hvar? På Bodarne, svarade hon sig sjelf.	 Lidköpings kyrka är till belägenheten olik Mariestads deruti, att då	 den sednare ligger särdeles högt, beherrskande hela staden och är syn­	 lig öfverallt, så står deremot Lidköpings i ett hörn af sin stad, visserligen	 så, att hon på afstånd märkes .. ty hon är likväl en ansenlig byggnad ..	 men icke så, att hon genast och öfver allt tar ögat i anspråk. Hon har	 icke fått sitt läge utmed sjelfva Venern, såsom Mariestads kyrka, men är	 omgifven af en mycket lummigare, dunklare, innerligare kyrkogård.	 Sara ville desto mindre nalkas tåget, som fruntimmer aldrig gå med i	 sådana; och de, som höra till sorgen, visa sig i synnerhet icke ute, och	 minst på kyrkogården, vid det afgörande tillfället. Men Sara måste till	 kyrkogården! Var ändamålet att nu sänka ned i jorden den älskades	 stoft, så måste hennes syn, skärpt så mycket som möjligt, söka följa den­	 na färd till dess sista märkbara ögonblick.	 Hon fann med rörelse, att stadens ringaste prest blifvit den, som man	 ombetrott och kallat till utförande af förrättningen. Kistan gick om­	 hvärfd af de menniskor, som varit glasmästarenkans arbetare på verk­	 staden, och hvilka, sällan vane att gå i svart, nu syntes dåligt utstyrda i	 till en stor del lånade, åtminstone urvuxna kläder. Men allas ansigten	 hade, då Sara såg dem träda förbi, burit spår af blekhet, insjunkenhet:	 hafva de farit så illa under de tre veckor jag varit hemifrån? nej! det	 måste betyda sorg eller andakt, hoppades hon. Kistan befann sig redan	 långt inne på kyrkogården, då dottren med vacklande steg äfven försök­	 te att våga sig ditin.	 Hon blickade rundt omkring derinne. Ingen menniskohop fans sam­	 lad, i hvilken hon kunde blanda sig, för att på detta sätt våga nalkas när­	 mare till den uppkastade jordhög, hvarpå hennes stirrande ögon stodo.	 Hon drog sig således afsides bort till en hög grafsten, under ett träd.	 
	 Bakom den skymd sjelf, kunde hon ändå få åse sin mors sista .. enda ..	 heder. En matt ringning börjades med kyrkans minsta klocka, presten	 uppslog handboken, klockaren tog upp sin psalmvers.	 Vid dessa ljud sjönk Sara på knä i gräset vid den aflägsna grafstenen;	 tårar kommo i strida svall, hennes hufvud darrade ända ned emot	 blomstervallen och hennes händer emottogo den fallande pannan. Min	 mor! min mor! utropade hon högt, ty hon viste, att ingen dödlig hörde	 henne här. Ett saligt minne genomströmmade hennes hjerta dock der­	 vid: jag har uppfyllt din önskan, min mor! din oaflåtliga förmaning till	 mig har jag lydt. O, hvarest du nu är, gif mig din välsignelse!	 Om den aflidnas ande nu blickade omkring på hvad här föregick, så	 skulle den der borta vid sjelfva griften hafva kunnat skåda de svartkläd­	 de, som med omsorg och aktning (dock ej med många ord, ty glasmäs­	 tarenkans lefnad var ju ej att berömma?) sysselsatte sig med det döda	 stoftet: men här under trädet, till mera glädje för himmelen och lifvet,	 knäböjde i en skön bild framtid och efterverld: denna bild kunde vara	 för anden att med mera, att med oändlig sällhet se. Himmelsk dygd, ren	 sedlighet, sann pligt äro ofta ett okändt, misskändt, icke sedt. Dold stod	 dottren, tyst i sin bön: menniskor sågo henne icke. En svalkande vind	 gick öfver blommorna.	 Psalmversen var kort, ringningen snart slut, och prästens ord icke	 flere än handbokens. Allt aflopp således fullkomligen som det skulle:	 intet fattades, men också intet var tillagdt. Under verkgesällens in­	 sjunkna ögon syntes litet blått öfverst på kinderna. Lärpojkarne, af frisk	 hy, fattade de i beredskap stående skoflarne och började nedstörta mul­	 len.	 . . . . . . . . . . . . . . . . . . . . . . . . . . . . . . . . . . . . . . . . 
	 . . . . . . . . . . . . . . . . . . . . . . . . . . . . . . . . . . . . . . . . 
	 Albert hade nått sin bestämmelse i gathörnet; tagit en kammare en trap­	 pa upp på stadskällaren, och vandrade i den, än orolig, nyfiken och vän­	 tande på bud; än förstämd, uppstämd och nedstämd. Han såg på klock­	 an, hon var sju på qvällen. Att beställa hästar genast för morgondagen	 och så snart resa åt Sollebrunn, syntes honom nu omöjligt; men klockan	 åtta fann han det vara just det rätta. Först måste han väl ändå taga af­	 
	 sked af .. och när borde hans återkomst likligen inträffa? Allt detta	 kunde väl icke vara öfverläggningar af allramest invecklade art; men	 han hade redan vant sig att med en öfverlägga om så mycket; han ville	 göra så äfven nu, och han fann sig ensam.	 Hans oro samlade sig slutligen i en enda brännpunkt: han satt tyst,	 stel och stirrande i sin hörnsoffa med undran på att intet bud kom. Han	 hörde en uppasserska slå i några dörrar till rum utanföre. Han ropade	 henne med dundrande stämma. Hon anlände i flygande. Gif mig en	 kopp the! sade han och såg vild ut.	 Van vid ovanliga resande, gick hon sin väg beskedligt, tigande och	 utan undran. Då ropade han henne tillbaka, och hon kom åter. Hörde	 du hvad jag begärde? röt han. – Ja, herre. – Så låt det gå fort, medan jag	 sitter här och väntar! – Icke har herrn väntat på mig, så mycket vet jag,	 sade hon stött och gick ut med en liten fnurr.	 Ack, hvad jag väntar på dig! utbrast han suckande inom sig, utan att	 hafva hört på den utgångna flickan.	 Theet kom, hett och starkt. Sjelfva hon, som bar det, såg förargad ut;	 ty tålamodet kan förgå på hvem som helst; och när sergeanten förde	 koppen till läppen, brände han sig så fördjefladt, att han ropade: det var	 fan!	 Kunde du då icke hafva väntat litet med det? utbröt han; jag är icke	 skapt att skollas.	 – Icke jag heller, svarade Lidköpingsflickan vigt.	 Är du rasande?	 – Nej, det behöfs icke mer än en sådan.	 Jag vill lägga i mera socker och grädde, så svalas det af, anmärkte	 sergeanten, återkommen till visdom och bättre lynne. Hvad är klockan ?	 – Det rör mig icke.	 Du är dock f-n gifven.	 – Skall det vara en kopp till?	 Jag ser klockan är snart nio, och intet bud! bädda åt mig i rappet, jag	 vill lägga mig, så har jag något att göra. Ja, slå i en kopp till!	 – Skall den drickas på sängen?	 Slå i och låt den stå der, så får jag se. Jag går ut på gatan, att se mig	 
	 om; men kommer något bud, så ropa genast upp mig. Och bädda emel­	 lertid.	 En konstig offsér! sade flickan, sedan han gått ut; men han väntar	 bud, och jag bryr mig icke om honom. Hon bäddade hastigt och raskt:	 hon var ond: kuddar och lakan foro som kanaljer fram och åter under	 hennes händer. I rappet .. som han begärt .. vardt sängen färdig.	 Verkligen melankolisk, hufvudet sänkt emot bröstet och blek åter­	 kom sergeanten. Har intet bud hörts af? frågade han med den allrabe­	 skedligaste stämma den utför trappan nedhoppande upppasserskan.	 Nej; men allt är i ordning deruppe. Hon försvann i de undre regio­	 nerna. Han gick trappan upp.	 Kommen till sig, sade han intet. Han kastade ännu en blick genom	 fönstret på gatan, för att erfara om icke .. Men ingen syntes.	 Han satt länge vid rutan; men ingenting hände, mer än att det blef	 allt gråare omkring honom. Jag lägger mig! sade han slutligen högt, men	 långsamt och likasom i lethargi. Emot detta hans påstående hördes ing­	 en invändning. Ingen var närvarande att bestrida honom det allramins­	 ta.	 Lethargiskt klädde han af sig, lade sig och somnade, svept i käl­	 larmästarens lakan och gråspräckliga sidentäcke, dyrbart i sig sjelf, men	 utan värde för sergeanten.	 Morgonen derpå .. som var en thorsdag igen, för att döma efter afto­	 nen förut, hvilken varit en onsdagsqväll .. morgonen derpå inträffade,	 att sergeanten vaknade. Ingen helsade på honom, ingen steg upp vid	 hans sida, ingen nickade; till och med ingen kom in, ty frukost hade han	 aftonen förut i bedröfvelsen alls icke beställt. Dock var han så pass karl	 för sig, att han steg upp och ställde sig på golfvet.	 Obegripligt! tänkte han.	 Han tvättade hufvudet med kallt vatten, klädde sig så elegant, som	 uniformens snitt medgaf, och steg slutligen fram för en stor väggspegel	 att ordna det öfriga. De genom sin blekhet finhylta kinderna, de stora,	 mörka och nu smäktande ögonen, det grant lockade håret: hela den bil­	 den i spegeln såg ut som om han i sanning avancerat till fänrik. Förar­	 gelse vaknade härvid, emedan han på en tid fått ett afgjordt och out­	 
	 grundligt begär att stanna på underofficersgraden. Hut vekling! mumla­	 de han: mörka blixtar uppstodo i ögonvrårna, och han slungade åt sin	 vederpart innanför glaset vreda, morska blickar, som den der i spegeln	 af begripliga skäl genast återgaf. Så uppmuntrade dessa begge herrar	 hvarann, och inom en stund såg sergeanten ut som en svensk Achilles.	 Någon kom trippandes, dörren öppnades, och uppasserskan steg in	 med anmälan, att bud i går aftons afhemtat sakerna, och att de der rum­	 men, som skulle hyras ..	 Bud? och jag har icke förr än nu fått höra deraf! Åskor hotade i dessa	 ord. Flickan vek hastigt mot dörren, men hemtade sig och förklarade,	 att budet så sent inträffat, att herr majoren då redan längesedan insom­	 nat, och att hon visst icke vågat ..	 – Hvarifrån var budet ?	 Från Videbeckskan.	 – Videbe .. (åter en åskblick: dock kunde han icke neka sig, att så	 just kunde rätta termen låta för det der mellantinget, som han så mycket	 grubblat öfver. Sjelf nändes han likväl icke tala ut namnet så).	 Ja, eller ifrån det huset, rättare sagdt, fortfor flickan; ty Videbeck­	 skan sjelf hon är då ändtligen borta. Men lärpojkarne kände riktigt igen	 sakerna och buro dem till sin döda matmors hus.	 – Döda! hvad säger du? himmel och fasa? död? nej .. och jag fick ej	 veta något i går?	 Flickan svarade häpen: budet sade, att de der rummen, som ville	 hyras, de kunde nu få hyras, och att klockan åtta på morgonen i dag	 skulle de beses. Derföre tyckte jag det icke var värdt att störa herr majo­	 ren förr än nu på morgonen klockan sju.	 – Beses klockan åtta, sade budet? se här! klockan är åtta om en qvart.	 Men .. evige Gud! Död? Det är omöjligt! omöjligt! omöjligt!	 Han störtade ut och frågade i dörren efter vägen till Videbeckska	 huset. Uppasserskan berättade och tecknade det, så godt hans otålighet	 och hennes bestörtning tilläto. Han skyndade bort.	 Denna morgon var undransvärdt vacker. Sergeanten kom ned till en	 af gatorna vid Lidan: dagens friska, nya sol, jemte det blåa, det gröna,	 det hvita, i luft, på trän, på .. ack, nog borde väl sergeanten haft sinne	 
	 att se och glädjas åt så mycket? nog borde han af berättelserna under	 föregående dagar nu kunnat finna, att det var Videbeckskan, modren,	 och alls icke Videbeckskan, dottren, som dött. Men han var så tankfull,	 att han gick utan all eftertanke.	 Slutligen såg han ett litet rödt trädhus med Strengnäs-tycke, dock	 välbehållet. En lång rad strödt granris på gatan mötte honom: det klack	 i bröstet: han hade nu dödsspåret att gå efter.	 Genom en plankport med klinka kom han in på en rymlig, nysopad	 gård. Han steg upp på en låg, men bred farstutrappa. Sjelfva farstudör­	 ren, temligen stor, var sirad med lönn- och björkruskor. Körfvel och	 färskt elggräs doftade ifrån farstugolfvet. Denna milda vällukt mötte	 honom således; men hans knän darrade, ty han anade, att den, såsom	 bruket var, hade för ändamål att dölja ångan af det förskräckliga.	 En åldrig qvinna kom honom till mötes: snygg, men ytterst tarfligt	 klädd, en blandning af bekymmer och godhet i anletet. Åter skar det i	 hans hjerta. Detta är säkert gamla Maja! tänkte han. Hvad skulle han	 säga? huru skulle han begynna? Slutligen stammade han:	 – Jag har fått höra, att här skulle finnas rum ..	 Att hyra? ja, en trappa upp, om jag får lof att visa herrn.	 Han gick åt trappan; men han ryste, ty om hon verkligen var död,	 hvad i herrans namn skulle han då med rummen? Hans fot höll på att	 snafva öfver första trappsteget, han vände sig om till den gamla tjena­	 rinnan, han ville fråga något, men tungan vägrade att lyda. För att dock	 något göra, sade han: innan jag går upp, låt mig veta hyran?	 Tjugu riksdaler riksgälds på år, men tolf på halfår, min herre. Var så	 god ..	 Kalla, dystra, skärande ord! men jag skäms att icke gå upp, då jag hit­	 kommit, tänkte han. Han flög uppför trappan.	 Visarinnan förde honom in i tvenne små rum med rosiga tapeter. Var	 så god och sitt ned och bese dem emellertid, sade hon, gick ut och läste	 dörren.	 Sitta ner? nej minsann. Store Gud, hvad skall jag här och göra? Hvil­	 ka rum likväl? trefliga! himmelskt trefliga! Här är nyss skuradt, som om	 det skett i natt? ordnadt, fejadt, och springfärska gardiner uppsatta. En	 
	 gäst har väntats, det synes. Och levkojor i fönstren? Se, hvilka speglar	 med ramar? ramarne också af glas med underlagdt guldpapper. Alldeles	 så. Och det inre rummet? Äfven der rosiga tapeter? men på annat sätt.	 Ack, den som här finge bo, och .. om .. det vill säga, om .. gode Gud! ..	 om dessa små rum var det ganska säkert hon drömde den natten i Arbo­	 ga, då ..	 Dörren öppnades. Hon steg in. Sergeanten for litet åt sidan vid an­	 blicken af en svart flicka: en flicka i ratine med Saras hufvud, mildt le­	 ende då hon märkte hans häpnad: en bred, finstärkt lenons-krage öfver	 bröstet. Kinderna hvita.	 Jag har sorg, som du ser, sade hon.	 Hvad jag är glad, du lefver? du ler? utropade han.	 Den sorg, hvarom hon talade, satt som en fin skymning omkring det	 öfversta af hennes ögon. Men hvitögats emalj sken blåhvitt, såsom alltid	 förr, och pupillerna glänste. Albert! sade hon.	 Han svarade intet: blott såg.	 Hvad tycker du om dessa rum? vill du hyra dem? Men du kan icke	 känna dem mycket ännu. Får jag icke nu bjuda dig ned i mitt, så skall du	 få se huru jag har det: frukosten väntar. Och börjar du icke dina resor	 straxt i dag, så ber jag dig ock hos mig till middagen. Går allt detta an,	 Albert?	 Han sade ändå intet. Men i hela uttrycket af hans ansigte låg detta	 svar: Det går an.	 
	 
	 
	 
	 
	 Noter.	 
	 Berättelsen ”Det går an” var slutad, och Richard Furumo, som under	 sista kapitlet hållit hufvudet halfsänkt och med en meditativ, svärmisk	 blick blott skådat framför sig rätt fram i rummet, höjde nu sin panna	 helt och hållet, med ögonen mildt fästade på Jagtslottets chef. Han ytt­	 rade ingenting.	 Var det icke mera? utbrast herr Hugo.	 – Nej; icke nu.	 Detta är således den lilla märkvärdiga historia, hvaraf jag icke haft	 
	 del förr; men om hvilken jag hört sägas allt möjligt både ondt och godt?	 Det är oförsvarligt, att Richard ej längesen låtit mig känna och införa	 den i Jagtslottets annaler. Hvad innehållet beträffar, påstår man, att det	 skall hafva satt Sverige i uppror vid sin första apparition; men att saken	 sedan gått så framåt, att det uppväxande slägtet i allmänhet numera tar	 den för afgjord. Jag vill till och med påminna mig i in- och utländska	 tidningar hafva sett anmärkas, att denna obetydliga pjes skall hafva	 kommit att gå i spetsen för tendens-romanerna i Sverige, eller liksom	 hafva utgjort begynnelsen deraf här i fäderneslandet. Hvad säger du	 derom?	 Furumo teg, såsom alltid då estetiska frågor yppades, dem han sällan	 eller aldrig förstod.	 Frans Löwenstjerna, hvilken eljest ej var sen att tala i estetik, höll sig	 dock nu tillbaka, måhända af orsak, att han såg sig omgifven af det för­	 samlade statsrådet, hvilket närvarit under berättelsen.	 Förträffligt för herr Hugo föll det sig då, att det statsråd, som tjenst­	 gjorde i Skön konst, steg upp, vände sig till alltings chef, och bad om	 ordet.	 Hofmarskalken tillstadde honom det med en glad nick.	 Jag har, sade nu denne, begärt ordet, endast för att till historiken om	 ”Det går an” lägga en notis. När denna Furumoiska berättelse första	 gången trycktes, skedde det med så stor enkelhet, att ej en gång kapitel­	 indelning egde rum, och det hela bar endast till öfverskrift ”en Vecka.”	 Då den ånyo trycktes, sågs editionen kapitelindelad, alldeles så som	 herr Richard i afton föredragit den; men utgifvaren hade tillika satt en	 ingress frammanföre ..	 – En ingress? utropade herr Hugo. Hvad vill det säga? Någon sådan	 har jag icke hört i dag?	 Den tillhör också icke stycket sjelf, och är ej af herr Furumo, efter	 hvad jag tror.	 – Huru låter denna vidfogade ingress? Har herr statsrådet reda på	 den? Eller kanske du, min Richard?	 Nej, svarade denne. Jag har väl sett den i tryckta exemplar, men icke	 vidare.	 
	 – Jag kan redogöra derför, gentog statsrådet. Under mina estetiska	 studier har jag icke kunnat undgå att äfven fästa mig något vid ”Det går	 an”; och jag utgör en, som händelsevis eger ett exemplar deraf.	 Bra! då kan jag få del af ingressen, såvida den förtjenar höras?	 – Det beror på tycket. Då jag förnam, att herr Richard i afton skulle	 föredraga sitt manuskript, tog jag med mig .. kuriositetsvis .. min lilla	 sällsynta bok.	 Min Gud, låt höra, herr statsråd! huru detta vidfogade har sig?	 Den unga studenten framdrog sin bok ur fickan, bläddrade deri med	 glimmande ögon, slog slutligen om titelbladet och sade: får jag läsa	 högt?	 – Ja visst, min bästa vän!	 Så här låter den der ingressen, som i andra editionen varit insatt före	 sjelfva stycket:	 
	 *	 
	 ”Man säger, att ett fint flor hänger framför Europas framtid och hindrar	 oss att tydligt se de gestalter, som derinnanföre vinka oss. Jag tror det.	 Floret är icke alldeles genomskinligt, på flere ställen hänger dess sköna	 draperi i litet tjockare veck, än på andra: så mycket mindre kan det ge­	 nomskådas der. Det vore lågt, om vi i så stora ämnen skulle känna nyfi­	 kenhet; förmätet, om vi skulle säga oss kunna med visshet uttala hvad	 som lefver innanför slöjan i en ännu ofödd tid, och som Gud icke förgäf­	 ves skymt till hälften; men det är oss nödvändigt, likväl, och menniskan	 värdigt, att om den stråt, som vi sjelfve och våra barn hafva att gå, ana så	 mycket, som behöfves för att träda i den rätta riktningen. Det enskilda,	 som möter i det kommande, kan och får ingen veta; men det allmän­	 na .. sjelfva stråten hvarthän .. utvisas oss tydligen. Ty det hemlighets­	 fulla floret är blott till hälften en afundsjuk och ogenomtränglig duk:	 den yppar vägen, men döljer partierna vid vägens sida. Dem få vi dock	 mer och mer skönja, allt som vi skynda framåt.	 Menniskan måste ändock en gång lära känna sig sjelf, det kan icke	 hjelpas. Ju uppriktigare, ju bättre; jag kan icke tro annat. Hvad har då	 
	 varit gagnet af tusenåriga osanningar? Att samhället vacklar i sjelfva	 sina grundvalar. Hvad hafva de enskilde skördat för frukt af det oupp­	 hörliga hyckleri, hvartill de tvungits? Tvungits, säger jag. Jo, frukten har	 blifvit verklig osedlighet med titel af moralitet: och en annan frukt har	 medföljt, verklig olycka med titel af lycka.	 Det är klart, att hvad vi här tala om, måste angå de så allmänt i fråga	 komna tidens problemer, eller något af dem. Det är dessa ämnen, som	 man kan uppskjuta, men icke undvika. Det är en klass af saker, som alla	 menniskor tänka på, och som ingen vågar tala om. Samma klass är det,	 som, ifall och när den kommer till tals, blir mycket illa anskrifven, illa	 utlagd, förkättrad, fördömd; ty den innehåller ett af fröen till mensklig­	 hetens räddning i sedligt afseende; och historien kan endast uppvisa	 ganska få exempel på, att icke menniskornas lärare, i massa tagne, i alla	 tider flytt hvad som länder till hjelp, afskytt räddningsmedlen, benämnt	 räddningen sjelf undergång, och till bistånd deremot uppkallat allt	 ondt, som stått till buds, helgande det genom namn af godt. När en tids	 arbete oupphörligen går ut på att rädda, hjelpa och förbättra själen,	 ropa de lika oupphörligen, att tiden är jordiskt stämd: de se icke, att de­	 ras egna för sedlighet gjorda inrättningar föra till verkliga laster, eller	 åtminstone ej hindra dem. Vi rå icke för, att detta är ett faktum, afsigter­	 na må vara hvilka som helst. Vi smäda ingen; vi önska välsignelse öfver	 alla.	 Men hvad de ämnen angår, som ligga för tidehvarfvet att komma, så	 må man gråta om man vill, men hindra dem kan man icke. Mensklighe­	 tens och sedernas småningom skeende räddning kan icke undvikas.	 Man kan väl säga, att menniskorna nu falla ned öfver de materiella	 intressena och gå att blifva allt mer kroppsliga; man kan säga det, så	 länge man icke inser, att det just är själarne, som vår tid i sjelfva verket	 mest af allt arbetar för. Det är räddningen af det sköna och oskyldiga i	 grunden af vår ande: det är upplifvandet af det i sanning goda, af det	 idealiskt förhoppningsfulla, som Gud tillåtit, emedan han skapat det:	 det är frågan, en gång, om försvaret af det enda på jorden, som för men­	 niskan eger värde, eller bör ega det: om en i årtusenden misskänd him­	 mel. Man kallar intresset härför jordiskt? ligger i detta uttryck någon	 
	 mening? det är då intresset för, att dock ega någon skymt af himmel på	 jorden: en skymt, som Gud måste vilja att vi önska oss, efter han sjelf	 skapat den. Men denna skymt af himmel hafva menniskorna jagat bort	 ifrån sig, och jaga den ännu så mycket de förmå; ty de anse nödvändi­	 gast af allt att göra sig olyckliga i stort. Icke olyckliga i smått: tvertom	 utgå nästan alla institutioner på, att hjelpa i det lilla, att försäkra oss	 egandet af det obetydliga, att göra oss lyckliga i småheter, blott de vinna	 sitt mål att göra oss lyckan i stort och i det verkliga till en ren omöjlig­	 het. Detta besynnerliga sträfvande har till sin första orsak något visst	 aktningsvärdt; men till sina följder hotar det att upplösa menskligheten	 och att, jemte lyckan, äfven fördrifva all moral. Hvad kan det då vara för	 ett till afsigten aktningsvärdt, som till sina följder blir så förfärligt? Jo,	 genom misskännande af hvad sed och lycka i sig sjelfva, det är, enligt	 menniskans sanna natur äro, har man trott sig endast kunna alstra	 grundlig religiositet i oupphörligt sällskap med personlighetens förstö­	 rande: det vill säga hos en menniska, hvars alla former, såsom individ,	 sönderkrossades och upphäfdes. Man har trott det sedliga ligga i det	 blott och bart allmänna, hvilket man derföre kallat det rena. Man har	 icke sett, att af all personlighets enskildhet är allenast det förkastligt,	 som är emot skapelsens sanna mening hos den personen, men att allt	 annat enskildt hos den, långt ifrån att böra förjagas, är sjelfva det ena	 vilkoret för personen att vara hvad den bör. Så står man med all sin akt­	 ningsvärda välmening vid det resultat, att goda seder icke uppspira på	 jorden, oaktadt krossandet och förkränkandet af det enskilda. Äfven	 genom afgrunder af qval nås ingen rätt moralitet. Är då vinnandet af ren	 sed en för menniskan oupphittelig skatt? Efter vår förmodan, måste	 Sedlighetens gåta lösas med detsamma som Lyckans gåta. Det är men­	 niskans högsta problem att finna harmonien emellan verklig, ren sed	 och verklig, ren lycka i stort. Kunna till någon tid eller för något särdeles	 fall icke begge förenas, utan endera måste tills vidare åsidosättas: då må	 lyckan fara, sed är angelägnare då: för denna tanke dö vi och blifva mar­	 tyrer. Men att sträfva till vinnande af begges harmoni, måste vara	 samhällets enda stora mål; allt annat är falskt, eller smått; att lida hvad	 som icke för det rätta behöfves, är en oriktig martyrdom, feg ibland	 
	 menniskor och fördömlig inför Gud. Det christna samhället får icke	 längre häfta i de hedniska ideerna om hämnd och yttre offer, som till	 intet i grunden tjena, och hvarpå Christus gjort ett slut: allenast vi följde	 honom!	 Hvad vi hittills sagt, borde vidare utföras. Men vi hvarken kunna el­	 ler ens önska ännu, att se afhandlingar öfver dessa ämnen. Man bedrar	 sig, om man tror, att vetenskapliga systemer, som till något skola tjena,	 kunna på förhand skrifvas i allt. Man måste först lära känna menniskor­	 na sjelfva, se dem i deras vinklar och vrår, lyssna på deras hemligaste	 suckar, och äfven icke förakta att begripa deras glädjetårar. Det är, med	 få ord, trogna berättelser, taflor ur lifvet, som vi behöfva: exempel, in­	 samlingar, rön. Vi må öfver rönen göra hvilka betraktelser som helst: vi	 må fördöma dem, eller vi må anse dem farliga. Men äro rönen dock	 verkliga, så utgöra de, oaktadt hvilken egenhet som helst, just de nödiga	 för-grunderna, de oundgängliga vilkoren för en rätt kännedom om äm­	 net. Ty man har först då någonting att afhandla, man kan först då säga	 hvad som verkligen blir att ogilla; och hvad, åter, bör gillas. Efter såda­	 na grundvalar, lagda på inre erfarenheter om menniskan, må filosofien	 komma, för att fullständigt och åt alla sina håll bilda systemet, utveckla,	 lära och råda. Man torde invända, att filosoferne och lagstiftarne följt	 denna ordning i alla tider; men det är historiskt osant. Någre högst få	 (och de till största delen i äldsta tider) hafva ur lifvet sjelf, såsom källa,	 hemtat kännedomen om menniskan, och derefter skrifvit. Men filosofer	 till tusentals hafva sedan, under kammarstudium och blott genom läs­	 ning af hvad andre upptecknat, kommit till slutsattser och bildat syste­	 mer, ganska minnesvärda för att begripa filosofernes egna biografi och	 eremitiska tankegångar, men verkliga plågoris och ett andeligt förderf	 för menskligheten, när de lyckats göra sig gällande till verkan i samhäl­	 let. Vi skola djupt vörda, vi skola i stoftet nedfalla för filosofien, när hon	 en gång blir.	 Det manuskript, som jag här går att meddela, innehåller berättelsen	 om en händelse blott. I denna händelse har naturligtvis icke allt möjligt	 händt, som kan höra till ämnets sak; den kan således för ingen del en­	 sam tjena till grundval för någon afhandling, hvilken alltid bör fylla an­	 
	 språket på fullständig uppfattning af sitt föresatta mål. Men det skulle	 fägna mig, om denna händelse af läsaren icke anses alltför ringa, och	 icke menniskorna, som rönt den, alltför obetydliga. Hvad de säga hvar­	 andra och hvad de göra, betyder verkligen, åtminstone i första handen,	 ingenting annat, än att de säga det åt hvarandra, och handla så: deruti	 just är händelsen ett rön, ett faktum, en tafla ur lifvet. Att fördöma, eller	 att gilla detta faktum, tillhör afhandlingen. Huruvida, således, hvad de	 tala och göra eger tillämplighet för någon annan .. det beror på något	 annat än denna berättelse. Vi träffa här vårt tidehvarfs Noli-tangere.	 Seklets blomma är en finkänslig Mimosa, hvars lättretliga nerver rysa	 och hastigt sammandraga sig kring blomkronan för hvarje hand, nog	 djerf, kall och ohemul, att vilja med sjelfva fingrarne åtkomma så kyska	 blad. Hon älskar att förstås, men icke att beröras.”	 
	 *	 
	 Härefter följer nu sjelfva berättelsen ”Det går an.”	 – Jag tackar, sade herr Hugo, sedan detta var uppläst. Men nu ber jag	 herr statsrådet, tillade han, öppet säga om ”Det går an” verkligen utgör	 ett ”tendensstycke”, såsom man från flere håll lärer påstå?	 Denna fråga måste jag besvara med ett kategoriskt nej, svarade kon­	 seljledamoten. Somlige anse det vara ganska berömligt för en komposi­	 tion att den är tendensmessig; andra hålla det, ur artistisk hänsyn, för	 ett fel. Men i begge fallen påstår jag, att ”Det går an”, likasom alla de	 öfriga Furumoiska romanerna och småberättelserna, icke äro tendens­	 pjeser.	 – Hvaraf kommer då, utbrast herr Hugo, att man ansett flere af dem	 så, och i synnerhet, efter hvad jag hört, ”Det går an”?	 Det har ingen annan grund än ett misstag, orsakadt framför allt der­	 af, att man sjelf ej synes hafva gjort sig rätt reda för hvad man menar	 med ”tendens.”	 – På konstområdet är detta en ganska ingripande fråga. Tendens, om	 ordet blott och bart förstås som ”riktning”, måste otvifvelaktigt allting i	 verlden hafva; men derom talas ej i konstnärlig mening.	 
	 Nej, visst icke. När reflexioner, maximer, doktriner i ett stycke före­	 komma, utan att uttalas af styckets egna handlande personer; eller, om	 det väl göres af någon bland dem, men reflexionerna äro af den art till	 innehåll och ton, att de icke kunna tillhöra den persons karakter, som	 yttrar dem; eller, om de äfven ingå i individens karakter, men icke äro	 fullt motiverade af situationen och tillfället, då de yttras (det vill säga, att	 individen icke har någon anledning eller skäl att då yttra dem); i alla	 dessa fall hafva lärdomarne, så goda de i och för sig må vara, dock blifvit	 oartistiskt inskjutna i stycket och bilda hvad man i dålig mening kallar	 tendensväsende. De stå der då endast, såsom man uttrycker sig, för för­	 fattarens eller, kanske rättare sagdt, för lärosatsernas räkning såsom så­	 dana; hvilket ej är på sin plats, emedan dylikt tillhör Vetenskapen, men	 icke Konsten. De nyssnämda fallen inträffa ej i ”Det går an”; ty de deri	 förekommande maximerna uttalas af en bland styckets handlande per­	 soner, Sara; de öfverensstämma fullt med hennes karakter, och hafva	 helt och hållet sitt motiv i situationen eller händelsen; hon har, nemli­	 gen, fullkomlig anledning och skäl att yttra dem då hon gör det. Lär­	 domarne ligga således icke utanför stycket, äro ej deri inskjutne, utgöra	 icke parasittillsattser. De visa sig, tvertom, vara styckets konstnärliga	 tillhörigheter, och stå der icke för berättarens eller lärdomarnes egen	 räkning, utan såsom ingredienser af skildringen, nemligen här af den i	 stycket uppträdande och handlande personens själstillstånd eller sätt	 att tänka. Dermed nekas för ingen del, att ej maximer och tankar i ett	 stycke tillika kunna infalla med berättarens egna, eller hålla godt stånd	 äfven på Vetenskapens område (det vore alltför besynnerligt om icke	 någon gång en eller annan af ett styckes personer också skulle kunna	 komma att i något tänka lika med berättaren sjelf; eller om de alla skul­	 le vara så narraktige, att intet af hvad de säga kunde slå in med veten­	 skapens fordringar och med äkta sanning); men saken är allenast den,	 att lärosatser och reflexioner, som förekomma i ett artistiskt stycke, der	 icke äro till för sjelfva lärdomarnes eller det i dem innehållna Sannas	 skull, utan för Personskildringen och Händelsemålningen. Deremot i	 en afhandling, det är: i ett vetenskapligt stycke, står allt det reflexiva och	 läromessiga just för sin egen räkning, ty här utgöra Sattsframställning	 
	 och Systemskildring saken.	 – Jag begriper nog, inföll herr Hugo, att detta måste utgöra en af huf­	 vudskillnaderna mellan Konst och Vetenskap, samt att den förra ej kan	 hafva tendensväsende uti sig. Tendens i god eller enkel mening (blott	 såsom ”riktning”) måste naturligtvis alla, äfven artistiska, stycken ega;	 till exempel: Iliaden har den tendensen att visa grekernes krig med tro­	 janerne ända till Hektors fall; Aeneiden har till tendens, att omtala huru	 Aeneas kom till Italien och bosatte sig med sitt folk i Latium; Gerusa­	 lemme Liberata har den tendensen, att besjunga Jerusalems intagande;	 Henriaden .. men hvad nämner jag? Allt sådant menar ingen mennis­	 ka, som talar om tendensmessighet i ett konstverk, ty det angår rätt och	 slätt blott den omständigheten att verket har någonting till ”ämne”,	 hvilket måste vara både oskyldigt och oundgängligt.	 Tendensväsende, så fort detta är något hvarom man talar såsom en	 särskild egenskap, måste således, fortfor den andre, alltid i ett konst­	 stycke innefatta fel, vara en parasitisk utväxt. När man hör folk beröm­	 ma romaner, dramer eller lyriska pjeser för sådant, kommer det endast	 af missförstånd eller grumligt begrepp om saken.	 – Men herr statsråd! .. inföll hofmarskalken och lutade smått sorg­	 ligt på sitt vackra hufvud .. nekas kan dock icke, att poetiska eller, så­	 som vi här säga, artistiska stycken äfven kunna vara ganska lärorika.	 Känner man ej en innerlig själens glädje när så inträffar?	 Utan tvifvel.	 – Kan man ej fägnas åt goda maximer, ur hvilken mun och i hvad	 form som helst de låta höra sig?	 Gudbevars.	 – Utöfva icke berättelser och poesi öfverhufvud en stor makt på all­	 mänheten? Romanlitteraturen, der den går i tidehvarfvets bana, i de nya	 idéernas ande och till framåtskridandets tjenst, förbereder till en stor	 del känslorna och tänkesätten hos det uppväxande slägtet. Detta befin­	 ner sig, genom något som skulle kunna kallas opinionernas strömsätt­	 ning, innan man vet ordet af på en helt annan plats inom civilisationen,	 än man väntat och fädren föreställt sig. Det är till och med ej sällan fal­	 let, att läsningen af romaner, i synnerhet de betydelsefullare, verkat	 
	 undransvärda förändringar hos sjelfva de gamle: månge af dessa känna	 en mängd af sina fördomar och äldre föreställningssätt ramla öfverända:	 de hänryckas och blifva unge för andra gången, såsom det har händt	 mig sjelf.	 Onekligen.	 – Om hvilken skillnad tala vi då, herr statsråd? Goda lärdomar äro ju	 alltid goda lärdomar?	 De äro så, svarade han. Sattser och maximer kunna alltid vara lärori­	 ka, antingen de stå i konststycken eller i vetenskapsstycken; skillnaden	 ligger blott deruti, att de i förra fallet utgöra en del af person- och hän­	 delse-teckningen, men i det sednare ingå i teckningen af ett tankesys­	 tem.	 – Hm. Jag begriper.	 Deri bestod deras olikhet. Men lika äro de deruti, att i begge fallen	 kunna verka mäktigt och lärorikt.	 – Nå, än tendensromanen?	 Den kan visserligen också verka något, det förstås; men likasom den	 är sämre till sitt slag, emedan den hvarken utgör ren konst eller ren ve­	 tenskap, så är den äfven till makten vida mindre. För tillfället kan vis­	 serligen en med talent skrifven tendensroman göra intryck; och den lef­	 ver stort för stunden. Ett äkta artistiskt stycke har dock egenskapen att	 aldrig dö.	 – I sanning, min herre ..	 Men den liflige studenten lät icke hindra sig från sin utveckling,	 hvari han ej allenast fortgick, utan till och med litet repeterade sig. Van­	 ligen, sade han, tror man att det blott är tendensromanen man har att	 tacka för det slags inflytelse på samhällets opinioner och den ombild­	 ning, hvarom här talas; emedan det man kallar ”tendens” ligger i en	 hop inströdda satser, läror och maximer, hvilka läsaren sålunda bekom­	 mer till sin undervisning och handledning. Häri döljer sig likväl ett stort	 misstag. Romanen betyder vida mer, då den är äkta artistisk, det vill	 säga, då den är fri från alla utväxter och parasitskott af reflexioner, nem­	 ligen sådana, som icke höra till konstverket sjelf, utan der stå insatta	 såsom författarens särskilda tankar för egen räkning; hvarjemte perso­	 
	 nerna och handlingarne sjelfva endast förekomma som en art språkrör	 åt författaren, ett slags mannekiner, uppställda i diverse positurer för att	 härigenom inprägla den och den vissa sanningen hos läsaren. Dylikt är	 på konstens område fremmande och förfeladt, oaktadt man billigt må	 erkänna välmeningen och allt det instruktiva, som härmed afses. Ten­	 densväsendets ofog består uti att vilja med konstens mun predika. Skall	 man då icke få inhemta några lärdomar af ett arbete, derföre att det är	 ett konstverk? frågas; och hvarföre får ej äfven ett sådant vara instruk­	 tivt? Svaret är, att man utan tvifvel deraf skall lära sig .. och lära sig	 mycket! Men icke på ett sätt, lånadt från vetenskapen, och endast der	 godt. Lärdomarne blifva förvirrade och ofta falska, då satserna, hvar­	 med de låta höra sig, obehörigt inblandas i en konstproduktion, i stället	 för att i sann logikalisk form bibringas, hvilket sker när vetenskapen	 sjelf, som sådan, i och ur ett system föredrager lärosatserna. Men .. frå­	 gas ytterligare .. på hvad sätt kan då konsten, ren och riktig, vara in­	 struktiv? På samma sätt .. svaras .. som händelser och personliga ka­	 rakterer ute i den verkliga verlden kunna vara ganska lärorika att be­	 trakta, höra och inhemta, utan några dem åsatta papperslappar, med	 påskrifna slutsatser, omdömen, sensmoraler, maximer, reflexioner. Och	 .. för att gå ännu ett steg .. månne icke alla dessa personer, af kött och	 blod, månne icke alla dessa betraktade händelser göra ett så mycket	 djupare intryck just derföre, att dylika parasitlappar icke sitta fästade på	 dem? Månne de ej äro innehållsrika och instruktiva? Utan tvifvel! Så,	 men icke annorlunda, kan och bör äfven ett konstverk vara undervisan­	 de, när det är äkta och riktigt. Så snart det är frågan om reflexionens	 sanning i och för sig, så står saken på vetenskapens område; och skälet,	 hvarföre det är så angeläget att ej sammanblanda vetenskapens med	 konstens framställningar, ligger just deri, att satsens sanning, för att ut­	 finnas, måste ses och pröfvas i sitt sammanhang med systemet i öfrigt,	 hvilket ej kan ske utan inom vetenskapen sjelf. På denna stora och till	 sina följder både för konst och vetenskap vigtiga åtskillnad synas förfat­	 tarne i allmänhet icke göra tillbörligt afseende. Det ser till och med ut	 som om de, vid bildande af sina poemer, dramer, romaner o. s. v., icke	 en gång alltid förstått eller vetat af den; och deraf händer, att deras per­	 
	 soner ej sällan sakna kött och blod (ej äro individer, utan blotta typer ..	 locicommunes-menniskor), och att deras händelser icke heller hafva	 rätt lif; enär beggedera endast framstå som dimbilder, som bleka skug­	 gor af reflexioner, egentligen hemma i ett helt annat land, nemligen ve­	 tenskapens. Den after-konst, som man kallar tendens-poesi (vare sig i	 romanväg, dramatik eller lyrik) har hela sin grund i misstaget, att ej	 lemna nog uppmärksamhet åt den här omtalade åtskillnaden. Författa­	 ren eller författarinnan vill nödvändigt instruera. Förträffligt! Men	 hvarföre skrifver då icke han eller hon en afhandling i ämnet? Då vore	 saken på sin rätta plats. Jo, svara de, emedan afhandlingar läsas af ing­	 en, men romaner af många; och då vi gerna vilja tjena allmänheten med	 undervisningar, så välja vi helst den framställningsform, som mest slår	 an och bäst går i folk. Detta innebär ett nytt misstag. Goda afhandlingar	 läser man mycket hellre och mera, än dåliga romaner; och, hvad för­	 nämst är, man har vida mera andligt gagn af dem.	 – Godt, sade herr Hugo, såg sig omkring med en fryntlig blick och	 steg upp. Han tog konseljledamotens hand, tryckte den varmt och för­	 klarade aftonen slutad.	 Sedan han kysst sin syster och sina barn, ämnade han aflägsna sig ur	 salongen och slå några slag i trädgården innan han trädde till sängs.	 Men då fick han vid sjelfva dörren ögat på Richard Furumo.	 – Hör! utbrast han, jag har ett ord till dig innan vi skiljas i qväll. Du	 skall hafva tack för hvad du berättat i dag. Men nu ber jag dig, att nästa	 gång vi råkas till skaldeafton låta oss få del af ännu ett annat förutbe­	 kant stycke, hvaraf jag sjelf hittills dock endast känner några fragmenter	 genom ett och annat namn i våra Songes; och som jag önskar både höra	 och ega fullständigt i min Jagtslottsedition. Sedan det blifvit afslutadt,	 skall du åter hitkomma med allenast nya saker: Purpurgrefvar, Silkes­	 harar och sådant, hvarefter jag .. det bekänner jag .. känner den största	 längtan.	 Hvad önskar min herre då nu för ett stycke förut?	 – Jag är icke rätt säker på namnet, svarade herr Hugo, men jag har	 hört derom i hvad jag tror den der ”Sansade kritiken” kallade de Dödas	 sagor?	 
	 Aha, inföll Richard. Det är frågan om Murnisböckerna?	 – Ganska möjligt att de heta så.	 Ämnet der, fortfor den andre, rör till en del de antika Gallerne; men	 för det mesta ske händelserne i andeverlden.	 – I andeverlden? Ja just. Jag har förnummit, redan i Songes, att så	 skall vara. Hvad tycker du, Eleonora? Frans, Aurora .. i andeverlden,	 mina barn!	 Farväl, farväl tills vi råkas!	 
	 
	 
 
 
 
									Varianter och kommentarer		 
	 
	 
	 
	 
	 
	 
	 
	 
	 Textkritisk kommentar241	 Varianter avseende OE och tidigare tryckta versioner243	 Utgivarens ändringar gentemot OE307	 Kommentarer och ordförklaringar308	 Förkortningar317	 
			 
	 
	 
	 
	 
	 
	 
	 
	 Textkritisk kommentar	 
	 Tredje delen av Törnrosens bok. Imperial Octav Upplaga trycktes hos	 Thimgren och Hultman, utkom på Simon Magnus förlag 1850 och	 förelåg i bokhandeln i november samma år (Svensk Bibliographi	 1850 nr 11 November, s. 93). Den omfattade efter ett inledande vik	 (titelsidorna) 192 dubbelspaltade sidor, paginerade 1–192, som inne­	 höll Europeiska missnöjets grunder, Hvarför reser du?, Det går an,	 Murnis, Silkesharen på Hagalund och Purpurgrefven. Den kollatione­	 rar π2 1–482. Häftad kostade volymen 3 R:dr 16 sk.	 Verken i imperialoktavupplagan var genomnumrerade från den	 första till den tredje volymen, med undantag för den inledande	 Jagtslottet, Under Hoppets Träd och Ferrando Bruno. Numreringen	 angavs med romerska siffror i anslutning till varje verk. I SV följer	 numreringen den i OE.	 Som framgår av faksimilen på s. 318 är titelrubriker satta med frak­	 turstil, vilket inte särskilt markerats vid textetableringen. Fraktur åter­	 finns i verktitlarna (ss. 7, 123, 137), i rubrikerna ”De Tretton” (s. 7),	 ”Gröna Manuskriptets” (s. 21, 52), ”Noter” (s. 116), i samtliga kapitel­	 och brevrubriker (Första Kapitlet, Första Brefvet etc.) i Europeiska	 missnöjets grunder och i kapitelrubrikerna i Det går an.	 I Samlade Verk har OE delats i två volymer så, att föreliggande	 volym SV 14 omfattar OE s. 1–92, d.v.s. Europeiska missnöjets grun­	 der, Hvarför reser du? och Det går an, medan de återstående Murnis,	 Silkesharen på Hagalund och Purpurgrefven utgör SV 15.	 Till OE finns inget manuskript, däremot har några utkast till Euro­	 peiska missnöjets grunder bevarats, som kommer att redovisas i SV	 under Otryckta arbeten.	 Bastext för SV 14 har hämtats ur det exemplar av Törnrosens bok.	 
	 Imperial Octav Upplaga III, som tillhör Litteraturvetenskapliga insti­	 tutionen, Lund. Det har jämförts med 8 andra exemplar, som tillhör	 KB (3 ex), Nobelbiblioteket (2 ex), Uppsala UB (1 ex), Lunds UB (1	 ex) och utgivaren (1 ex). Samtliga dessa exemplar är lika. Inget av de	 i SV 14 ingående verken utkom i ny upplaga under Almqvists livstid.	 De verk som utgör SV 14 hade alla tidigare varit tryckta.	 Europeiska missnöjets grunder finns i fyra versioner, som här för­	 tecknas sålunda:	 1 1838 [makulerad], motsvarar OE s. 6–16;	 2 1847, artikelserie i Jönköpingsbladet (2/2, 9/2, 13/2, 6/3, 9/3,	 15/5, 18/5, 25/5, 29/5, 22/6 1847), rubricerad ”Om orsakerna till det	 närvarande slägtets verkliga eller inbillade olyckor.” (Här, liksom i	 variantförteckningen, har tecknet w i frakturstil återgivits med v.) Mot­	 svarar OE s. 6–19;	 3 1847 [makulerad], motsvarar OE s. 6–35;	 4 OE 1850, Törnrosens bok. Imperial Octav Upplaga III, 1850.	 Hvarför reser du? föreligger i en första version tillsammans med	 Det går an 1838, som aldrig utkom, och utgavs i en andra version i	 imperialoktavupplagan III, 1850.	 Det går an trycktes i tre versioner under Almqvists livstid: 1838 i	 en version som inte utgavs, 1839 i den version som drog i gång den	 häftiga Det går an-debatten och slutligen 1850 i imperialoktavuppla­	 gan III.	 1838 års versioner av Hvarför reser du? och Det går an föreligger i	 SV 21.			 
	 
	 
	 
	 
	 
	 
	 Kommentarer och ordförklaringar	 
	 
	 Med mina medredaktörer, professorerna Lars Burman och Johan Svedjedal,	 har jag med stort utbyte kunnat diskutera alla slags Almqvistiga problem.	 Professor Birger Bergh har haft vänligheten granska och förbättra utgiva­	 rens översättningar av latinska uttryck och citat.	 Till dem alla ett varmt tack.	 
	 
	 Europeiska missnöjets grunder	 
	 
	 7	 
	 
		ånga		– doft.	 
	 
	 7	 
	 
		sammets-emma		– emma, stoppad fåtölj med hög rygg.	 
	 
	 8	 
	 
		hemskt		– förskräckt.	 
	 
	 9	 
	 
		antimacassar		– antimakass, virkad skyddsduk upptill på stols- eller		soffrygg.	 
	 
	 11	 
	 
		magistrar		– filosofie magister, grad som motsvarar våra dagars filosofie		doktor.	 
	 
	 11	 
	 
		indrägtiga		– inbringande, lönsamma.	 
	 
	 13	 
	 
		Athenæus		– Athenaios, grek. skriftställare o. 200 e.Kr., skrev Deipnoso­		fistai i 15 böcker.	 
	 
	 13	 
	 
		Fotios		– (c:a 820–895), patriark av Konstantinopel, undervisade i anti­		kens filosofi.	 
	 
	 13	 
	 
		Myriobiblon		– av grek. myrios, oräknelig, och biblos, bok, verk av Fo­		tios i 280 kapitel, där vart och ett innehåller referat av eller utdrag ur		något litterärt arbete, samt kritik av dess form och innehåll. Av stor be­		tydelse också därför att många av F:s referat gäller verk som i övrigt är		okända.	 
	 
	 13	 
	 
		Masurios		– möjligen Marius Sabinus, rättslärd. Levde under Tiberius		tid.	 
	 
	 13	 
	 
		Ulpianus		– Domitius U., romersk rättslärd (d. 228 e.Kr.).	 
	 
	 13	 
	 
		Timokrates		– möjligen atenaren Timocrates, av den epikuriska skolan.	 
	 
	 13	 
	 
		Zoilos		– retor och sofist (c:a 400–330 f.Kr).	 
	 
	 13	 
	 
		Pontianos		– kyrkolärare, biskop i Rom (början av 200-talet e.Kr.).	 
	 
	 14f	 
	 
		Arthur		– populär engelsk sagokung, omgiven av sina riddare av det run­		da bordet. Se särskilt Thomas Malorys Le Morte d’Arthur från 1471.	 
	 
	 15	 
	 
		diar		– gudar.	 
	 
	 15	 
	 
		Sturleson		– Snorre Sturleson l. Sturlasson (c:a 1178–1241), isländsk		hövding och skald, författare till Den prosaiska Eddan och Heimskring­			 
	 
	 
	 
	 
	  	 
	 
		 				la, en samling nordiska kungasagor.	 
	 
	 16	 
	 
		Samskret		– sanskrit.	 
	 
	 17	 
	 
		Rudbecks Atlantica		– Olof Rudbeck (1630–1702) började utge sitt stor­		verk, Atlantican, 1679.	 
	 
	 17	 
	 
		Nonnos		– sengrekisk epiker o. 400 e. Kr.	 
	 
	 17	 
	 
		Apuleji Asinus		– Apuleius (f. o. 125 e. Kr) författade romanen Metamor­		phoses (Förvandlingar), ofta kallad Asinus Aureus (Den gyllene åsnan).	 
	 
	 18	 
	 
		Milesiska romanlitteraturen		– namnet efter en samling Milesiaka, ero­		tiska berättelser som sammanställdes av Aristides från Miletos under		100-talet f. Kr.	 
	 
	 18	 
	 
		Baliskrifter		– troligen skrifter på balinesiska, som tillhör de indonesis­		ka språken.	 
	 
	 18	 
	 
		Khondemirs krönika		– Khondemir (1475–1535), persisk historieskri­		vare (Werin, SS XVI, s. 551).	 
	 
	 19	 
	 
		konklaven		– valsammanträdet.	 
	 
	 19	 
	 
		bildning		– kultur, civilisation.	 
	 
	 21	 
	 
		chaos		– kaos, oreda, förvirring; oordnad massa.	 
	 
	 23	 
	 
		oskrymtadt		– uppriktigt, ärligt.	 
	 
	 24	 
	 
		ohemul		– grundlös, obefogad.	 
	 
	 24	 
	 
		sakvidriga		– sakvidrig, som strider mot verkliga eller faktiska förhållan­		den.	 
	 
	 28	 
	 
		exsekutioner		– exekution, verkställande av dom; avrättning.	 
	 
	 31	 
	 
		namnsedligheten, namnordningen		– jfr Poesi i sak, där Almqvist ock­		så skiljer mellan sak och namn, d.v.s. mellan verklighet och sken, det		äkta och det förvrängda. Namnsedlighet är alltså en sedlighet endast till		namnet, som inte är äkta.	 
	 
	 32	 
	 
		das junge Deutschland		– radikal strömning i tysk litteratur 1830–1848.	 
	 
	 32	 
	 
		Ziska		– Johannes Zizka (o. 1370–1420), de bömiska husiternas fälther­		re.	 
	 
	 34	 
	 
		oförskyldt		– oförtjänt.	 
	 
	 37	 
	 
		sinekurer		– sinekur, lindrig syssla.	 
	 
	 37	 
	 
		emancipation		– frigörelse.	 
	 
	 39	 
	 
		usurpation		– av usurpera, tillskansa sig med våld eller list.	 
	 
	 40	 
	 
		kadaveröst		– kadaverliknande.	 
	 
	 40	 
	 
		charlataniska		– bedrägliga.	 
	 
	 42	 
	 
		kastskillnad		– av kast, indisk ståndsklass.	 
	 
	 43	 
	 
		possessionaten		– possessionat, godsägare.	 
	 
	 43	 
	 
		sqvadronera		– slänga omkring sig skrytsamma ord, skrävla, skryta.	 
	 
	 43	 
	 
		deriverade		– här: sekundära, icke ursprungliga.	 
	 
	 43	 
	 
		primitiva		– ursprungliga.	 
	 
	 44	 
	 
		afskrap		– något som är avskrapat, kasserat.	 
	 
	 45	 
	 
		lappri		– strunt, obetydligheter.	 
	 
	 45	 
	 
		bildnings-cykel		– bildningsperiod.	 
	 
	 45	 
	 
		oafytterlig		– som inte får avyttras, omistlig.	 
	 
	 46	 
	 
		konvention		– överenskommelse, fördrag.	 
	 
	 47	 
	 
		Imperativa		– tvingande, befallande.			 
	 
	 
	 
	 
	 48	 
	 
		Augsburgiska Bekännelsen		– Augsburgska bekännelsen (lat. Confessio		Augustana), grundläggande bekännelseskrift för de lutherska kyrkorna,		författad av Philipp Melanchton 1530.	 
	 
	 48	 
	 
		Votum non tollit		– (lat.) ”Ett löfte upphävs inte av en ed.” – Almqvist		vänder sig flerstädes mot eden. Algot Werin har framhållit hur Almqvist		i berättelsen Urnan visar hur en ed får orimliga konsekvenser. I Prestens		ställning vänder Almqvist sig mot den svenska prästeden, något som tor­		de ha aktualiserats genom hans prästvigning 1837.	 
	 
	 49	 
	 
		Keppler		– Johannes Kepler (1571–1630), tysk astronom. Viktig företrä­		dare för den heliocentriska världsbilden.	 
	 
	 50	 
	 
		dædalisk labyrint		– enligt sagan byggde Daidalos (lat. Dædalus) den be­		römda labyrinten på Kreta.	 
	 
	 54	 
	 
		professor Schlyters Juridiska Afhandlingar		– Carl Johan S. (1795–		1888), jurist, professor vid Lunds universitet, gav ut de medeltida svens­		ka lagarna i en berömd edition 1827–1877.	 
	 
	 55	 
	 
		accidens		– (lat.) tillfällighet.	 
	 
	 55	 
	 
		kopuleradt		– förenat, parat.	 
	 
	 55	 
	 
		conjugium		– (lat.) äktenskap; förening.	 
	 
	 55	 
	 
		conditio sine qua non		– oeftergivligt villkor.	 
	 
	 58	 
	 
		kalamiteter		– missöden, olyckor.	 
	 
	 62	 
	 
		konjugialt		– äktenskapligt.	 
	 
	 63	 
	 
		feloni		– av fra. félonie, svek, otro.	 
	 
	 67	 
	 
		atrociteter		– av fra. atrocité, ohygglighet, styggelse.	 
	 
	 68	 
	 
		edifiant		– (fra.) uppbygglig.	 
	 
	 68	 
	 
		råskillnad		– gränsskillnad.	 
	 
	 68	 
	 
		en art		– en sorts, en typ av.	 
	 
	 68	 
	 
		socia		– (lat.) eg. kvinnlig kamrat; här dock med starkt erotisk innebörd.	 
	 
	 68	 
	 
		adulterium		– (lat.) hor, otrohet.	 
	 
	 68	 
	 
		fornicatio		– (lat.) hor, otukt, skörlevnad.	 
	 
	 69	 
	 
		cœlibatoriskt		– genom celibat, sexuell avhållsamhet.	 
	 
	 69	 
	 
		meretriciskt		– adjektiv till (lat.) meretrix, sköka.	 
	 
	 70	 
	 
		horror		– (lat.) fasa, bävan.	 
	 
	 70	 
	 
		affödan		– avkomlingarna.	 
	 
	 72	 
	 
		derivativ		– avledande.	 
	 
	 73	 
	 
		secundarium et accessorium		– (lat.) ett tillägg i andra hand. – Meningen		är, att män och kvinnor visserligen kan leva lyckliga som gifta, men i så		fall beror detta ej på vigseln som inte kan vara ursprunget till det lyckli­		ga förhållandet utan endast ett tillägg i andra hand.	 
	 
	 73	 
	 
		principium et fons		– (lat.) ”källa och ursprung”; citat ur Horatius’ Ars		poetica, v. 309: ”scribendi recte sapere est et principium et fons”; svensk		översättning av Ivar Harrie: ”Konsten att skriva väl har till källa och		ursprung att veta”.	 
	 
	 74	 
	 
		subrosa		– (lat.) eg. ”under rosen”, i förtroende.	 
	 
	 76	 
	 
		merkantil		– som rör handel.	 
	 
	 78	 
	 
		palladierna		– av lat. palladium, urspr. en trästaty av Pallas Athena, som		ansågs garantera en stads fortbestånd; skyddssymbol.			 
	 
	 
	 
	 
	 83	 
	 
		Habeas-corpus-akt		– engelsk lag mot godtycklig häktning. Namnet kom­		mer av det lat. ”Habeas corpus ad subiicendium” i fri svensk översätt­		ning ”Du skall föra personen inför rätta”.	 
	 
	 90	 
	 
		försoffad		– förslöad.	 
	 
	 94	 
	 
		samtligen		– samtliga.	 
	 
	 98	 
	 
		inqvirera		–göra förfrågningar eller efterforskningar.	 
	 
	 100	 
	 
		förlaget		– förskottet, kapitalet.	 
	 
	 100	 
	 
		diskontering		– diskontera: i förskott avdraga räntan.	 
	 
	 101	 
	 
		commune bonum		– (lat.) gemensamt gott; gemensam tillhörighet.	 
	 
	 101	 
	 
		Phalanstère-idéen		– (fra.) phalanstère, falangstär. Ett system av falanger,		kooperativa sammanslutningar, som bygger på samverkan mellan arbete,		kapital och intelligens. Systemet skildras av fransmannen Charles Fou­		rier (1772–1837).	 
	 
	 102	 
	 
		Husagan		– husbondens lagstadgade rätt att kroppsligen bestraffa hustru,		barn och tjänstefolk.	 
	 
	 103	 
	 
		paritetsförhållande		– av paritet, likvärdighet, likställdhet.	 
	 
	 103	 
	 
		Hierarken		– tillhörande det hierarkiska systemet, social rangordning av		kyrkligt ursprung, d.v.s. högt uppsatt kyrklig dignitär.	 
	 
	 103	 
	 
		al pari		– (ital.) till nominella värdet; här närmast ”på jämställd fot.”	 
	 
	 103	 
	 
		oskrymtade		– oförställda, uppriktiga.	 
	 
	 104	 
	 
		ruptur		– brytning.	 
	 
	 104	 
	 
		infernalism		– av inferno, helvete, ungefär ”helvetlighet”.	 
	 
	 105	 
	 
		sui juris		– självständig, myndig.	 
	 
	 107	 
	 
		fjär		– fjärran, långt borta.	 
	 
	 110	 
	 
		lappsalfning		– fusk.	 
	 
	 111	 
	 
		expedient		– här: utväg.	 
	 
	 111	 
	 
		unctionen		– smörjningen, smörjelsen.	 
	 
	 112	 
	 
		åsämjare		– förlikningsman.	 
	 
	 113	 
	 
		annihilerande		– förintande.	 
	 
	 113	 
	 
		estropierade		– av fra. estropier, lemlästa, stympa.	 
	 
	 117	 
	 
		prima stamina		– (lat.) första trådarna, d.v.s. upptakten, första början.	 
	 
	 119	 
	 
		versatil		– mångsidig, ombytlig.	 
	 
	 
	 
	 
	 Hvarför reser du?	 
	 
	 123	 
	 
		verldskunnig		– världsbekant.	 
	 
	 123	 
	 
		kalesch		– fyrhjulig, fjädrad åkvagn med två mot varandra vända säten,		öppen framtill och med sufflett baktill.	 
	 
	 123	 
	 
		göttlich		– (ty.) gudomligt.	 
	 
	 123	 
	 
		höllisch		– (ty.) helvetiskt.	 
	 
	 123	 
	 
		exsecrabelt		– av fra. exécrable, avskyvärt.	 
	 
	 126	 
	 
		divergenserna		– skillnaderna, avvikelserna.	 
	 
	 126	 
	 
		herre– och bondfolk		– ett motsatspar, som Almqvist ofta begagnar sig		av. Se t.ex. Svenska fattigdomens betydelse.	 
	 
	 126	 
	 
		mannekin		– mannekäng, modelldocka; skyltdocka.			 
	 
	 
	 
	 
	 126	 
	 
		bulvan		– konstgjord lockfågel; person som dolt företräder en annan.	 
	 
	 128	 
	 
		additionelt		– som tillägg, tilläggsvis.	 
	 
	 128	 
	 
		parterren		– bakre teaterparketten, här: bland teaterpubliken.	 
	 
	 129	 
	 
		förlagskapital		– insats, tillgångar.	 
	 
	 129	 
	 
		se i spader		– se i svart.	 
	 
	 130	 
	 
		Den sansade Kritiken		– skådespel, där Almqvist med Molières Critique		de l’Ecole des femmes som förlaga diskuterar sitt författarskap, sina fik­		tiva personer och vissa konstnärliga principer.	 
	 
	 130	 
	 
		Celiorama		– ”Utsigt öfwer himmelen”, enligt Almqvists definition i hans		recension av De dödas sagor i Jönköpingsbladet 13/12 1845.	 
	 
	 130	 
	 
		Grimstahamns Nybygge		– tillhör den första uppsättningen av Alm­		qvists folkskrifter 1839.	 
	 
	 131	 
	 
		reimprimera		– åter trycka, omtrycka.	 
	 
	 131	 
	 
		Frun på Horn		– titel på en av Almqvist aldrig skriven berättelse.	 
	 
	 131	 
	 
		Hermitaget		– roman som ingår i duodesupplagan av Törnrosens bok, del		II, 1833.	 
	 
	 132	 
	 
		Sviavigamal		– Almqvists nordiska sagocykel, som ingår i imperialok­		tavupplagan av Törnrosens bok, del II, 1849.	 
	 
	 132	 
	 
		Contes de môyen age		– (fra.) berättelser från medeltiden.	 
	 
	 132	 
	 
		Spjället i Wäckelsång		 är liksom Ysane Wass titlar på av Almqvist på­		tänkta men aldrig skrivna berättelser.	 
	 
	 133	 
	 
		bibliothecarius		– (lat.) bibliotekarie.	 
	 
	 133	 
	 
		kanapeen		– soffan.	 
	 
	 
	 
	 
	 Det går an	 
	 För uppgifter hämtade från Johan Svedjedals kommentar till Samlade Verks	 utgåva av Det går an 1838 hänvisas med J.S., samt sidnummer.	 För uppgifter hämtade från Kurt Aspelins utgåva av Det går an i Sveriges lit­	 teratur, del VIII, hänvisas med K.A., samt sidnummer.	 
	 
	 137	 
	 
		Yngve Frey		– ångfartyg, byggt 1821.	 
	 
	 137	 
	 
		kortvulet		– kortfattat.	 
	 
	 137	 
	 
		Owens		– Samuel Owens mekaniska verkstad på Kungsholmen, där Yng­		ve Freys maskin tillverkats (J.S., s. 169).	 
	 
	 138	 
	 
		kaput		– kaputt, tillintetgjord, slut.	 
	 
	 138	 
	 
		choleran i minnet		– 1834 hade koleran härjat svårt i Sverige.	 
	 
	 139	 
	 
		tschakot		– styv, cylinderformad militär huvudbonad.	 
	 
	 139	 
	 
		kambrick		– fint linne- eller bomullstyg.	 
	 
	 139	 
	 
		mamsell		– ogift kvinna av bättre stånd, borgerlig familj.	 
	 
	 139	 
	 
		jungfru		– ogift kvinna av enklare stånd, tjänsteflicka.	 
	 
	 140	 
	 
		chairt		– skärt.	 
	 
	 140	 
	 
		kapott		– damkappa.	 
	 
	 140	 
	 
		pass		– fram till 1860 fordrades pass också för längre resor inom Sverige.	 
	 
	 140	 
	 
		skicklig		– lämplig, passande.			 
	 
	 
	 
	 
	 141	 
	 
		couleur de lilas		– lilafärgad, syrenfärgad.	 
	 
	 142	 
	 
		Fy skock		– skock, eg. betecknande ett obestämt stort antal; med förstär­		kande innebörd i eder och kraftuttryck.	 
	 
	 142	 
	 
		på ny stat		– på nytt.	 
	 
	 144	 
	 
		haut-brion		– ett rött bordeauxvin.	 
	 
	 144	 
	 
		kyrkoherden i Ulricehamn		– Gustaf Adolf Sundborg (1794–1855),		kyrkoherde i Ulricehamn 1827 (J.S., s. 169).	 
	 
	 145	 
	 
		posito		– låt oss säga.	 
	 
	 145	 
	 
		liderformiga		– av lider, uthusbyggnad, skjul.	 
	 
	 145	 
	 
		grad		– rakt.	 
	 
	 147	 
	 
		propre		– (fra.) snygg.		bultat kok		– krossat jordkokor på åkern.	 
	 
	 148	 
	 
		dragkista		– byrå.	 
	 
	 149	 
	 
		kronglas		– ett slags fönsterglas.	 
	 
	 151	 
	 
		par exemple		– (fra.) till exempel.	 
	 
	 152	 
	 
		ergastulum		– (lat.) arbetshäkte, slavfängelse.	 
	 
	 152	 
	 
		pläterskaft		– av pläter, metallplåt belagd med dyrbarare metall.	 
	 
	 153	 
	 
		falka på		– köpslå om.	 
	 
	 154	 
	 
		kanna		– äldre rymdmått, 2, 617 liter.	 
	 
	 154	 
	 
		assessor		– troligen ritmästaren och professorn Johan Way (1792–1873),		som 1831–1842 utförde glasmålningar i det gustavianska koret i Uppsa­		la Domkyrka (J.S., s. 170).	 
	 
	 155	 
	 
		majorare		– Sara är osäker på den militära titulaturen.	 
	 
	 156	 
	 
		taffelglas		– äldre benämning på planglas, t.ex. fönsterglas.	 
	 
	 156	 
	 
		selsevatten; spa; kreutzervrimmel		– hälsodrycker. Seltersvatten främst		läskedryck, men också kurmedel mot mag- och lungkatarrer. Spa, järn­		rikt mineralvatten från den belgiska kurorten Spa (J.S., s. 170).	 
	 
	 156	 
	 
		skär		– ren, klar.	 
	 
	 156	 
	 
		djerfvemang		– Almqvist har här roat sig med att göra en djärv nybild­		ning.	 
	 
	 157	 
	 
		repartisera		– dela utgifterna lika.	 
	 
	 158	 
	 
		assemblé		– (fra.) assemblée, eg. församling, här fest med musik och dans.	 
	 
	 159	 
	 
		Gud väles det		– Gud give det (K.A., s. 167).	 
	 
	 160	 
	 
		utbasuna		– högljutt förkunna.	 
	 
	 160	 
	 
		försvarslös		– utan laga försvar.	 
	 
	 160	 
	 
		usel		– olycklig.	 
	 
	 160	 
	 
		lärfter		– av lärft, linvävnad.	 
	 
	 161	 
	 
		Trufve, Richert		– Johan Gabriel Richert (1784–1864). Jurist och libe­		ral reformpolitiker som bl.a. arbetade för skråväsendets upphävande,		lika arvsrätt för män och kvinnor och ogift kvinnas myndighet vid tjugo­		fem år. Richert var sedan 1832 bosatt på gården Truveholm (Truve) vid		Vänern (J.S., 170).	 
	 
	 161	 
	 
		bysch		– bråk, krångel (K.A., s. 169).	 
	 
	 161	 
	 
		åhåga		– håg, lust.	 
	 
	 162	 
	 
		Michaeliqväll		– kvällen före den helige Michaels dag, som firades den		29 september.			 
	 
	 
	 
	 
	 163	 
	 
		Läserska		– kvinna som tillhör väckelserörelsen. Almqvist skrev en rad		artiklar om läseriet på 1840- och 1850-talet.	 
	 
	 163	 
	 
		Troglodyter		– grottmänniskor.	 
	 
	 164	 
	 
		lovera		– kryssa sig upp i lovart, d.v.s. på vindsidan.	 
	 
	 165	 
	 
		adyt		– av lat. adytum, det innersta, allra heligaste av ett tempel.	 
	 
	 165	 
	 
		enkom		– särskilt för ändamålet.	 
	 
	 166	 
	 
		rumsturet		– rumsterandet.	 
	 
	 166	 
	 
		vassera		– vassera tre, var ett populärt kraftuttryck, som går tillbaka på		det fornsvenska ”hvars haerra trae”, vår Herres träd, d.v.s. Kristi kors.	 
	 
	 167	 
	 
		hic est		– (lat.) Albert vill säga hoc est, ”det vill säga”, men tar fel på ge­		nus och använder maskulinum i stället för neutrum.	 
	 
	 167	 
	 
		baj millioner		– baj, interjektion som uttrycker känslor av vedervilja.	 
	 
	 167	 
	 
		trabucos		– (spa.) trabuco, kort tjock cigarr (K.A., s. 174).	 
	 
	 167	 
	 
		Ror i lä! –		bringa rorkulten i lä (för att lova eller stagvända).	 
	 
	 168	 
	 
		din attan		– attan, eg. sidoform till ”aderton”; här ungefär: din jävel.	 
	 
	 168	 
	 
		absolverar		– avlöser.	 
	 
	 168	 
	 
		sju tunnor tusan		– svordomssekvensen är belagd sedan 1600-talet.		Stundom ersätts ”tunnor” med ”tunder”, som också betyder ”fnöske”. Jfr		SV 7, s. 367: ”fy, attan sju tunder tusande djeflar!”	 
	 
	 168	 
	 
		klyfvarn		– klyvare, trekantigt stagsegel på förlängning av bogspröt.	 
	 
	 168	 
	 
		åmunnen		– åmynningen.	 
	 
	 170	 
	 
		Hörstadius		– Johan Erik Hörstadius (1782–1859), skolpräst i Hardemo		till 1813. Hörstadius gjorde stora pengar på att arrendera gårdar, liksom		på affärer med hö. Han var lika känd för sin sparsamhet som för sin ri­		kedom (J.S., s. 171).	 
	 
	 170	 
	 
		allt hö är kött		– Almqvist travesterar här bibelordet ”Allt kött är hö”		(Jesaja 40, 6)!	 
	 
	 172	 
	 
		carolina		– bål bestående av vin, socker och pomeranser eller citroner.	 
	 
	 173	 
	 
		okaperat		– möjligen förvrängning av ”ockuperat”.	 
	 
	 174	 
	 
		skräpas i ordning		– ställas i ordning.	 
	 
	 174	 
	 
		tarflig		– enkel.	 
	 
	 176	 
	 
		spånslog		– promenerade omkring.	 
	 
	 176	 
	 
		inlästa		– inlåsta.	 
	 
	 176	 
	 
		hundsvott		– (ty.) hundsfott, grovt okvädinsord, där ”vott” kan översättas		med ”fitta”, enligt Elof Hellquist, Svensk etymologisk ordbok.	 
	 
	 176	 
	 
		gement		– enkelt; kan också tolkas som ”dåligt”, ”illa”.	 
	 
	 179	 
	 
		i går afse		– i går afton.	 
	 
	 179	 
	 
		 s’ta frun		– söta frun.	 
	 
	 181	 
	 
		dagboken under resan		– dagboken fanns på gästgiveri och skjutshåll,		och resanden antecknade där namn, ankomsttid, färdsätt och bestäm­		melseort (J.S., s. 171).	 
	 
	 181	 
	 
		liqviderar		– betalar.	 
	 
	 182	 
	 
		rasande		– fel.	 
	 
	 182	 
	 
		gäldstufärdig		– färdig att fängslas och sättas på gäldstugan för obetalda		skulder.	 
	 
	 182	 
	 
		drängen		– skjutsdrängen som skulle köra ekipaget.			 
	 
	 
	 
	 
	 184	 
	 
		fjerdingsväg		– en fjärdedel av den gamla svenska milen, d.v.s. 2.672		meter.	 
	 
	 184	 
	 
		malaga		– vin från Malaga i Spanien.	 
	 
	 185	 
	 
		efterstolen		– baksätet.	 
	 
	 185	 
	 
		eftersittsen		– baksätet, sitsen var på vissa vagnar avtagbar.	 
	 
	 185	 
	 
		framstolen		– framsätet i åkvagnen var placerat högre än baksätet och		var samtidigt kuskbock.	 
	 
	 185	 
	 
		blacken		– black: gulgrå häst.	 
	 
	 186	 
	 
		böstade		– bankade, bultade.	 
	 
	 186	 
	 
		fara på fyren		– fara i fyrsprång.	 
	 
	 186	 
	 
		hundsvotts-dam		– ungf. ”jävla damm”. Jfr ovan s. 176.	 
	 
	 187	 
	 
		Frötuna, Dalsons, Herrmansons		– Frötuna: herrgård vid Arbogaån i		Örebro län, c:a 3 km öster om Arboga och c:a 2,5 km väster om Fellings­		bro. Gården ägdes en tid av Lars Fredrik Dahlson (1756–1805); år 1820		gifte sig C.J. von Hermansson (1795–1871) med dennes dotter Carolina		Fredrika (1799–1872) (J.S., s. 171).	 
	 
	 187	 
	 
		Thunberg		– eg. Daniel Thunberg, ångfartyg av trä, byggt 1835, som gick		mellan Stockholm och Göteborg (J.S., s. 171).	 
	 
	 188	 
	 
		Warodells bod i Stockholm		– glas- och porslinsbutik, där man också		sålde biljetter till Yngve Frey (J.S., s. 171f).	 
	 
	 188	 
	 
		Hva falls?		– Vad befalls?	 
	 
	 189	 
	 
		durkade af		– skenade i väg, satte av i full fart.	 
	 
	 190	 
	 
		durchaus		– (ty.) genomgående, helt och hållet.	 
	 
	 190	 
	 
		underligt		– undrande, frågande.	 
	 
	 191	 
	 
		småpjollrig		– pladdrig, tramsig.	 
	 
	 192	 
	 
		befängd		– tokig, löjlig.	 
	 
	 192	 
	 
		hvarsannars		– varandras.	 
	 
	 195	 
	 
		drös		– senfärdig, trög person.	 
	 
	 195	 
	 
		ovuliga		– klumpiga, otympliga.	 
	 
	 196	 
	 
		hjulbössorna		– axelhylsorna i hjulnav (K.A., s. 197).	 
	 
	 196	 
	 
		huj-farten		– färd i rasande fart.	 
	 
	 203	 
	 
		Dorchimont		– Vilhelm Albrekt Dorchimont (1783–1861), chef för		Västgötadals regemente sedan 1817 (J.S., s. 172).	 
	 
	 204	 
	 
		risp		– lätt måltid med en sup.	 
	 
	 206	 
	 
		likar		– gillar, tycker om.	 
	 
	 207	 
	 
		liklig		– sannolik, rimlig (K.A., s. 205).	 
	 
	 207	 
	 
		hoplästa		– märk dubbeltydigheten i ordet, som ju kan tolkas både som		”sammanlästa” och ”sammanlåsta” (J.S., s. 172).	 
	 
	 209	 
	 
		doftet		– töcknet, dimman.	 
	 
	 210	 
	 
		lineamenter		– ansiktsdrag; grundlinjer, konturer.	 
	 
	 211	 
	 
		rasande		– fel, tokigt.	 
	 
	 212	 
	 
		fulslag		– inflammation i finger, förenad med smärta, svullnad och var­		bildning.	 
	 
	 212	 
	 
		de lofva mig med läpparne, men deras hjerta är långt ifrån mig		– bi­		belcitat: Matteus 15, 8; Markus 7, 6; Jesaja 29, 13.	 
	 
	 213	 
	 
		underfulla		– undrande, frågande.	 
	 
	 214	 
	 
		Råbäck, en engel		– syftar förmodligen på swedenborgianen Anna Fred­			 
	 
	 
	 
	 
	  	 
	 
		 				 rika Ehrenborg (1794–1873), som skrev barnböcker och uppbyggelse­		skrifter (J.S., s. 172).	 
	 
	 215	 
	 
		talämnen		– samtalsämnen.	 
	 
	 217	 
	 
		medici		– läkare.	 
	 
	 222	 
	 
		fnurr		– vresig min, grimas.	 
	 
	 222	 
	 
		fördjefladt		– för djävligt.	 
	 
	 225	 
	 
		granris på gatan		– att strö granris, där ett likfölje skulle gå fram, var		tidigare en sedvänja.	 
	 
	 225	 
	 
		riksdaler riksgälds		– 1834 gällde, att 1 riksdaler specie (mynt) motsva­		rade 2 2/3 riksdaler banko (riksbankens sedlar) eller 4 riksdaler riks­		gälds (riksgäldskontorets sedlar).	 
	 
	 225	 
	 
		springfärska		– om gardin: alldeles nystruken eller nystärkt, fräsch.	 
	 
	 226	 
	 
		ratine		– (fra.) ratin, krusigt ylletyg.	 
	 
	 226	 
	 
		lenons-krage		– äldre stavning av linong: tunt, fint och rätt glest tyg, förr		av linne (numera av bomull) (J.S., s. 172).	 
	 
	 227	 
	 
		apparition		– utseende, gestalt, framtoning.	 
	 
	 228	 
	 
		slog [...] om		– vände på.	 
	 
	 232	 
	 
		ohemul		– här: otillbörlig, oförsynt.	 
	 
	 234	 
	 
		Gerusalemme Liberata		– La Gerusalemme liberata (ital.), ”Det befriade		Jerusalem”, epos 1581 av den italienske diktaren Torquato Tasso		(1554–1595).	 
	 
	 234	 
	 
		Henriaden		– La Henriade (fra.), hjältedikt av Voltaire 1728 över Henrik		IV.	 
	 
	 234	 
	 
		verkat		– orsakat.	 
	 
	 234	 
	 
		mannekiner		– (modell)dockor.	 
	 
	 236	 
	 
		positurer		– ställningar.	 
	 
	 237	 
	 
		locicommunes-menniskor		– av loci communes (lat.), allmänna talesätt,		utnötta fraser.	 
	 
	 237	 
	 
		after-konst		– after: eg. det som blivit kvar, avfall vid gruvdrift, betecknar		i överförd betydelse något oäkta eller falskt eller underhaltigt.	 
	 
	 238	 
	 
		Murnis-böckerna		– Murnis förelåg i manuskript december 1819, men		denna första och kanske intressantaste version trycktes först 1960. I		mycket omarbetad version publicerades verket under titeln De dödas		sagor 1845. Denna andra version omtrycktes med obetydliga ändringar		som Murnis i imperialoktavupplagan av Törnrosens bok III. Det sällsam­		ma verket utspelas i två världar: i tidig mytisk medeltid på jorden och i		tidlös lycka efter döden i himmelska nejder.	 
	 
	 
			 
	 
	 
	 
	 
	 
	 
	 
	 Förkortningar	 
	 
	 AB – Aftonbladet	 Brev – Brev 1803–1866. Med inledning och kommentarer av Bertil Romberg,	 Stockholm 1968	 DA – Dagligt Allehanda	 JB – Jönköpingsbladet	 OE – Originaledition	 S – Samlaren	 SS – Samlade skrifter	 SV – Samlade Verk	 
	 
	 
	 Första sidan av Imperialoktavupplagan, tredje delen.	 Formatet är nedminskat till 70 % av originaleditionen.	 
	 
 
 
