 
 
 
 
 
 
 
 
 
 
 
 
 
 
 
 
 
								GUITARR OCH DRAGHARMONIKA.					 
 
			 GUITARR OCH DRAGHARMONIKA.	 
	 
	 
	 MIXTUM PICTUM PÅ VERS	 
	 
	 
	 AF	 
	 
	 
	 GUSTAF FRÖDING.			 
	 
	 
	 
	 
	 STOCKHOLM.	 Albert Bonniers Förlag.	 
 
		STOCKHOLM.	ALB. BONNIERS BOKTRYCKERI 1891. 
 
 
 
		 
	 
	 
	 
	 
	 
	 
	 
	 
	 
	 
	 Guitarr och Dragharmonika.	 
	 
	 ❦	 
	 
	 Två grannar jag har i min boning	 – den ene är sentimental	 – jag hör honom högt deklamera	 om sorg och lifvets kval.	 
	 
	 Ibland är han dyster och bitter	 och melankoliskt bizarr,	 ibland litet svärmiskt elegisk	 och sjunger ibland till guitarr.	 
	 
	 – Den andre är munter och lustig	 och bondsk och groft burlesk.	 För honom är sorg och bekymmer	 blott skrymt och skrock och fjäsk.	 
	 
	 Han grubblar ej alls, han skrattar	 åt lifvet helt sonika	 och hvisslar och sjunger och spelar	 på dragharmonika.	 
	 
	 – Man tröttnar att lyssna på sådant!	 – och dock har jag vant mig därvid;	 den ene han liknar min nutid,	 den andre min gångna tid.	 
	 
	 Och stundom, när ledsnad mig trycker	 och dagen mig tycks för lång,	 jag präntar och sätter i noter	 små stumpar af bägges sång.	 
	 
	 Och sägs det ibland, att musiken	 är mindre melodiskt fin,	 och är icke allt som det borde	 ibland med harmonin,	 
	 
	 så kommer det af, att guitarrsång	 och dragharmonikesång	 stämts upp från höger och vänster	 ibland på samma gång.	 
	 ❦	 
	 
	 
	 
	 
	 
	 
	 
	 
			 
	 
	 
	 
	 
	 
	 
	 VERMLÄNDSKA LÅTAR.	 
	 
	 
	 
	 
	 
	 
	 
	 
	 
	 
	 
	 
	 
	 
	 
	 
	 En hög visa.	 
	 
	 ❦	 
	 
	 Min kära är såsom en smärt gran,	 såsom en sjungande vattubäck	 och såsom en ung ros,	 när daggen faller vid morgontid.	 Och hennes däjelighets makt är såsom en	 stor krigshär,	 den där nederslår sina fiender	 med starkt dån och vagnar och resenärer	 och ropar med basunaljud: ho kan motstå mig?	 
	 
	 Sägen mig, I Vermelands döttrar,	 I, som vallen i bergen	 eller sitten utefter vägakanten	 under mycket glam,	 hafven I sett min kära,	 hafven I sett, om min unga ros	 gått denna vägen framföreåt?	 
	 
	 Si, hennes gång är såsom en dans öfver 
	 ängarne	 och såsom en stor konungs dotters dans,	 och hennes röst är såsom ett vackert läte	 och såsom en lustig musik i bergen,	 och hennes ansiktes glädje	 är såsom solsken öfver sjöar,	 de däjliga sjöar i dalen.	 
	 
	 Jag kom till min käras boning,	 när aftonen svalkades och skuggan förlängdes,	 
	 och min käras faders björkar stodo gröna,	 och doften af de björkar var ljufvare än myrrha	 och nardus och alla de apotekares pulver.	 
	 
	 Si, min kära lustvandrar i örtagården	 och hon döljer sig för mina ögons åsyn	 under buskar af stickelbär och vinbär.	 Såsom ett ungt lejon lurar hon i sitt förstäck	 och såsom en modig röfvarskara i sitt bakhåll,	 läggandes råd i sin själs ondsko,	 huruledes hon må gripa den hon kär hafver,	 på det hon må uppfräta honom	 med sin mun, som icke mycket stor är,	 och med sina läppar, röda som godt vin.	 
	 
	 Såsom ett oväder kom hon fram af buskan,	 såsom ett starkt oväder med storm och regn 
	 och hagel,	 där hagelkorn en äro såsom fall af liljor	 
	 och regnet är såsom rosors regn	 och stormen som ett högt leende	 och klang af många cymbaler.	 
	 
	 Och hon föll öfver mig och tog mig till fånga	 till att vara henne en krigsfånge och ena träl	 och for fram öfver mitt ansikte med sina 
	 läppars vrede	 och gjorde en dom öfver mig och sade:	 thu äst välkommen till min faders boning,	 si, du är mycket kär hållen och ganska väl­	 kommen.	 
	 
	 Och hon tog fram af fataburen	 saft af hallon från örtagården	 och kosteligt bakverk och många kakor,	 och vi åto och glammades allt intill solned­	 gången.	 
	 
	 
	 Men si många dagar äro farna,	 sedan jag såg min käras ögon,	 och mina tankar gå vill på de gamla stigar,	 ty min kära är framföre alla andra	 i detta landet,	 ty hon är såsom en ung gran	 och såsom en sjungande vattubäck	 och såsom solskenet öfver sjöarne,	 de däjliga sjöar i dalen.	 
	 
	 Sägen mig, I Vermelands döttrar,	 I som vallen får och nötboskap i bergen	 eller glammen utefter vägakanten,	 hafven I sett den min själ kär hafver,	 hafven I sett, om min kära	 gått denna vägen framföreåt?	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 
	 Vackert väder.	 
	 
	 ❦	 
	 
	 Klar låg himlen öfver viken,	 solen stekte hett,	 och vid Haga ringde Hagas	 gälla vällingklocka ett.	 Brunnskogs kyrka stod och lyste	 som en bondbrud, grann och ny.	 Öfver björkarne vid Berga	 som ett hattflor på en herrgårdsfröken	 sväfvade en sky.	 
	 
	 Och som jättelika nämndmän,	 samlade till häradsting,	 stodo skuldra emot skuldra	 mörka höjder rundt omkring,	 och som högtidsklädda långskepp	 summo Vermelns holmar fram,	 öfver stäfven susa granar,	 alar susa öfver toften,	 tallar öfver akterstam.	 
	 
	 Gamle Hurra stod på branten	 vid sin stugudörr,	 kanske i hans gamla hjärta	 lyste solen, lyste lifvet	 litet mera varmt än förr.	 Gamle Hurra, gamle Hurra,	 kanske tänkte han som jag:	 det är ändå skönt att lefva	 – hvilken strålande, orimligt	 obeskrifligt vacker dag!	 
	 
	 Men hvad är det, hör det fnissar	 mellan holmarne och näsen,	 hvad är det för sällsam låt?	 Är det flickor som i bukten bada	 eller är det	 flickor i en båt?	 Tio hvita frökenhattar	 stucko plötsligt fram ur vassen,	 just där sundet vidgar sig,	 tio skadeglada halsar	 skrattade åt mig.	 
	 
	 Jag blef verkligen förargad	 öfver denna skrattsurpris,	 men jag rodde ändå ditåt,	 ty i skocken satt ju själfva	 själfva själfvaste Alice.	 Och jag reste mig i båten	 och jag tog ett tag åt mössan,	 ett förläget tag,	 
	 och jag rodnade och sade:	 det är utmärkt vackert väder,	 vacker väderlek i dag!	 
	 
	 »Mycket sannt och mycket snillrikt,	 bravo, bravo, bravo bra,	 högst poetiskt, sannt och snillrikt,	 högst poetiskt, hahaha,»	 skreko alla flickorna	 och de öste vatten på mig	 och Alice var värst af alla,	 hennes hjärta var som is,	 och jag snubblade i båten	 och jag föll på knä och sade	 smärtefullt på Cæsars vis:	 äfven du min, äfven du min,	 äfven du, Alice!	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Indianer.	 
	 
	 ❦	 
	 
	 Låt den flicktyckmyckna minen fara,	 eller göm den till din nästa bal!	 Här är vildt och här är godt att vara,	 här är mossan mjuk och skuggan sval.	 
	 
	 Låt mig lägga i ditt knä min nacke	 och var hygglig för en stund – se så!	 Det är brant och tungt i lifvets backe,	 vi få gräla öfvernog ändå.	 
	 
	 
	 Det är sannt, jag ämnar bli en hedning,	 en förskräcklig, glupande tyrann,	 du skall ledas af min viljas ledning,	 jag skall bli en ryslig äkta man.	 
	 
	 Jag skall murra åt dig öfver maten,	 jag skall grina åt hvarenda rätt:	 »fy för katten, vidbränd är spenaten!	 – kvinna, säg, är detta kalfkotlett?»	 
	 
	 Då blir tid att tala, cara mia,	 kvinnans rätt och annat tanteri.	 Fri är skogen, låt oss vara fria	 än från lifvets strids pedanteri!	 
	 
	 Låt oss låtsa, att vi bo i skogen,	 vilda indianer, du förstår,	 och vår wigwam är den dära logen	 och jag själf, förstås, är Sagamor.	 
	 
	 
	 Jag är grym i strid och lat i freden	 och jag heter Miantonimah.	 Du skall följa mig på krigarleden,	 bleka hvita Tith-oh-Wah-ta-Wah!	 
	 
	 Men när tomahawken lagts i jorden,	 skall jag ligga liksom nu på rygg,	 trött på vandringen och trött på morden,	 ligga trygg på rygg och fånga mygg.	 
	 
	 Tith-oh-Wah-ta-Wah får gå och leta	 efter möss och mask, som jag skall ha,	 hon får slita, släpa, hon får streta,	 stackars, stackars Tith-oh-Wah-ta-Wah!	 
	 
	 Hon får bulla upp med mask och rötter,	 och ett ormbunksblad får vara duk,	 och till tack vid Sagamorens fötter	 får hon sitta som en katt på huk.	 
	 
	 
	 Och när jag fått nog af matens gåfva	 från den store anden Manitu,	 skall jag lägga mig till ro och sofva	 lugn och lycklig mot ditt knä som nu.	 
	 
	 – Nej låt bli, skall du dra af mig håren ?	 Vet jag skäms, min vilde indian?	 Det är verkligt sannt med Sagamoren	 och hans fru – det stod i en roman.	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Vallarelåt.	 
	 
	 ❦	 
	 
	 Hör du ej bjällrorna, hör du hur sången	 vallar och går och går vilse i vall?	 Korna de råma och påskynda gången,	 följa i lunk efter jäntans trall.	 
	 
	 Hör, hur det ljuder kring myr och mo:	 Lilja – mi Lilja – mi Lilja – mi ko!	 Eko vaknar i bergigt bo,	 svarar ur hällarne	 långt norr i fjällarne:	 Lilja – mi Lilja – mi ko!	 
	 
	 Bjällklangen dallrar och faller och stiger,	 suset är stilla och hvilar i ro,	 skogen är kvälltung och sömnig och tiger.	 Endast den vallande	 låten går kallande	 fram genom nejden kring myr och mo.	 
	 
	 Natten är nära och solskenet rymmer,	 ser du på tjärnet, hur töcknet står!	 Skuggan förlänges, förtätas och skymmer,	 snart öfver skogarne mörkret rår.	 
	 
	 Mörk sofver tallen, mörk sofver granen,	 dofvare sorlar en bergbäcks fall.	 Fjärmare klingar den höga sopranen,	 vallar och går och går vilse i vall.	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Skogsrån.	 
	 
	 ❦	 
	 
	 Åt Gösthultskanten i Gunnerudsskogen,	 bortom Västanmossen vid Bråttorpslogen,	 just där håller skogsrån till,	 gå dit och se, om ni vill!	 
	 
	 Hon är älskogsaktig och manfolksgalen,	 för Vickbomspojken från Nicklasdalen	 han såg henne själf en kväll	 på vägen till Anna i Fjäll.	 
	 
	 Hon var grannlåtsklädd som en påskdagspräst,	 hade ormbunkskrans och kattguldsväst	 och till knäna en granriskjol	 och doft som af nattviol.	 
	 
	 Hon var ungtallsmidig och enstamvig,	 och hon skepade, snodde och vrängde sig	 som en orm på en lie trädd,	 så Kalle i Dalen blef rädd.	 
	 
	 Och hon råbocksprang, gjorde lokattbukter	 och trollpackskonster och sattygsfukter	 och stod bak en furustam	 och glyste och gluttade fram.	 
	 
	 Och Vickbomspojken från Nicklasdalen	 blef vettskrämd, veckvill och månadsgalen	 och går ännu som en fant,	 så nog kan en se det är sannt.	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Våran prost.	 
	 
	 ❦	 
	 
	 Våran prost	 är rund som en ost	 och lärd som själfva den onde,	 men gemen likväl	 och en vänlig själ	 och skäms ej, att far hans var bonde.	 Han lefver som vi	 och dricker sitt kaffe med halfva i	 som vi	 och ratar icke buteljen,	 
	 älskar mat	 som vi	 och är lat	 som vi	 – men annat är det vid helgen.	 
	 
	 Så fort han fått prästrocken på,	 vi andra känna oss ynkligt små,	 men prosten likasom växer,	 för då är han prost från topp till tå	 och det en hejdundrande prost ändå	 i stort pastorat med annexer.	 Jag glömmer väl aldrig i all min dar,	 hur vördig han var	 här om sistens i kappan och kragen,	 hur världens barn	 han malde i kvarn	 och läste för köttet lagen!	 Och prosten grät	 – tacka för det,	 han talte om yttersta dagen!	 
	 
	 Och alla gräto vi ymnigt med,	 ty köttet sved	 och själen var allt satt i klämma.	 Och kyrkrådet smög sig med ryggen i kut	 vid tjänstens slut	 efter prosten ut,	 ty rådet var kalladt till stämma.	 Men det förstås,	 vi repade oss,	 när prosten klarade strupen	 till sist och sade: »välkomna	 till smörgåsbordet och supen!»	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Jonte och Brunte.	 
	 
	 ❦	 
	 
	 De kommo från ängen,	 och Brunte var hästen	 och Jonte var drängen,	 som tjänte hos prästen,	 och gammal var Jonte	 och gammal var Brunte	 och stocklat för resten.	 
	 
	 »Hå ja, gamle Brunte,	 för jämnan det tölas	 att vi två,» sa Jonte,	 
	 »bli sist med vårt hölass,	 – när vägen är krokig,	 hvem raggen kan hjälpa,	 att litet det sölas?»	 
	 
	 Och Jonte han runkade	 säfligt på nacken	 och Brunte han lunkade	 säfligt i backen.	 »Och jämt få vi ovett	 för mödan,» sa Jonte,	 »skall det vara tacken?»	 
	 
	 Men Brunte han vände	 den åldriga mulen	 tillbaka och sände	 försiktigt förstulen	 en blick under lasset	 
	 att se, om det ännu	 gick rundtom med hjulen.	 
	 
	 Och lugnad han svängde	 med svansen åt Jonten.	 Men Jonten han blängde	 blott sömnigt åt Brunten.	 Han hör ej, han ser ej,	 han glömmer snart allting,	 den utgamle strunten.	 
	 
	 »Ja nu är han utgammal	 blifven hos prästen,	 och jag är väl skjutgammal	 själf,» tänkte hästen,	 »men godt är att sofva	 och få sig till kvällen	 en hötapp i västen!»	 
	 
	 Och Jonte han fumlade	 druligt med tömmen,	 och Brunte han drumlade	 framåt i drömmen,	 han stötte, han stracklade	 – hölasset vacklade	 fram utmed strömmen.	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Äktenskapsfrågan.	 
	 
	 ❦	 
	 
	 En plog ska vi ha, en harf ska vi ha,	 en häst ska vi ha, som kan streta och dra!	 »En täppa med bönor och kål och spenat!»	 Erk du!	 Maja du!	 Så ska vi ha’t!	 
	 
	 En gris ska vi ha att ge skulorna till!	 Och ankor och höns kan vi ha, om vi vill	 
	 »Och kaffe och socker och sofvel till mat!»	 Erk du!	 Maja du!	 Så ska vi ha’t!	 
	 
	 En ko ska vi drifva i bet på vår äng!	 »Och bolster af dun ska vi ha i vår säng	 och fint postelin och glaserade fat!»	 Erk du!	 Maja du!	 Så ska vi ha’t!	 
	 
	 Men, Maja du, Maja du, hvar ska vi ta’t	 Jag är för fattig och du är för lat!	 Du går på roten, och jag går på stat!	 Erk du!	 Maja du!	 Hvar ska vi ta’t?	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Jan Ersa och Per Persa.	 
	 
	 ❦	 
	 
	 Jan Ersa ägde Nackabyn,	 Per Persa ägde Backabyn	 i By i Västra Ed.	 Jan Ersa,	 Per Persa,	 de höllo aldrig fred.	 
	 
	 Var hafren god i Nackabyn,	 så slog den fel i Backabyn.	 
	 Då blef Per Persa vred,	 då svor i mjugg Per Persa,	 då gren och flen Jan Ersa,	 så munnen gick ur led.	 
	 
	 Var klöfvern grann i Backabyn,	 så var den klen i Nackabyn,	 där växte blomst och bär,	 Då gren och flen Per Persa,	 då hyttade Jan Ersa	 med näfven bortåt Per.	 
	 
	 Gick det på tok i Nackabyn,	 var det kalas i Backabyn	 och glädjen stod i tak.	 Var mörk i håg Per Persa,	 som solen sken Jan Ersa	 och gjorde brygd och bak.	 
	 
	 De trätte och processade.	 Om friden prosten mässade	 – det var som vått på gäss.	 Ty vann en gång Jan Ersa,	 så började Per Persa	 en splitter ny process.	 
	 
	 Ju mera de bedagades,	 dess mer det stämdes, klagades	 och tappades och vanns.	 Var domen för Per Persa,	 så vädjade Jan Ersa	 till närmaste instans.	 
	 
	 Så stredo de, så trätte de,	 så lefde de, så mätte de	 hvarandra skäppan full.	 Processen bröt Jan Ersa	 och brännvinet Per Persa,	 för bägge gick det kull.	 
	 
	 Och ingen af dem mjuknade,	 när de på slutet sjuknade	 och stoppades i jord.	 »Må Raggen ta Jan Ersa»,	 »må Necken ta Per Persa»,	 var deras sista ord.	 
	 
	 Men »trilsk som Jan i Nackabyn»	 och »ilsk som Per i Backabyn»	 är stäf i Västra Ed.	 Jan Ersa,	 Per Persa,	 de höllo aldrig fred.	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Det var dans bort i vägen.	 
	 
	 ❦	 
	 
	 Det var dans bort i vägen på lördagsnatten,	 öfver nejden gick låten af spelet och skratten,	 det var tjoh! det var hopp! det var hej!	 Nils Utterman, token och spelmansfanten,	 han satt med sitt bälgspel vid landsvägskanten,	 för dudeli! dudeli! dej!	 
	 
	 Där var Bolla, den präktiga Takeneflickan,	 hon är fager och fin, men har intet i fickan,	 hon är gäcksam och skojsam och käck.	 
	 Där var Kersti den trotsiga, vandrande, vilda,	 där var Finnbacka-Britta och Kajsa och Tilda	 och den snudiga Marja i Bäck.	 
	 
	 Där var Petter i Toppsta och Gusten i Backen,	 det är pojkar, som orka att kasta på klacken	 och att vischa en flicka i skyn.	 Där var Flaxman på Torpet och Niklas i svängen	 och rekryten Pistol och Högvaltadrängen	 och Kall-Johan i Skräddarebyn.	 
	 
	 Och de hade som brinnande blånor i kroppen,	 och som gräshoppor hoppade Rejlandshoppen,	 och i stenar och klackar det small.	 Och rockskörten flaxade, förkläden slängde	 och flätorna flögo och kjolarna svängde,	 och musiken den gnällde och gnall.	 
	 
	 In i snåret af björkar och alar och hassel	 var det hviskande snack, det var tissel och 
	 tassel	 bland de skymmande skuggorna där,	 det var ras, det var lek öfver stockar och 
	 stenar,	 det var kutter och smek under lummiga grenar	 – vill du ha mig, så har du mig här!	 
	 
	 Öfver bygden låg tindrande stjärnfager 
	 natten,	 det låg glimtande sken öfver skvalpande 
	 vatten	 i den löfskogsbekransade sjön,	 det kom doft ifrån klöfvern på blommande	 vallar	 och från kådiga kottar på granar och tallar,	 som beskuggade kullarnas krön.	 
	 
	 Och en räf stämde in i den lustiga låten	 och en uf skrek uhu! ifrån Brynbärsbråten,	 och de märkte, de hörde det ej.	 Men uhu! hördes ekot i Getberget skria,	 och till svar på Nils Uttermans dudelidia!	 kom det dudeli! dudeli! dej!	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Stina Stursk.	 
	 
	 ❦	 
	 
	 »Och fy skäm ut dig, och fy skäm ut dig	 för allt ditt spring efter vännen din!»	 
	 
	 Och håll du truten! och håll du truten!	 för du är uttäck och du är kutig	 och håfvar själf efter vännen min!	 
	 
	 Och var jag skapt som ett tocket skrälle,	 jag höll mig undan för vännen min.	 
	 Men jag är svarfvad och fin om snuten	 och vackert växt på hvartenda ställe	 och värd att vara när vännen min!	 
	 
	 Gör dig ej grön, det gör ingen nytta,	 – när det blir kväll, kommer vännen min,	 och vill du då stå på lur vid knuten,	 så håll till godo, din skvallerbytta,	 och ränn kring socknen med truten din!	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Farväll.	 
	 En sorgens ton från Amerka.	 
	 
	 ❦	 
	 
	 Farväll, du grymma vänd i Sveden,	 du grymma vänd, som glömde eden,	 du svärjade en lordaskväll,	 ja faderväll, ja faderväll!	 
	 
	 Ja, faderväll, ja fadervädel,	 jag var en skrädaregesädel	 i Svedens land här långt ifrån,	 nu är jag mister Johansson.	 
	 
	 Tre dollars hafver jag om dagen	 och är en herrkar efter lagen,	 du kunde varit misstriss nu,	 men du, du ville inte, du!	 
	 
	 Du kunde gått i hatt och hansker	 ibland tjangtila amerkansker	 och lefft på gåsfett, rebbenspjäll,	 men faderväll, men faderväll!	 
	 
	 Ja faderväll, ja fadervädel,	 jag hopas Erk är såppas snädel,	 att han ej slår min grymma vänd,	 fast han är sinnt och illa känd!	 
	 
	 Jag hopas att det nötet Erker	 med sett lell arrbett såppas lerker	 att han kan gi dig brö för dan	 och littet kaffi ifrån stan.	 
	 
	 Jag hopas, att du är belåten,	 att du tog Erk och gaf på båten	 en fattig skrädaregesäll,	 som nu är rik, men itnåt säll.	 
	 
	 I ensamhetens dystra tankar	 går mister Johansson och vankar,	 och tåren far på kinden kall	 som Niagadras vilda fall.	 
	 
	 Han tänker på sin falska flicka,	 som gaf sin ungdomsvänd att dricka	 af sorgens suraste butäll,	 farväll, farvädel, faderväll!	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Beväringa.	 
	 
	 ❦	 
	 
	 Se beväringa där i sin krigsmansprakt,	 hon är grann, hon är gul, hon är blå!	 Hon har supit sig full och hon dansar i takt,	 hon kan hoppa, men kan inte gå.	 
	 
	 Se, hon girar och far och slår klack mot klack,	 se, hur kaskarne hänga på sned!	 När den ene går fram, gör den andre en back,	 för se så är beväringas sed.	 
	 
	 Och en långskankspojk, klädd i kortbensbyx,	 hoppar före med flaskan i hand	 och ger attan och fan, hvad det tänks eller 
	 tycks,	 när han tar sig en tår uppå tand.	 
	 
	 Se, beväringa där, se, beväringa där!	 hon kan hoppa, men kan inte gå.	 Se beväringa där, hur lycksalig hon är,	 där hon skuttar på klack och på tå!	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Skojare.	 
	 
	 ❦	 
	 
	 I Kattebohult bor det tattarepack,	 i Kattebohult bort i Bo,	 och där är det rackel och snatter och snack	 och skojarelif, må ni tro.	 
	 
	 Där hålla de svarte Boneckerna till,	 de värsta i vårt fögderi	 – hvad prästen och lagen och länsman vill	 det strunta Boneckerna i.	 
	 
	 Den gamle vallackarn gick ännu och slog	 på vägarne sistlidne vår	 – till vildskytt och hästtjuf dugde han nog,	 fast nära på åttio år.	 
	 
	 Och käringen hans, som är sjuklig och skral	 och hisklig att titta uppå,	 gick ännu i höstas och tiggde och stal,	 fast knappast hon orkade gå.	 
	 
	 Nu sitta de hemma i Kattebohult	 och sköta sitt lönkrögeri,	 och alltid är huset af rackare fullt,	 det hörs, när en går därförbi.	 
	 
	 Och pojkarne spela och skäras med knif	 och ruckla hvareviga dag,	 och kvinnfolken föra ett liderligt lif	 med utskum af alla de slag.	 
	 
	 Och nog har väl länsman gjort hvad han kan	 att göra på lefvernet slut	 – men hvar gång ett följe ur trakten försvann,	 ett nytt kom ur buskarne ut.	 
	 
	 Och för Alsterin, en missionspredikant,	 som vågat sig dit, var det ledt	 – den tjärbrådde de öfver ryggen grant,	 de äga ej tecken till vett.	 
	 
	 Vrid rätt den granen, som skapades skack,	 gör lam af ulf eller lo	 och folk af Boneckernas rackarepack	 i Kattebohult bort i Bo!	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Elin i Hagen.	 
	 
	 ❦	 
	 
	 Den dära stugan vid ån är Hagen,	 där gamle Anders i Hagen bor	 – jag minns, hur Elin, den enda dottern,	 gick förr och trallade hela dagen	 i mon därborta med Hagens kor.	 
	 
	 Hon var den gladaste bland de glada,	 i lek och dans var hon alltid bäst,	 och flink i spisen och flink på logen	 – men ofta ser en, att det tar skada,	 som växer vackrast och lofvar mest.	 
	 
	 Det kom en främmande man till dalen,	 han mötte Elin i skogen tidt,	 ock det gick rykten omkring i bygden,	 och stackars Elin blef vild och galen	 – i våras dränkte hon barnet sitt.	 
	 
	 Jag minns den stunden, då hon blef tagen,	 hon skrek ej, grät ej, blef endast hvit	 – till fyra år blef hon dömd af lagen	 – en kan förstå, det är sorg i Hagen,	 och det är ingen, som näns gå dit.	 
	 
	 Och gamle Anders han står vid skjulet	 betryckt och krokig och hugger ved.	 Han var en gubbe, som log beständigt,	 – nu är hans ansikte skyggt och mulet,	 hans läppar skälfva, han tittar ned.	 
	 
	 Han viker undan för folkets blickar,	 han talar icke med någon mer,	 han går och grämer sig djupt i själen,	 han ser åt sidan, när någon nickar,	 och gråter bittert, när ingen ser.	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Lars i Kuja.	 
	 
	 ❦	 
	 
	 Vid Bymon på vägen till Byn,	 där bor Lars i Kuja i skogens bryn.	 I hemmanet Byn, om jag ej tar fel,	 de äga, han och hans käring,	 en hundradetrettiotredjedel	 med äng och med åker och äring.	 
	 
	 Men ängen är skäligen klen	 och åkern mager och äringen sen,	 ty allt som växer åt Lars är sten,	 och sten är dålig förtäring.	 
	 Men Lars har armar och Lars har ben,	 och gnidig och seg är hans käring.	 
	 
	 Han plockar och gräfver och sliter och drar,	 och käringen spar,	 den som spar han har,	 af näfgröt ha de sin näring.	 Och länsman kommer och länsman tar,	 och Lars han sliter och Stina spar,	 och fast han knappt äger skjortan kvar,	 så tror Lars i Kuja på bättre dar,	 så ock Lars i Kujas käring.	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Bjällerklang.	 
	 
	 ❦	 
	 
	 Han svängde trotsigt den fina nacken,	 var svarte Pluto, och föll i traf,	 och släden slängde och utför backen	 i fläng och flygande bar det af.	 Och rimfrost hängde i ögonbrynen	 och snöstoft piskade oss i synen,	 och middagshimlen var klar och skön,	 och solen glittrade skarpt mot snön.	 
	 
	 Bakom oss ringlade hela raden	 af unga utsluppna par från staden	 
	 och femton bjällror och vår därtill	 i korus pinglade som besatta	 – jag hörde någon i skogen skratta	 en riktigt flickaktigt lustig drill.	 Det var väl Ekos befängda stämma,	 hon tyckte väl att det lät så bra,	 när någon gäckande hjärteklämma	 slog upp ett klingande hahaha.	 
	 
	 Men vid min sida det ljöd en annan	 och mera spotsk melodi af skratt.	 Hvad hon var putslustig, där hon satt	 med sin förvildade lugg i pannan	 och sin parisiska bäfverhatt!	 Det låg en guldglans ifrån Golkonda	 i detta lockiga vilda blonda,	 som flöt med solskenet hop till ett,	 och röd och rosig och väderbiten	 om runda kinder var stackars liten	 af vintervindarnes arga bett.	 
	 
	 Men stackars liten gaf frosten katten	 och log åt allt, som i sikte kom.	 Med ögon klarblå som insjövatten	 hon såg sig muntert i lifvet om.	 Hon klippte knipslugt ned ögonlocken,	 gestikulerande med sin muff,	 och då och då genom öfverrocken	 jag kände varmt en förlupen puff.	 Hon svängde bångstyrigt ut med armen,	 en arm som Fidias ville kysst,	 och vackert hvälfdes den unga barmen,	 en plastiskt påpälsad melisk byst.	 
	 
	 Och hennes läppar det var som vin i,	 fast isvind kylde den drycken sval,	 och munnen gick som af Paganini	 en stollig strof ur hans karneval.	 Det regnade som konfekt och nötter,	 det snattrade som på maskerad,	 det traskade som små nätta fötter	 på piazettan i Marcos stad.	 
	 
	 Det var som flickornas dans på Lido,	 det var som polka, galopp och vals,	 men hvad hon sade, det vet Kupido,	 ty jag för min del begrep ej alls.	 Jag tyckte fröken var tokig bara,	 och halft ironiskt jag hörde på,	 jag var så vis, som en man kan vara,	 när han har fyllt sina tjugutvå.	 
	 
	 Men vill man ock hålla sig för god	 och är man kall som en marmorstod,	 det är ändå något varmt, som snuddar	 vid den, som sitter på samma kuddar	 med slikt ett knyte af kött och blod	 och muff och boa och bäfvermuddar	 och muntert gäckande öfvermod.	 Ack, flickan var som en Leydnerflaska,	 en Voltas stapel, ett batteri	 med starkt elektriska krafter i,	 min vishet brändes till stoft och aska	 af gnistkaskaden, som föll däri.	 
	 
	 Ja det var då – nu ha vintrar snöat	 och höstar regnat och vårar töat	 och somrar bränt med sitt heta sken	 – ja det var då, det är längesen!	 Men hvarje gång jag hör bjällror sjunga	 och ser, hur hästarnes manar gunga	 och trafven stolt genom staden går,	 då känner jag som ett sting i barmen,	 och nedstämd lämnar jag fönsterkarmen	 och tar ett tag om mitt tunna hår.	 Det spökar prat i mitt vänstra öra	 och karnevalen jag tror mig höra,	 som käckt från vinröda läppar sprang,	 när skogen genljöd af bjällerklang.	 
	 
	 ❦	 
	 
	 
			 
	 
	 
	 
	 
	 
	 
	 GRILLER OCH GRUBBLERIER.	 
	 
	 
	 
	 
	 
	 
	 
	 
	 
	 
	 
	 
	 
	 
	 
	 
	 En ghasel.	 
	 
	 ❦	 
	 
	 Jag står och ser på världen genom gallret;	 jag kan, jag vill ej slita mig från gallret,	 det är så skönt att se, hur lifvet sjuder	 och kastar höga böljor upp mot gallret,	 så smärtsamt gladt och lockande det ljuder,	 när skratt och sånger komma genom gallret.	 
	 
	 Det skiftar ljust af asp och al och björk,	 där ofvanför står branten furumörk,	 den friska doften tränger genom gallret.	 
	 Och öfver viken hvilket präktigt sken,	 i hvarje droppe är en ädelsten,	 se hur det skimrar härligt genom gallret!	 
	 
	 Det vimlar båtar där och ångare	 med hornmusik och muntra sångare	 och glada människor i tusental,	 som draga ut till fest i berg och dal;	 jag vill, jag vill, jag skall, jag måste ut	 och dricka lif, om blott för en minut,	 jag vill ej långsamt kväfvas bakom gallret!	 
	 
	 Förgäfves skall jag böja, skall jag rista	 det gamla obevekligt hårda gallret,	 – det vill ej tänja sig, det vill ej brista,	 ty i mig själf är smidt och nitadt gallret,	 när själf jag krossas, krossas också gallret.	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Döden.	 
	 
	 ❦	 
	 
	 Jag har skymtat hans skumma, jordgrå drag,	 redan jag trodde min vandring slutad,	 öfver min säng stod han redan lutad,	 lyssnande efter mitt sista andetag.	 
	 
	 Ingen älskande blick såg sorgset ned,	 ned i min egen en afskedshälsning,	 ingen tröstande tro på frälsning	 lindrade våndan, som flämtande anden led.	 
	 
	 Stillsamt lade den skumme sin våta hand	 öfver min brännande feberpanna,	 plötsligt kände jag hjärtat stanna,	 blott konvulsiviskt och matt det slog ibland.	 
	 
	 Allt, som fordom mig bränt och grämt och tärt,	 kylande, svalkande glömska släckte,	 tomhetens slöjande mörker täckte	 allting, som förr var mig godt och skönt och 
	 kärt.	 
	 
	 Svaga ljud som af skvalpande böljeslag	 nådde i susande rytm mitt öra,	 smekande doft som försommarvindar föra,	 smekande doft af ängsblommor kände jag.	 
	 
	 Var detta ett sista vänligt och mildt farväl	 lifvets skönhet till sällskap i döden sände	 
	 eller var det en räddande okänd strand jag 
	 kände	 nalkas med vågslag och doft min drunknande 
	 själ?	 
	 
	 – Åter min hjärna i vansinnig feber brann,	 åter kände jag strupen af törst försmäkta,	 pulsarna bulta och yrande tankar jäkta,	 medan tyst min stillsamme gäst försvann.	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 En främmande man.	 
	 
	 ❦	 
	 
	 Han var ej ung, ty håret hade grånat,	 hans rygg var krökt af något tungt, han burit,	 och lifvets färger hade lifvet rånat,	 och djupa fåror hade tiden skurit.	 Hans läppar voro fast tillsammanslutna	 som kring en sorg, ett brott i det förflutna.	 
	 
	 Förgäfves log han stundom för att skyla	 den grämelse, som rufvade och tärde;	 
	 om kall förtviflan talte ögats kyla:	 för mig har lifvet ej en gnista värde,	 mitt skepp är brändt och mina vapen brutna,	 jag lefver än, men blott i det förflutna.	 
	 
	 Han var så skygg, så tyst, så ödsligt ensam,	 min själ blef vek, jag kände lust att gråta,	 som var hans gömda sorg för oss gemensam	 jag ville in i denna tysta gåta,	 jag ville öppna detta tunga slutna	 och lefva med som vän i hans förflutna.	 
	 
	 Jag ville närma mig, jag ville bära	 den tunga tyngd, som gjort hans lif eländigt,	 men han vek undan, när jag nådde nära	 och mellan oss låg svalget vidt som ständigt.	 Hans läppar voro fast tillsammanslutna	 omkring det bittra tärande förflutna.	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Hydra.	 
	 
	 ❦	 
	 
	 Det var i feberns tid – jag drömde det	 – jag låg på marken med det ena knät,	 hon höll mig pressad hårdt i sina slingor.	 Som kautsckukfjättrar låg det om mitt bröst,	 till skrik och rossling blef min röst,	 min blick var skymd af etterskummets flingor.	 
	 
	 Och dödskall kyla kom i hvarje lem,	 jag var betäckt af slipprigt slem	 
	 och för mig själf jag måste vämjas.	 En dunkel tanke i min hjärna brann:	 det är det lågas makt i människan,	 – det kan, det skall, det måste tämjas!	 
	 
	 Jag tog mig kraft, blef fri, fick luft,	 och styrka kom i vilja och förnuft	 – det kom som ett beslut: jag skall ej ge mig!	 Om också aldrig tryckets pressning häfs	 och till den stund, då andedräkten kväfs,	 så skall jag hoppas, skall jag aldrig ge mig!	 
	 
	 I samma stund jag sjönk ihop	 – jag hörde sorl och bravorop,	 och tusen händer klappade applåder.	 Jag visste det, i prakt och rikedom	 kring brottarbanan satt ju Neros Rom	 betraktande min svaga strid i nåder!	 
	 
	 Nog är den tung, en kamp i ensamhet,	 som intet väsen ser och ingen vet,	 men mera tung, när tusen ögon se mig	 – att ligga utsträckt med förlamad makt,	 ett mål för tusendens förakt,	 men ensam än – dock skall jag aldrig ge mig!	 
	 
	 Jag gaf mig ej, jag reste mig på nytt,	 i hvarje muskel kom den kraft, som flytt	 – hvad rör det mig, om tusenden bele mig!	 Dock sjönk jag åter, hjärtat låg i press,	 och: »bravo, bravo, nye Hercules»,	 ljöd folkets hån – dock skall jag aldrig ge mig!	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Lifsglädjen.	 
	 
	 ❦	 
	 
	 Säg, har du gästat längre än en timma	 i forna dagar någon gunstomsluten	 – i vår tid är du gästvän för minuten!	 Du visar dig som meteorens strimma,	 raketens båge, sprakande och bruten,	 men just som vi din härlighet förnimma,	 vi svepas åter in i kvalm och dimma,	 och du är död i samma stund som njuten.	 
	 Du är citronen blott som sparsamt delas	 bland öknens karavan, när den försmäktar,	 att rädda lifvet efter törstens pina.	 Men mången gång du i förrådet felas,	 då skämda vätskor vore himmelsk nektar	 och tungan bränns och blodets källsprång sina.	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Vänner vid sjukbädden.	 
	 
	 ❦	 
	 
	 I talen ordspråk, talen som från ofvan.,	 och köksmoralens senapsdeg I bringen!	 Jag hör det nog, I han predikogåfvan	 – en tröst för er, men tröst för annars ingen!	 Men läggen nådigst band på tungorna,	 de smidigsmorda visdomslungorna,	 och bort med salfvelsen, som höfves ingen!	 Låt mig ha fred och sparen lungorna	 – min själ är sjuk, men fraser hela ingen!	 
	 
	 Tag edra visors buller bort	 och bort med maningar af gammal välkänd 
	 sort,	 som ropa flyg! åt den, som brutit vingen!	 Och bort med fingrarne från sår, som svida,	 jag vill ha rätt att ensam genomlida	 mitt eget kval – jag vill ha tröst af ingen!	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Hvad är sanning?	 
	 
	 ❦	 
	 
	 »Då frågade Pilatus: hvad är sanning?»	 och eko svarade – profeten teg.	 Med gåtans lösning bakom slutna läppar	 till underjorden Nazarenen steg.	 
	 
	 Men gudskelof, att professorer finnas,	 för hvilka sanningen är ganska klar!	 De äro legio, ty de äro månge,	 som skänkt den tvifvelsamme romarn svar.	 
	 
	 
	 Dock syns mig sällsamt att det enda sanna	 så underbart kan byta form och färg.	 Det, som är sanning i Berlin och Jena,	 är bara dåligt skämt i Heidelberg.	 
	 
	 Det är som hörde jag prins Hamlet gäcka	 Polonius med molnens gyckelspel:	 »mig tycks det likna si så där en vessla	 – det ser mig ut att vara en kamel!»	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Den ryske anakoreten.	 
	 
	 ❦	 
	 
	 Jag möter honom då och då – vi vandra	 tillsamman framåt vägen långa stunder.	 Visst är han sträng och dyster mer än andra	 och tungsint hård, men det är godhet under.	 
	 
	 Jag håller af den gamles hvita lockar,	 hans läppars kvalfullt bittert sorgsna skälfning	 och harmen själf, som i hans röst sig stockar,	 och pannans höga, tanketunga hvälfning.	 
	 
	 Så vandra vi igenom sommarlandskap,	 där lifvet lyser varmt om berg och dalar	 – men döden känner jag i hjärtats grannskap,	 när han, den gamle, vid min sida talar:	 
	 
	 »Se, sommarn är en synd, se vår är villa,	 se, det är gift i vårens svala skurar,	 hör, det är lögn, som alla fåglar drilla,	 och lifvets skönhet är ett svek, som lurar!»	 
	 
	 »De glada färgerna, som lifvet sminka	 och kläda varandet i hoppets dager,	 de täcka dunster, som förruttnadt stinka,	 de täcka brand, som tär, och matk, som gnager!»	 
	 
	 » – Vänd dina ögon bort från konstens riken,	 i lömska färger doppas konstens pensel!	 Förbanna tonerna, fördrif musiken,	 som droppar vällustgift i blod och känsel!»	 
	 
	 » – Du tycker skönhet är i man och kvinna,	 när mänskodottern famnar mänskosonen	 – men gömd i brudgum, dold i älskarinna,	 bor synd, bor död, skelettet och demonen!»	 
	 
	 »Den ljusa locken flickan bär om pannan,	 den är en eld, af den skall mannen bränna!	 Den varma blick, som söker upp en annan,	 är blott en glimt från Tofeth och Gehenna!»	 
	 
	 »Du blickar vänligt på det unga paret,	 du tror att lyckan tänds i bröllopsnätter?	 – I Dantes helvete du finner svaret,	 där hatet kysser hat i lustans fjätter!»	 
	 
	 – Men säg mig, gamle man från öknens håla,	 är det ej lifvet själft du så förbannar	 och hör du ej, hur död på filtad såla	 bakom dig tassar tyst och lyss och stannar?	 
	 
	 Är ej den kraft, som sammanslingrar kroppar,	 densamma kraft, som knyter cell till celler,	 från nerv till muskel lik en gnista hoppar,	 i röda vågor ur vårt hjärta väller?	 
	 
	 Är ej den kraft, som midjor sammantvingar,	 densamma kraft, som gror och öppnar knoppar.,	 som öfver molnen lyfter örnens vingar	 och svanens vingar i kristallen doppar?	 
	 
	 Är ej den kraft, som aflar och som njuter	 i mänskoformer, dock den evigt samma,	 som för atomen till atom och gjuter	 i rymdens kvedar lifvets varma flamma?	 
	 
	 Är andens död en följd af alstringsgåfvan,	 en bröllopsbädd en afgrund blott, som gapar,	 – hur går det anden, som är vigd därofvan	 vid alltets modersköt och evigt skapar?	 
	 
	 – Han sänker hufvudet. Mot marken ser han.	 Han suckar djupt. Han gitter icke svara.	 Men tungt och tyst och svårmodsbittert ler han,	 som om han hatar själfva alltets vara,	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Boken.	 
	 
	 ❦	 
	 
	 En helig skrift mig tyckes firmamentet	 med fornebraiskt språk och urtidsstämpel.	 Emellan skyar skymtar silfverprentet	 som ur en förlåt i ett Zions tempel.	 
	 
	 Där står att läsa om vårt släktes vårtid.	 Vårt upphofs gåta finnes där förklarad.	 Där finnes balsam för vår sorg- och sårtid.	 Vår fråga: hvi? hvarthän? står där besvarad.	 
	 
	 Där står om väg ur öknen, där vi irra.	 Där står om landet, som af honung flyter.	 Men språket är oss okändt. Blindt vi stirra	 på dunkla tal, vi portens proselyter.	 
	 
	 Vi öfva oss, vi möda oss, vi stamma,	 vår tunga mäktar ej, o Elohim!	 – och stafva meningslöst och tungsamt: Lamma	 – rageschu – gojim!	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Världens gång.	 
	 
	 ❦	 
	 
	 Hafvet välte, stormen hven,	 vågorna rullade asklikt grå.	 »En man är vräkt öfver bord, kapten!»	 Jaså.	 
	 »Ännu kan ni rädda hans lif kapten!»	 Hafvet välte, stormen hven.	 »Ännu kan en lina den arme nå!»	 Jaså.	 
	 
	 Vågorna rullade asklikt grå.	 »Nu sjönk han, nu syns han ej mer, kapten!»	 Jaså!	 Hafvet välte, stormen hven.	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 
	 Mefisto.	 
	 
	 ❦	 
	 
	 Han gör sig till och låtsar vara vän.	 Jag ville att jag vore kvitt den skurken.	 Nå drag åt Hecklefjäll och ryk och ränn!	 – han lystrar ej, han flinar blott, den lurken.	 
	 
	 Hans bockfot såg jag redan såsom barn,	 den skrämde mig från dans och glam och lekar.	 Nu har han snärjt mig i sitt lömska garn,	 den bittra anden, han, som alltid nekar.	 
	 
	 Han följer mig som skuggan, hvar jag är,	 och visar mig, hur allt är dumt och dåligt,	 och allting lytt och fult och allt, som skär,	 han pekar ut och skrattar hånfullt håligt.	 
	 
	 Han visar mig, hur storhet är ett skal	 och alla ljus, som prisats, äro dankar,	 och glädje är en lögn och kärlek fal,	 och vishet är en bakfram lek med tankar.	 
	 
	 Och när jag hjärtetrött och led vid allt	 åtminstone min sorg vill ärligt bikta	 och ge den klang och färger och gestalt	 och tar ett ark och tror mig kunna dikta,	 
	 
	 då lägger han sitt anlete i veck,	 i visa veck som Senecas och Platos,	 gör tragisk gest åt alla väderstreck	 och deklamerar med gudsnådlig patos.	 
	 
	 Och kommer han till ord som »ack förbi»,	 »ack längesedan» eller »ack förgäfves»,	 då suckar han med nedrig ironi	 och snyter sig och låtsar att han kväfves.	 
	 
	 Än som af gråt hans röst är grötigt tjock	 och än den piper ljufligt i falsetten.	 Till slut han gör en grann teaterbock.	 Försmädligt nickar fjädern i baretten.	 
	 
	 Och blir jag då nervös och vild och vred	 och skrifver smädedikt, som slår och gisslar,	 då grinar han, så käken går ur led,	 och skrattar så det vriner, så det gnisslar.	 
	 
	 Han blinkar kitsliglistigt under lugg	 – jag vet hans mening – allt för väl jag fattar,	 det är åt mina vänsterhändta hugg,	 ej åt de slagne, som den bofven skrattar.	 
	 
	 Den falska stämman gnäggar, tunn och hvass,	 han ropar: »bravo, bra, gudomligt skrifvet!»	 Håll mun, ditt djur, vik hädan, Satanas!	 – han stannar kvar, han är min vän för lifvet.	 
	 
	 ❦	 
	 
	 
	 
	 
	 
				 
	 
	 
	 
	 
	 
	 
	 STÄMNINGAR OCH STÄM­	 NINGSBILDER.	 
	 
	 
	 
	 
	 
	 
	 
	 
	 
	 
	 
	 
	 
	 
	 
	 
	 I skogen.	 
	 
	 ❦	 
	 
	 I skogarnes djup bor skuggan	 och tystnaden slumrar där,	 och hviskande bud från bygden	 den suckande vinden bär.	 
	 
	 Och molnen komma med vinden	 och solen skymmes däraf	 och fåglarnes röster tystna	 och luften är tung och kvaf.	 
	 
	 Men hvad som af vinden hviskas,	 är ingen af oss, som vet,	 ty susande språkets mening	 är skogarnes hemlighet.	 
	 
	 Kanhända om nya illdåd	 han hviskar i klyft och mo,	 om mänskornas hätska strider,	 om brott och om bruten tro.	 
	 
	 Jag vet blott att vemodsslöjan	 sig sänker kring furans skrud	 och källan och bäcken mörkna,	 när vinden går fram med bud.	 
	 
	 Det är liksom, onda ögon	 jag såge bland snårens nät	 och hörde ibland bakom mig	 som tassande lömska fjät.	 
	 
	 
	 
	 
	 Jag kände en trast, som sjöng för	 sin käresta dagen lång,	 och ljungen och lingonriset	 beundrade djupt hans sång.	 
	 
	 Och blåklockan ringde sakta	 i takt med hans kärleksglöd,	 och skogsstjärnans öga lyste	 och smultronets kind blef röd.	 
	 
	 Då hördes en vinge flaxa,	 och klorna en glada slog	 i sångarens bröst, och sången	 om kärlek för alltid dog.	 
	 
	 
	 
	 
	 Det vackraste tjärnet i skogen	 låg ensamt och tyst och klart	 och växlade blickar med solen	 och drömde så underbart.	 
	 
	 Det speglade härliga skatter	 af skiftande ljus och färg,	 det famnade alltets riken	 i ramen af skog och berg.	 
	 
	 Det drömde om eviga rymder	 af evigt skimrande glans,	 om stjärnor och soliga världars	 oändliga rytmiska dans.	 
	 
	 Men nu ligger skogens öga	 af starren för alltid släckt,	 en stirrande glanslös yta,	 af smutsiga mossor täckt.	 
	 
	 
	 
	 
	 En ekorre satt i toppen	 och tittade ned och teg,	 ty älgen gick fram i skogen	 med spänstiga, stolta steg.	 
	 
	 Det var just i parningstiden	 och trotsig och djärf han var,	 ty driftens mäktiga sjögång	 i svallande blod han bar.	 
	 
	 Han förde med kunglig hållning	 sitt greniga, vackra horn.	 Det rasslade svagt bakom snåret	 – en krypskytt tog säkert korn.	 
	 
	 I stoftet släpades kronan	 på stönande, fallen kung,	 det trotsiga, vilda blodet	 förrann mellan fredlig ljung.	 
	 
	 Du trotsiga tall, som sträcker	 mot himlen din smärta topp,	 jag känner din stolta sträfvan,	 ditt anande starka hopp.	 
	 
	 Du tror att den vackra stjärnan	 på himlen du en gång når,	 om också din trogna längtan	 skall räcka i hundra år.	 
	 
	 Hur trygg skall ej stjärnan gunga	 på knotig och kraftig gren	 och sprida från barrig krona	 sitt blinkande milda sken.	 
	 
	 Du skjuter med makt i höjden	 ditt åtrådda mål emot,	 du banar dig fram, du växer,	 du höjer dig fot för fot.	 
	 
	 Ack, känner du icke döden,	 som fräter i stam och rot,	 och ser du då ej hur stjärnan	 flyr undan dig fot för fot?	 
	 
	 
	 
	 
	 Jag gitter ej längre vandra	 omkring i min gamla skog,	 vi äro ej längre vänner,	 jag känner, jag vet det nog.	 
	 
	 Ty skogen är god som fordom	 och vänlig och innerlig,	 det finnes ej längre samklang	 emellan honom och mig.	 
	 
	 Min anfrätta mänskotanke	 förstör hvad naturen byggt,	 i färgspel och barrdoft och gransus	 det blandar sig in något styggt.	 
	 
	 Tillbaka jag vill till bygden,	 där striden är hatfullt hård	 – där smälta förbittrade tankar	 med lifvet till ett ackord.	 
	 ❦	 
	 
	 
	 
	 
	 
	 
	 
	 
	 
	 
	 
	 
	 I solnedgången.	 
	 
	 ❦	 
	 
	 Satte jag mig på bergets kam,	 spejade ut öfver fjärden,	 såg huru solen i väster sam,	 långt, långt i väster gick färden.	 Tiden förgår,	 nyss var det vår,	 snart ligger höst öfver världen.	 
	 
	 Dagar ha kommit och dagar gått,	 en gång väl kommer den sista,	 
	 flyktig är lyckan och knappt dess mått,	 tung är den ändå att mista.	 Luftbyggda slott	 skimra ju blott,	 skimra och locka och brista.	 
	 
	 Dårar de tänka och dårar tro,	 dårar de mena och hoppas,	 hoppas att frön som i jorden gro	 växa till skördar och knoppas.	 Brodden den dör,	 frosten förstör	 det som i markerna stoppas.	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Viken.	 
	 
	 ❦	 
	 
	 Jag tror det är fjorton dagar	 sen solen var framme sist.	 Bland lönnarna stormen jagar	 och sköflar hvarenda kvist.	 
	 
	 Ibland vill han andan hämta,	 försprungen och genomvåt.	 Jag hör hur hans lungor flämta,	 hans rosslande vilda gråt.	 
	 
	 Jag hör hur han slår och rister	 i fönster och tak och knut,	 jag hör hur hans vanvett brister	 i tjutande klagan ut.	 
	 
	 Men långt bortom park och gärden	 där ligger min kära vik,	 den vackraste vik i världen,	 när förr hon sig själf var lik.	 
	 
	 När ängarna vällukt strödde	 med vårliga vindars tåg	 och strålarnes kyssar glödde	 på hvilande vänlig våg.	 
	 
	 När mörklagda höjder sågo	 däri sina egna drag	 och grönskande stränder lågo	 och hörde på böljans slag.	 
	 
	 Men nu är min spegel bruten,	 förstörd är min vågs musik	 af skummet som rörs och tjuten,	 som hvina kring piskad vik.	 
	 
	 Min utsikt, af färger smyckad,	 är ödsligt gul och sjuk,	 min tafla en förolyckad	 af fläckar besudlad duk.	 
	 
	 Må hellre förvildad bölja	 i fjättrande isar slås	 och drifvornas svepning hölja	 mitt landskap, som nu förgås.	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 
	 Vid myren.	 
	 
	 ❦	 
	 
	 Öfver myren mörknade kvällens skugga,	 tyst och töcknigt och tomt var allt.	 Blygrå molnhvalf slutade ej att dugga	 silregn, ljudlöst och isigt kallt.	 
	 
	 Ingen enslig en eller grönklädd tufva,	 ingen kulle, af ljungris klädd,	 störde dödens färg, som sig lagt att rufva	 på den sumpiga mossans bädd.	 
	 
	 Kretsande kring på regntunga vingar irrar	 – ensam – svulten – en hök omkring.	 Skogen, mörk och stum, ifrån dunklet stirrar	 öfver tomrummets ingenting.	 
	 
	 Blott i väster skymtar ännu den matta	 sista resten af dagern fram	 öfver klippans kala, af regnet glatta,	 aldrig mossöfverväxta kam.	 
	 
	 Här är stilla hvila för trötta tankar,	 här kan grämelsen andas fritt,	 icke störd af hoppet, som utan ankar	 styr där lifsvimlets skum går hvitt.	 
	 
	 Här kan nedbränd lidelse smärtsamt kyla	 heta askan i nattkall vind,	 här kan ångern sorgset i skymning skyla	 skammens rodnad på aftärd kind.	 
	 
	 Här kan sinnet slita det sista bandet,	 som vid sorgen och lifvet band,	 här går vägen fram till det skumma landet,	 till det eviga intets land.	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Vinternatt.	 
	 
	 ❦	 
	 
	 Låt oss åka sakta,	 låt oss dock betrakta	 skogens hvita slott,	 golfvens marmorstenar,	 hvita hvalf af grenar,	 som till himlen nått.	 
	 
	 Ej ett snöstoft röres,	 under hvalfven höres	 ingen vinds musik,	 
	 snön har redt alkover,	 och därinne sofver	 sommarns frusna lik.	 
	 
	 Iskristaller stöda	 lägret, där den döda	 sig till hvila lagt,	 hvita sängomhängen	 sväfva öfver sängen,	 enar hålla vakt.	 
	 
	 Och metalliskt kalla	 månestrålar falla	 ned i öde sal,	 och från alla kanter	 gnistra diamanter	 i oändligt tal.	 
	 
	 Stjärnorna med sorgens	 silfver smycka borgens	 genombrutna tak,	 dunkla skuggor glida	 sakta genom vida	 skymtande gemak.	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 
	 Sorgebudet.	 
	 
	 ❦	 
	 
	 Tungt gick ett sorl ifrån Asgårdsvallen:	 Balder är fallen,	 glansen är släckt i Den Höges sal!	 Balder är fallen! Balder är fallen!	 klagade vinden till regnen, som gråtande	 gingo i berg och dal.	 
	 
	 Bäcken i bergen tog ljudet,	 talde för forsen sitt sorgtunga tal.	 
	 
	 Forsen bar snyftande budet	 ned till en älf mellan vidje och al.	 Djupt i en bölja begrafvet,	 budet blef buret i hafvet:	 Balder är fallen! Balder är fallen!	 – hafsvågor slunga sig jämrande högt mot	 Den Höges sal.	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Jag ville, jag vore.	 
	 
	 ❦	 
	 
	 Jag ville, jag vore i Indialand	 och India vore sig själf	 med pärlor till grus och rubiner till sand	 och slott, som på vinken af Akbars hand	 drömts fram vid en helig älf.	 
	 
	 Jag ville mitt hus var af bambuns rör,	 där västvinden svalkades sval	 
	 af palmer, som skuggade utanför,	 och dschunglen sjönge sin vilda kör	 om jakter och strider och parningsval.	 
	 
	 En flicka med hy som mahognyträ	 och silke om höfter och bröst	 satt lutad i skuggan af palmernas lä	 – jag lade mitt hufvud mot finvuxet knä	 och lyddes till hviskerskans röst.	 
	 
	 Hon talade tyst som ett skymningens sus,	 om själarnas tusenårsfärd,	 om Karmas kamp och Akasas ljus	 och slocknandets ro i Nirvanas hus	 vid gränsen af varandets värld.	 
	 
	 Jag ville min själ kunde lossas ifrån	 det vaknas förhärjade strand,	 
	 från kalla, förtorkade ögons hån	 jag ville, jag vore ett drömlands son,	 en infödd af Indialand.	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Titania.	 
	 
	 ❦	 
	 
	 En klang som af små violiner	 går svag som susning i hassel och björk,	 och månen på ängarna skiner,	 men skogen är midnattsmörk.	 Det skymtar, det sväfvar som böljande hår,	 det dansar på yra, eteriska tår.	 Ti ta! Ti ta! Ti ta!	 
	 
	 Det skymtar som barmar och halsar,	 det lyfter på släp som af silke och flor,	 
	 
	 det vajar, det viftar och valsar	 i nätta, bevingade skor.	 Hvem är det som håller sin vindlätta bal	 vid midnattens timme i månsilfversal?	 Ti ta! Ti ta! Titania!	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 De gamle och de unge.	 
	 
	 ❦	 
	 
	 Vi hurrade till och vi skuttade ut.	 De gamle de sutto och gluttade ut.	 Farväl!	 Se om er väl, när det blåser kallt,	 välkomna igen, när ni sett på allt!	 Farväl! Lef väl! Farväl!	 
	 
	 De gamle de sutto och viftade ut.	 Och flickorna parvis vi skiftade ut.	 Lef väl!	 
	 Och hvar tog sin, och jag tog min.	 Vi svängde med hatten och nickade in.	 Farväl! Lef väl! Farväl!	 
	 
	 De gamle de sutto och spanade ut,	 ty våren och ungdomen manade ut.	 Farväl!	 Och hade de sluppit från åldern loss,	 de skuttade väl i galopp till oss.	 Farväl! Lef väl! Farväl!	 
	 
	 Och speljakten sköto vi sjungande ut.	 I lifvet vi färdades gungande ut.	 Lef väl!	 En gång är det vi, både jag och du,	 som ropa åt sjön som de gamle nu:	 Farväl! Lef väl! Farväl!	 
	 
	 ❦	 
	 
	 
	 
	 
	 
	 
			 
	 
	 
	 
	 
	 
	 
	 LIKT OCH OLIKT.	 
	 
	 
	 
	 
	 
	 
	 
	 
	 
	 
	 
	 
	 
	 
	 Salomos insegel.	 
	 
	 ❦	 
	 
	 Ni sade mig, jag saknar karakter	 och skolad tankegång och ordnade principer	 och stadighet i tron och sådant där,	 som håller mänskor uppe, när det kniper.	 
	 
	 Det finns en gammal magisk hemlighet	 om andarne och Salomos signet.	 Det sägs, han tog en legion af dem	 en vacker afton i Jerusalem,	 
	 kanhända var det också i Damasco,	 och hvar och en han stack i ena flasko.	 I halsen lät han fasta proppar slå	 och satte sedan sitt signet därpå.	 Det var ett fängelse, som höll mot slå och dra,	 af bästa kvalitet, solidt och bra.	 
	 
	 Nu vill jag säga eder i förtroende:	 I ären andarne, i flaskor boende,	 och eder stänger en förseglad propp,	 hvar gång I längten ut och viljen opp!	 
	 
	 Men jag vill hellre brännas ned till aska	 än låta korka in mig i en flaska.	 Och om kung Salomo på tronen satt	 och bjöd att lägga sju provinsers skatt	 åt höger till som lön åt hvarje träl,	 som lydigt läte korka in sin själ	 
	 – den frie tiggarns staf åt vänster till	 och sade välj! och ske dig som du vill!	 – jag grepe stafven utan lång förbidan	 och sade tack och gick åt tiggarsidan.	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Tersites.	 
	 
	 ❦	 
	 
	 Jag kan ej annat än din lott beklaga,	 du arme skorpion, som alla jaga.	 Där sparkar vankas och där spö det slites,	 där är du med, min stackars vän Tersites!	 
	 
	 Visst är du fulare att se än alla,	 när darrande af hat du sprutar galla,	 när du med naglar spärrade att rifvas,	 och ettrigt spottande ur lägret hifvas.	 
	 
	 Och dock, du uslaste ibland elända,	 i all din uselhet du är kanhända	 ändå på sätt och vis ett stycke heros,	 hvad än förmälas månde af Homeros!	 
	 
	 När Agamemnon allt för högljudt skräflar	 och när Odyssevs eller Nestor täflar	 i dunkla råd med delfiska oraklet,	 du ensam vågar skratta åt spektaklet.	 
	 
	 När Oïliden sina puts bedrifver	 för ädle skönbenskenade achiver,	 som ropa: »bravo, bravo, konung Ajas!»	 du är den ende, som törs ropa: »pajas!»	 
	 
	 Det är dock sanningen du ilsket slungar	 i ansiktet på dessa stolte kungar,	 på hela denna ädelborna liga,	 som annars piskar hvarje knyst att tiga.	 
	 
	 Och därför är du dock ett stycke heros,	 hvad än förmälas månde af Homeros	 – en heros är du, en, som rifs och bites	 och sliter spö, min stackars vän, Tersites!	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Apelles i Abdera.	 
	 
	 ❦	 
	 
	 I stammarnes och staternas historia	 har mången vunnit namn och glans och gloria.	 Af kloka, lärda folk jag känner flera,	 men intet folk som folket i Abdera.	 
	 
	 Det fanns en konstnär i den goda staden,	 han fyllde templen och han fyllde baden	 – ty stadens råd han kröp för som en fjäsker –	 med sköna abderistiska alfresker.	 
	 
	 Det sades också utaf konnässören	 Kalopedilon, skodonsfabrikören:	 »han målar bra! precis som andra målat!	 Det är som just på samma läst de sålat!»	 
	 
	 Det var förträffligt taladt af skomakarn,	 som var det sagdt af själfva jordomskakarn,	 och sedan dess begynte man värdera	 skomakarsmakens domslut i Abdera,	 
	 
	 Nu var det så, att alla målarskråna	 om stilens renhet voro mycket måna	 och thy de gjorde karl med kropp och kläder	 precis som han blef gjord af deras fäder.	 
	 
	 Men deras fäder målade i lifvet	 uti en stil, som svor mot perspektivet,	 och därifrån så kan man derivera,	 att allt blef snedt, som målats i Abdera.	 
	 
	 Då kom Apelles från Athen till staden	 och gick och dref i templen och i baden	 och såg på alla dessa mästerstycken,	 Abderakonstens vidtberömda smycken.	 
	 
	 Han kom att stanna vid en led megera,	 som skulle föreställa just Abdera.	 Då svor han till på attiskt vis: »nä kyna,	 den dära gumman är ju sned i syna!»	 
	 
	 Men det var dumt att svära si så dära,	 ty många abderiter voro nära,	 och genast höjde sig ett hotfullt mummel:	 »skall du Abdera chikanera, drummel!»	 
	 
	 Kalopedilon, han ni vet, skomakarn,	 tog också skarpt itu med vedersakarn	 och sade: »håll din mun, den arga leda,	 hvem målar nånsin mänskor icke sneda?»	 
	 
	 Apelles tar ett kol och med en näsa,	 som pekar rätt, ger svar på denna snäsa.	 Abderas bild blef ganska presentabel,	 när hon befriats från sin sneda snabel.	 
	 
	 Men då blef vreden het i konstskomakarn:	 »vid Hermes och Kronion, dunderbrakarn,»	 han sade, »du kan bruka kol och krita,	 det ser jag nog, men inte kan du rita.	 
	 
	 Ett kvinnfolk kan du skapa folklikt nog i syna,	 men inte kan du måla alls, nä kyna!	 Och kom ihåg det ordspråk, som för resten	 befallt skomakarn hålla sig vid lästen!»	 
	 
	 Det var Apelles’ egna ord, som sades,	 de hade icke sjunkit ned till Hades,	 men spridts som ordspråk, välbekant i klangen	 – det kom tillbaka liksom bumerangen.	 
	 
	 Och folket tog upp stenar ifrån backen	 och slängde dem Apelles uti nacken,	 och han drefs ut af barn och unga stojare,	 som skreko: »drag åt Tartaros, din skojare!»	 
	 
	 Apelles gick till lunden i Dodona	 att fråga fåglarne i ekens krona:	 »finns det ett medel att hellenisera	 och göra folk af folket i Abdera?»	 
	 
	 Oraklet svarade med gåtfullt allvar:	 »gör guld af trä, gör hästar utaf kalfvar,	 försök med bräckjärn och med tång, som biter,	 att vrida rätt förvridna Abderiter!»	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Belysningsfrågan.	 
	 
	 ❦	 
	 
	 De tändes, de nya elektriska tankarne,	 det lyste, det sken i hvarenda vrå	 – då skreko de gamla eländiga dankarne:	 »det tar eld i hvar knut!	 släck ut! släck ut!	 låt pusten blåsa och saxen gå!»	 Men skulle man sett något fräckare,	 den heliga talgens gäckare,	 
	 elektriska lågor, stora och små,	 sig läto ej släckas af talgljussläckare,	 men brunno ändå!	 Tablå!	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Till Publius Pulcher.	 
	 
	 ❦	 
	 
	 När på ditt bord det skummande grekiska 
	 vinet,	 drufvor från Kios och Lesbos i guld och 
	 kristaller	 lyste mot stufvade tungor af tusen fasaner,	 när från svängande brons gick ett sken, som 
	 beglänste	 marmor från Paros,	 
	 
	 När under punisk purpur det memfiska dunet	 lockade gästen till mjuk sybaritisk hvila,	 
	 vaggad till drömmar af klangen från attiska 
	 flöjter,	 dårad af Lalages dans öfver mattor från Indus,	 dårad af vinet,	 
	 
	 Då var det smickrande sorl af patriciska 
	 stämmor,	 då satt senatorn med leende läppar vid bordet,	 då steg beröm från hjärtat af hundrade vänner:	 du är den förste i Rom och den främste i 
	 Latien,	 Publius Pulcher!	 
	 
	 Nu är din boning ödslig och tom, och på 
	 bordet	 sörjer falernen vid sidan af måltidens armod,	 fattigmans bröd och fattigmans torftiga rätter.	 Skum är din boning och naken och kulen 
	 och kal som	 klippan på Kapri.	 
	 
	 Skuggan sitter som gäst och som gammal 
	 förtrogen	 mörk vid din sida och stirrar och nickar och 
	 tiger.	 Tystnaden väntar och lyss efter vännernas 
	 röster	 – öde och stum är din boning, en stämma 
	 ej höres,	 – icke en hviskning.	 
	 
	 Dock det kommer en tid, då du längtar 
	 tillbaka	 hit till den torftiga koja, som nu är dig 
	 ödslig.	 Hemlös – utan ett stöd för ditt värkande 
	 hufvud	 – ödmjukt böjd skall du gå ibland forna 
	 klienter,	 tiggande brödet.	 
	 
	 När som en stafman du sitter i låga tavernen,	 målet för druckna hetärers och brottares löje,	 kanske vid minnet af slösade hundra talenter	 Lalages åldriga rusiga händer dig räcka	 vin och oliver.	 
	 
	 Sörj dock icke, att tiden har ändrat ditt öde,	 skymt dina vänners ögon, att icke de se dig,	 tömt dina skatter och gjort dig till trälarnes 
	 like	 – lifvet har kastat sin mask och med lättare 
	 sinne	 går du till Hades!	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Ur Anabasis.	 
	 
	 ❦	 
	 
	 – När så barbarerna fördrifvits eller dödats,	 lät Xenofon hellenerna slå läger	 och taga fram af de förråd, som ännu ej 
	 förödats,	 och bjuda in till gästabud hellenernas strateger.	 Och rundt omkring han lät soldaterna	 få samla sig i jämna lag om sina matransoner	 allt efter städerna och staterna,	 arkader hos arkader och lakoner hos lakoner.	 
	 
	 Och Xenofon, som jämt gaf akt, när något 
	 samtal fördes,	 att få besked om tankarne hos männen,	 förvånades och i sitt hjärta rördes	 af tal, som gick från man till man, från vän­	 nen och till vännen,	 med tänkespråk från filosoferna	 och trösterika stycken från Homeros	 i växling med de glädtigt sjungna stroferna	 till Foibos och Athena och till Eros.	 
	 
	 Och segervinnare i knytnäfkamp bedömdes 
	 och berömdes,	 Euripides med Sofokles han hörde samman­	 ställas,	 och allt som glädjen steg och krus och skålar 
	 tömdes,	 blef männens sinne mer och mer liksom försatt 
	 till Hellas.	 
	 De togo ris och löf och skönt bekransade	 de gjorde lek och dans i trädens svalka,	 och ganska väl och vackert dansade	 Stymfaliern Sofainetos citalka.	 
	 
	 Men Xenofon, som kom ihåg den hårda veder­	 möda,	 hellenerna fått genomgå och ännu måste bida,	 och hungersnöd och frost och efterblifna döda,	 var stolt och glad att se hellener kunna lida	 och ändå kunna glädja sig och höja sig	 till mera ädla ting än sorgen öfver nöden	 och icke som barbarer böja sig	 i skräck och vanvett under hårda öden. –	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Sigurd Jorsalafar.	 
	 
	 ❦	 
	 
	 Och yret piskar och stormen snor.	 Kung Sigurd sitter i tempelkor	 och stirrar tungsint och folket tror,	 att Sigurd lyssnar på psalmer.	 »Vår stackars gamle, vår gode kung,	 hans hår har grånat, hans själ är tung!»	 – kung Sigurd drömmer, att han är ung,	 kung Sigurd drömmer om palmer!	 
	 
	 Det vandrar vågor i Sudersjö,	 det ståndar palmer på Sikelö,	 där mogna drufvor, där mognar mö,	 för hårde härmän på hafven!	 – Kung Sigurds panna är hög och bred,	 hon sjunker tungt emot handen ned	 – det går en hviskning i folkets led:	 »kung Sigurd lutar mot grafven!»	 
	 
	 Vid Akersborg ståndar striden hård	 och yxa klingar mot hillebård.	 Där rider höfding i bräm af mård,	 hans häst är blodig i manen!	 – Kung Sigurds blick vandrar skum och vild	 från Helge Olavs till Jungfruns bild	 – »O Helge Olav, var Sigurd mild,	 kung Sigurd brottas med fanen!»	 
	 
	 Och snöstorm hviner om tempelknut,	 och aftonsången är sjungen slut.	 
	 »Följ med, o kung, förrän snön fyllt ut	 de sista stigade spåren!»	 Han svarar icke, hans tanke flyr	 från frost och vinter och storm och yr	 – som segerherre kung Sigurd styr	 med gyllne stam i Bosporen.	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 
	 En uppländsk runskrift.	 
	 
	 ❦	 
	 
	 Svein, Dagtrottes son,	 drap drömmare	 söder i	 särkernas sund.	 Blåste blåmän	 bleka	 med stridens stormvinge	 Sticktryne, fadersarfvet.	 
	 
	 Svärdet.	 
	 
	 Bet han blodiga	 välskernas borgar	 med slagfältets svärms	 spetsiga gaddar.	 Bröt han murar,	 brände han byar,	 skar skräckrunor	 bland sydskrälingarne.	 
	 
	 Dvärgsmidet dröp	 i Dagtrottes sons korgar.	 Mycket menfagert	 bar han till Micklagård.	 Greno grekerna	 girigt åt härbytet,	 slickade sulorna	 på Svein Borgbrytaren.	 
	 
	 Spjutregnet.	 Guldet.	 Många sköna smycken.	 
	 
	 Gripar gaf han	 åt grinarne.	 Log Svein	 i lekares lag.	 Hemsot honom	 i hugen låg.	 Vin vardt honom	 bot för värken.	 
	 
	 Knäsatte i Micklagård	 mör många,	 lent lockiga	 lögnhviskerskor.	 Trädde rödbrokiga tröjor	 på trolösa,	 gaf guld åt snutfagra	 sveksmiderskor.	 
	 
	 Drap Svein Doksa,	 Nikkfares dotter,	 slog Härklack,	 hirdens höfding.	 Glad gaf han	 lönngiljaren giljarlönen.	 Sörjde dådet	 att han Doksa drap.	 
	 
	 Räfvar rådslogo	 att rifva Svein.	 Slog han trältrutarne	 trasiga.	 Gaf griparne	 för intet åt grekerna,	 färdades vida	 med väringavargar.	 
	 
	 Eudoxia, Nikoforos’ dotter?	 Möjligen Heraklios?	 
	 
	 Följde Ingvar,	 fränden fracke,	 härjade hårdt	 med Holmgårdingarne.	 Såg Bjarmernas	 båtbryggor,	 Skridfinnarnes snöhögar,	 nådde Svithiod.	 
	 
	 Tänkte gästa Torgrima	 i Tiundaland,	 fäst med ed fordom	 hos fosterfadern.	 Följde mön, den falska,	 Stenkettil till Falkholmen,	 mötte med spott	 Sveins sorgtystnad.	 
	 
	 Hat högg i Dagtrottes	 sons hug.	 Brände han bräderna	 bruna på Falkholmen.	 Sot stänkte	 af Stenkettil.	 Torrbränd låg Torgrima	 bland tallbränderna.	 
	 
	 Skumsinnad i skogen	 drog Svein.	 Svårmodet sarjade	 svekdråparen.	 Ristar han nu	 rimsatta runor	 i Storby stenar	 vid Stormröjningen.	 
	 
	 Lif skall Svein lösa	 i Lögarviken.	 Gå som niding	 Nagrindar nedan.	 Bredda äro hans bragder	 vidt i bygderna,	 storsvek har han öfvat,	 straff skall han lida ständigt.	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Ett Helicons blomster.	 
	 
	 ❦	 
	 
	 Och skulle jag sörja, så vore jag tokot,	 ty ingen gör rakt, hvad Vår Herre gör krokot,	 och ingen sorg på lifsens stråt	 kan tvättas bort af gråt.	 
	 
	 Min glädje var ringa, min motgång var mycken,	 min strängalek gjord till att falla i stycken,	 och gjord att förlisa, min lefnads båt	 – ro hit med vin för en plåt!	 
	 
	 Så vill jag förhärda mitt hjärta och dricka	 dag ut och dag in och i kruset blicka,	 mitt öde i dräggen se	 och ändå le.	 
	 
	 Så vill jag ej fåvitskt med Herranom tvista,	 men dricka och le, tills mitt hjärta vill brista	 och själen får hvila i dödens hus	 – ro hit med än ett krus!	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 En liten comedia.	 
	 
	 om kärlekshandelen mellan den	 saligen i Gudi afsomnade Herren	 Herr Erik Stenbock, som var en arg	 skalk, och den likaledes saligen hädanfarna	 ädela jungfrun Fröken Malin Svantesdotter	 af den högvälborna och höggrefliga	 Sturesläkten,	 korteligen och i enfaldiga rim ihopskrefven	 till förnöjelses och löjelighets uppväckande	 sampt	 dygdesamma, välälskeliga Brita Lisa Elfvedahlia	 på dess sjuttonde årsdag kärligen och ödmjukligen	 tillägnad	 af	 Hon Vet Väl Hvem.	 
	 
	 Teatrum skall vara föreställd att vara i	 mjölkekammaren på Hörningsholms gård och	 där skall vara fillebunkar och smörbuttor och	 andra sådana persedlor, som till en mjölke­	 kammare rätteligen höra.	 Fröken Malin skall taga något smör af	 buttone och knåda och vända det såsom skicke­	 liga kvinnor det pläga och hon skall sjunga	 visan om lindormen och hans fästemö.	 Då skall Herr Erik insticka sitt hufvud af	 dörren och kväda det följande:	 
	 
	 Min ädela fränka, god dag, god dag,	 var intet rädd, det är baresta jag!	 Att längta sent och tida,	 det kunde jag intet lida,	 kär Malin ville jag skåda,	 jag kunde ej därför råda!	 
	 
	 Svarar Fröken Malin:	 
	 Ack, hjärtans frände, hvad gören I här?	 I veten fuller, hvart detta bär,	 I veten väl, att moder	 på Eder intet är goder!	 Hon hafver sagt, att hon Eder skall slå	 och banka på ryggen brun och blå,	 det slutar med stort elände,	 min hjärtans aldera käraste frände!	 
	 
	 Säger Herr Erik:	 
	 Den gambla fru Märtha är hård som sten	 imot sitt eget kött och ben,	 skall hennes hårda vilja	 två kärliga vänner skilja,	 som vuxit tillsamman likt rot och mark,	 likt rot och stam och stam och bark,	 det skolen I intet tänka,	 min hjärtans aldera käraste fränka!	 
	 
	 Svarar Fröken Malin:	 
	 I veten det allt för mycket väl,	 I talen ut af min egen själ,	 jag ville all världen gifva	 att få hos Eder blifva,	 men Herren Gud i himlen är vred	 på kärlighet i förbjudna led,	 vi måste sörja bara	 och låta lyckan fara!	 
	 
	 Säger Herr Erik:	 
	 Det är ej sant, det vill ej Gud,	 det är blott ett dårligt mänskobud	 och det spanns upp till skam och sorg	 af leda munkar i Romaborg	 och aktas slätt af både	 Kung Jan och Hans Förstliga Nåde,	 I skolen ej därpå tänka,	 min hjärtans aldera käraste fränka,	 
	 men viljen I följa i löndom mig,	 då vill jag sträfva redelig	 att vara Eder till måtter,	 som voren I kejsarens dotter.	 Jag hafver alltren åt Eder köpt	 en gyldenring, i Välskland stöpt,	 och andra ädela smiden	 och samvet och atlask och siden.	 Men viljen I intet följa mig,	 då varder mig tungsam lifvets stig,	 – när jag hafver sörjt mig afdaga,	 då skolen I sucka och klaga!	 
	 
	 Svarar Fröken Malin:	 
	 Min själ är af gråtandes tårar full	 alltför Edar myckna kärlighets skull,	 och vore det intet för moderkär,	 som hafvit för mig så stort besvär,	 jag följde till världens ände	 min hjärtans aldera käraste frände!	 
	 
	 Säger Herr Erik:	 
	 I sen det själfver, I ären mig huld,	 I ären i hjärtat god som guld	 – så låter oss komma tillsamman	 i kärlighets frögd och gamman!	 Kär Malin hafver bekymrat sig blek	 allt utaf mycken sorg och kärlek	 – kär fränkan skall intet sörja,	 rättnu skall bröllopet börja,	 det varder en lyster och lustiger dans,	 och fränkan skall hafva både krona och krans,	 och röd skall fränkan skina	 som tulipanerna fina!	 
	 
	 Svarar Fröken Malin:	 
	 Kär fränden lägger så väl sitt tal,	 hans kärlighet gifver mig intet val	 han kunde en sten beveka,	 jag kan honom intet neka,	 
	 han är så bålder en riddersman,	 Gud hjälpe mig att jag intet kan,	 ty världen tager min heder	 och moder blifver så vreder!	 
	 
	 Säger Herr Erik:	 
	 Den gambla Fru Märetha	 skall intet få till att veta,	 förrän vi hafva tillsamman gått	 och prästens läsning öfver oss fått	 – hon får allt sin arghet svälja	 och bjuda oss komma och helja!	 Jag hafver befallit Pehr Stalledräng	 i morgon tida gå upp ur sin säng	 och hålla redo en åka	 och så skall jag Malin råka	 uppå det gambla stället	 i morgon vid hanegället,	 – där stiga vi upp i slädan	 och fara hastelig dädan!	 
	 
	 
	 Inträder Fru Märtha och skriar:	 
	 Hvad sysslar du här, ditt leda skarn	 och vore du intet min systers barn,	 så tage mig själfva Håken	 jag ställde dig visst vid kåken.	 Jag hafver ju redan sagt dig förr	 att hålla dig dädan från våran dörr	 alltsom ett skadeligt villedjur	 – hvad gör du här i min mjölkebur?	 
	 
	 Svarar Herr Erik:	 
	 Min ädla Fru moders syster,	 I varen intet så dyster,	 jag ville blott smaka innan jag dör	 på kära Fru fränkans färska smör	 och öfver bunkarne gapa	 och något fillemjölk lapa!	 
	 
	 Skriar Fru Märtha:	 
	 Du tröstar att bjäbba med munden mot,	 jag vånner jag gåfve din trilska bot	 att dambet af dig ryker,	 din dugenicks och stryker,	 men packa dig genast hädan!	 
	 Då skall Herr Erik hasteligen gå fram till	 Fröken Malin och taga midt omkring henne	 frammanfrån och gifva henne ett osculum eller	 kyss på munden och säga lågt:	 
	 Förglömmer intet slädan!	 
	 Därefter skall han fortfärdigt gå ut af	 dörren och Fru Märtha skall banka honom i	 bakhufvudet med en vispekvast och Fröken	 Malin skall gråta bitterligen, vid det täckelset	 faller.	 
	 
	 
	 Nota Bene för Auctor. Här kan Nils Daniel,	 ty han är allt känder, få sin Comediam tillbaka.	 Han kan hädanefter låta vara att beskänka Brita	 
	 Lisa med sine fransöske rimkonster och lätt­	 färdighetsblomster. Hon är intet för honom,	 så mycket han vet det, och tör han hädanefter	 intet sticka sin näsa till prästegården, så frände	 han ock är.	 Tör ock vara bättre för Nils Daniel att	 mera beflita sig om Theologia och Grammatica	 än om Comedia, som är ett bländverk af lög­	 naren från begynnelsen och alls intet tacknäme­	 ligt för en Studioso Theologico.	 Efter han är så förfaren i gambla händel­	 ser, tör han ock veta, hvad ynkelig ända, som	 på sistone kom ut af Fröken Malinses och	 Herr Erikses ogudaktiga kärlighet och förhäfvelse­	 fulla olydnad.	 J:s Elfved:ius.	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Corydon till Chloe.	 
	 
	 ❦	 
	 
	 I dalens lugna famn en stilla bäck sig rörer	 i gröna mossan fram bland sköna blommors 
	 släkt,	 och ifrån trädens hvalf man fågelsånger hörer	 och bladen böja sig för små sefyrers fläkt.	 
	 
	 På himlens blåa grund den stolta Phebus 
	 tågar	 ibland de lätta moln som herden mellan lam,	 
	 men af det höga ljus, kring gudens hjässa 
	 lågar,	 ej någon stråles sken till bäcken hinner fram.	 
	 
	 I skuggans svala skygd en nymf sig tyst 
	 förnöjer	 med sina fingrar små att binda sig en krans.	 Dess puderhvita hår dess ljusa hy förhöjer,	 som rosens hy förhöjs af solens klara glans.	 
	 
	 En hvit herdinnehatt, beprydd med röda ränder,	 är fästad som ett tak på denna blomstidyll;	 så satt väl mången gång vid greska floders 
	 stränder	 den höga svanens nymf ell’ modern af Hercule.	 
	 
	 Dess lilla purpurmund om dygdens oskuld 
	 talar,	 en klädning af musslin dess hvita kropp beklär;	 
	 ej fanns det förr en nymf som hon i Thules 
	 dalar	 så lik i skick och allt gudinnan från Cythère.	 
	 
	 Då går en herde fram inunder trädens grenar,	 dess rygg är krökt af sorg, dess hy är blek 
	 och tärd,	 dess fötters matta steg dess trötta gång försenar	 som efter Hectors lik gick Priams dystra färd.	 
	 
	 Han når till nymfens fot och faller ödmjukt 
	 neder	 på bägge sina knän och tager hatten af	 och ger sin kärlek luft i tårar och i eder	 och säger: »gif mig ja ell’ går jag i min graf!	 
	 
	 Till Finlands barska krig som fendrik går 
	 min bana	 att emot ryssars svärd med tapperhet bestå	 
	 och under Martis sold och konung Gustafs 
	 fana	 jag söker mig min död, om jag ej dig kan få!»	 
	 
	 Så klagar han och ber och ymnigt tårar gjuter,	 och herden det är jag och nymfen det är du.	 Så säg mig, Chloe kär, hvad rådslag du be­	 sluter:	 skall jag i döden gå ell’ vill du bli min fru?	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 En tysk flickunge.	 
	 
	 ❦	 
	 
	 Därinne i salongen	 de gjorde fin musik,	 det skrek och skröt i sången	 och dröp af romantik.	 Det var så mycket »Weinen»	 och »Gluth» och »Heldenmuth»	 – jag gäspade i mjugg och gick	 i Wintergarten ut.	 
	 
	 Jag lät musiken låta	 och sökte mig en bänk	 och såg fontänen gråta	 sitt vemodsvåta stänk.	 Och palmen stod och drömde	 om Heinrich Heines tid.	 Det var »die blaue Blume» visst,	 som himlade bredvid.	 
	 
	 En cactus stod och tänkte	 på »varats» gåta tyst,	 och under lagern blänkte	 en Kejsar-Wilhelms-byst.	 »Der Heldenmuth», »das Denken»	 och romantikens låt!	 – jag var så led vid allting tyskt	 och svor en »Schwere Noth».	 
	 
	 Då hördes något fräsa	 – hvad nu, finns här en katt?	 
	 då stack det fram en näsa,	 då klang det som ett skratt.	 Då stack det fram en näsa,	 en käck och fin och späd,	 då kek det fram en liten en	 bakom ett mandelträd.	 
	 
	 Det var en liten pyssling,	 kokett och graciös,	 en tummelitens syssling,	 en liten lustig tös,	 och öfver hvita gazer	 föll hennes blonda hår	 – det var en dam på si så där	 en åtta, nio år.	 
	 
	 Jag hade allt en aning,	 en dunkel aning om	 den högst diskreta maning,	 som från buskaget kom.	 
	 Vi läste i hvarandra,	 vi kunde godt förstå,	 att det var kurra gömma, som	 vi bägge tänkte på.	 
	 
	 Nåväl, så gömma kurra,	 så kurra gömma då!	 Hon svängde som en snurra,	 hon skuttade på tå.	 Och jag smög listigt efter	 med långa tysta steg	 och hon kröp in och gömde sig	 och höll sig still och teg.	 
	 
	 Hon lagade sig varligt	 bland blommorna en bädd	 – det var så rysligt farligt,	 hon var så rysligt rädd.	 Vi låddes att hon råkat	 i någon jättes sal	 
	 – hon var prinsessan Edelweiss	 och jag var Rübezahl.	 
	 
	 Och stackars hon blef funnen,	 o sorg, o nöd, o kval!	 – det vattnades i munnen	 på jätten Rübezahl.	 »Kom fram, kom fram, prinsessa,	 nu skall jag äta dig!	 Var snäll och gör dig riktigt söt,	 ty jag skall äta dig!»	 
	 
	 Hon kom på alla fyra,	 prinsessa som hon var.	 Då grep det oss en yra,	 en trolsk och underbar.	 Vi svängde och vi slängde	 som på den värsta bal	 – den hvita fröken Edelweiss,	 den svarte Rübezahl.	 
	 
	 Då tystnade musiken.	 »der Heldenmuth» tog slut	 och hela romantiken	 kom röd och svettig ut,	 och vi, vi måste skiljas,	 »adé, adé, adé!»	 Vårt långa sorgliga farväl	 var allt en syn att se.	 
	 
	 Adé, adé, prinsessa,	 vi äro vänner vi!	 Du svettas ej som dessa	 heroiskt tyskeri,	 är ej Thusneldas dotter	 med kejsar Siegesgreis,	 men fén, som drager folk till folk,	 prinsessan Edelweiss!	 
	 
	 
	 ❦	 
	 
	 
	 
	 
	 
	 
	 
	 
	 
	 
	 
	 
	 Eine alte Geschichte.	 
	 
	 »Ich weiss nicht, was soll es bedeuten,	 dass ich so traurig bin!	 Ein Mährchen aus alten Zeiten	 das kommt mir nicht aus dem Sinn!»	 
	 
	 Wo eisige Felsen hingen	 hoch über der wallenden See,	 ich hörte ein Liedchen klingen	 von Liebe und Liebesweh.	 
	 
	 Man har sagt mig, att denna Heineparodi,	 ehuru skrifven på ett främmande språk, kunde	 försvara sin plats i samlingen. Den författades	 under min vistelse vid ett tyskt sanatorium och	 mottogs rätt gunstigt af därvarande damer, som	 visst tyckte att historien lät ganska sannolik.	 G. F.	 
	 
	 
	 Da steht am Meeresstrande	 ein niedliches Mädelein,	 da steht im Rennthiergewande	 das Herzallerliebste mein.	 
	 
	 Da steht sie und singt und stricket	 am Strickstrumpf im Mondenlicht	 und aus dem Pelze blicket	 ihr rosiges Gesicht.	 
	 
	 Die wunderzarten Glieder	 beschatten den ewigen Schnee,	 sie singt die lappischen Lieder	 von Liebe und Liebesweb.	 
	 
	 – Da steigt vom Gesang gelocket	 ein Eisbär aus Wellenschaum	 – er sieht mein Liebchen – er stocket	 und steht wie im süssen Traum.	 
	 
	 Verliebt mit der zottigen Tatze	 er wieget hin und her	 – dann stürzt er mit meinem Schatze	 hinab ins tiefe Meer.	 
	 
	 Ich soll es nie vergessen,	 wie meines Liebchens Gebein	 ich sah vom Bären gefressen	 im hellen Mondenschein.	 
	 
	 
	 
	 
	 Ich sass bei meiner Hütte	 in Trauer und Trauerwahn.	 Es schmeckte mir nicht der Stockfisch,	 es schmeckte mir nicht der Thran.	 
	 
	 Ich sass und dachte an Rache,	 an Rache mit wilder Wuth:	 ich will doch einmal sehen	 der Eisbären Herzensblut!	 
	 
	 Ich ging zum Meeresstrande	 und schob den Kahn ins Meer	 – in meinen Fäusten blitzte	 mein alter Walfisch-speer.	 
	 
	 Und ist ein Eisbär gerathen	 mir in das listige Netz,	 da hab’ ich gerufen: sterbe,	 vermaledeiter Petz!	 
	 
	 Sie mussten alle sterben,	 sie mussten alle vergehn	 – ein Eisbär ist in Schweden,	 in Schweden nicht mehr zu sehn!	 
	 
	 
	 
	 
	 Ich war so nervös geworden	 von Trauer und Bärenjagd,	 und langweilig auch im Norden	 es ist, unter uns gesagt.	 
	 
	 Mein Herz war zum Tod beklommen,	 ich konnte nicht leben dort	 und so bin ich her gekommen	 in diesen traurigen Ort.	 
	 
	 Ich sitze jetzt und weine	 in trauriger Heilanstalt	 und lese den weinenden Heine	 mit grimmiger Gewalt.	 
	 
	 Ich dichte Liebesgedichte	 mit Phantasie von Blei	 – es ist eine alte Geschichte,	 doch bleibt sie immer neu.	 
	 
	 
	 
	 
	 
	 
	 
	 
 
 
 
 
			Innehåll.		❦			 Guitarr och Dragharmonika 5	 
				 Vermländska låtar.	 
	 
	 En hög visa 11	 Vackert väder 16	 Indianer 20	 Vallarelåt 24	 Skogsrån 26	 Våran prost 28	 Jonte och Brunte 31	 Äktenskapsfrågan 35	 Jan Ersa och Per Persa 37	 Det var dans bort i vägen 41	 
	 
	 Stina Stursk 45	 Farväll 47	 Beväringa 50	 Skojare 52	 Elin i Hagen 55	 Lars i Kuja 58	 Bjällerklang 60	 
	 
			 
	 Griller och grubblerier.	 
	 
	 En ghasel 67	 Döden 69	 En främmande man 72	 Hydra 74	 Lifsglädjen 77	 Vänner vid sjukbädden 79	 Hvad är sanning? 81	 Den ryske anakoreten 83	 Boken 88	 Världens gång 90	 Mefisto 92	 
	 
	 
			 
	 
	 Stämningar och stämningsbilder.	 
	 
	 I skogen 99	 I solnedgången 108	 Viken 110	 Vid myren 113	 Vinternatt 116	 Sorgebudet 119	 Jag ville, jag vore 121	 Titania 124	 De gamle och de unge 126	 
	 
			 
	 Likt och olikt.	 
	 
	 Salomos insegel 131	 Tersites 134	 Apelles i Abdera 137	 Belysningsfrågan 142	 Till Publius Pulcher 144	 Ur Anabasis 148	 Sigurd Jorsalafar 151	 
	 En uppländsk runskrift 154	 Ett Helicons blomster 161	 En liten comedia 163	 Corydon till Chloe 173	 En tysk flickunge 177	 Eine alte Geschichte 183	 
 
 
 
 
