VILHELM BERGSØE

Fra Piazza del Popolo · IIINovelle-Cyclus

TEKSTUDGIVELSE, EFTERSKRIFT OG NOTER AF

Flemming Conrad

og

Lars P. Romhild



Danske Klassikere Det danske Sprog- og Litteraturselska Borgen

Danske Klassikereudgives med støtte af Kulturministeriet. Redaktionsudvalg: Charlotte Madsen for NDL, Peter Seeberg for Dansk Forfatterforening, Mogens Brøndsted, Erik Dal og Jørgen Hunosøe for DSL. Serien redigeres af de to sidstnævnte, denne udgave desuden af Knud Bøgh som tilsynsførende. Tekstgrundlag:4. udg. 1877 (1. udg. er fra 1867)Udgivet i samarbejde med Nyt Dansk Litteraturselskab

Efterskrift og noter © DSL/Borgen 1988 · ISBN 87-418-8486-8Omslag: Stig Brøgger · Tryk: Rounborgs grafiske hus, Holstebro











Allerede den næste Aften viste os, paa hvilken løs Grund vi havde opført vore Forhaabninger. Hele Dagen havde været anvendt til at agitere for den unge Danske, som i de faa Uger, han havde været i Rom, havde vidst at vinde Alle ved sin belevne Optræden og sit elskværdige Væsen. Vi havde faaet indsamlet otte hundrede Scudi, en ikke ubetydelig Sum, naar man erindrer, at den udgjør noget over femten hundrede Daler, og vi haabede ved Hjælp af denne og vor gamle Fører, der talte et fortræffeligt Italiensk, at kunne nedstemme de ublue Fordringer, som Schiavone saa pludseligt havde stillet med Hensyn til sin Fanges Frigivelse.

Der var meget stille den Aften i Osteriet. Faa talte, og da om ligegyldige Materier og med dæmpet Stemme. Selv den vevre Evangelista, der ellers leende og sladrende pleiede at bringe os vor Viin og vore Cigarer, naar Maaltidet var endt - selv han var kjendeligt forstemt og glemte ved vor Bortgang ganske sit sædvanlige, muntre»Felicissima notte.«

Da vi kom tilPiazza del Popolohenimod Kl. Ni, var Pladsen, som sædvanligt, næsten øde; thi Romerne ere ikke, og navnlig ikke i Mai Maaned, hvor de allerede begynde at frygte Malarien, noget sildigt Aftenfolk. En enkelt Munk drev af og til forbi med sit Æsel, hvorpaa han havde læsset de Varer, som det af Paven sanctionerede Tiggeri havde indbragt ham. En Gensdarm slentrede af og til over Pladsen med Armene overkors og med dybsindige Miner, som om han speculerede over, ved hvilken Ironi af Skjæbnen han var sat til at vaage over den offentlige Sikkerhed paa et Sted, hvor den allerede for lang Tid siden havde ophørt at existere. Nogle pjaltede Bønderdrenge kom trækkende med et sort Sviin og udraabte deres sædvanlige:»Datemi un' bajocco, signor! Moro di fame!«medens deres røde Kinder struttede saa fyldigt, at der var langt større Sandsynlighed for, at de vilde døe af Overmættelse. Selv sad vi tause og nedslagne paa de store Marmortrin, der føre op til Obelisken. Forgjeves plaskede det crystalklare Bjergvand fra de store Fontaner paa begge Sider af Pladsen, hvor et





Par Abbater sad og nød Aftenens kjølige Ro, forgjeves førte Aftenvinden Rosernes Duft og Acaciernes berusende Vellugt ned til os fraMonte Pincio, forgjeves kappedes de smaae, vevre Ildfluer med Stjernerne i Klarhed, medens de i korte Sæt glimtende og blussende fore igjennem Luften. Der var en Gravstemning over os Alle, en uhyggelig Følelse af, at vi stod i Nærheden af et virkeligt Livsdrama, hvis sidste, tragiske Act vi ikke kunde forhindre.

Den lille KirkeS. Maria del Popolo, der ligger tilvenstre for Porten, naar man passerer ind i Rom, og som er berømt ved sine rige Malerier, var glimrende oplyst, og af og til hørte man Orgeltoner bruse hen over Pladsen. For at adsprede Aabye, som var meest nedstemt af os Alle, foreslog jeg ham at see ind i Kirken og overvære Høitideligheden. Han nikkede stiltiende, og vi begav os derhen.

Ved vor Indtrædelse bølgede Virakskyerne os imøde. Høialteret og et enkelt Sidealter var glimrende oplyst, Orgelet bruste, og et mægtigt»De Profundis«klang os imøde fra Choret. Det maatte være en eller anden meget rig Romer, som man her stedede til den sidste Hvile. Oppe i Choret samlede Processionen sig, og da de sidste Toner af den gribende Gravpsalme vare hendøde, satte Skaren sig i Bevægelse. Først kom en Række Præster og Abbater med deres sorte Dragter, bredskyggede Hatte og Rosenkransene i de foldede Hænder. Saa skred Capucinermunkene frem parviis, med de spidse Hætter ligesom Masker trukne ned foran Ansigtet, hvorfra de mørke Øine glimtede uhyggeligt frem i Voxkjerternes rødlige Belysning. Saa fulgte Franciscanerne, kronragede, barfodede og istemmende den forunderlige, snart i høie, snart i dybe Toner mumlede Bøn, der bringer Tilhørerne til at tvivle, om det er en Formular, der oplæses, eller en Psalme, der synges. Endeligt kom Kisten eller rettere Baaren, hvorpaa Liget laae udstrakt, ubedækket, pyntet med Guld og Blomster og skarpt belyst af de talrige Kjerter, som bares omkring det.

Var det Spil af min ophidsede Phantasie, eller den rene Virkelighed? Idet Liget bares forbi, forekom det mig, at den unge Mand, som bleg og kold laae udstrakt paa Baaren, havde en slaaende Lighed med Verner. Det var den samme høie og buede Pande, den samme bestemte, noget brede Mund, den samme ædle Profil. Mit Blik traf Aabye, der stod paa den modsatte Side. Hans Ansigt var lige saa blegt som den Dødes; han støttede sig til en af Sidepillerne og vaklede øiensynligt, medens Liigtoget passerede forbi. Vi fulgte begge tause





til Udgangsdøren, og saae Toget bevæge sig langsomt i den stille Foraarsaften overPiazza del Popolo. Da det kom forbi Obelisken, reiste Skandinaverne sig op, blottede Hovederne, og snart efter forsvandt Lysenes sidste Glimt iCorso.

»Det var et underligt Sammentræf,« yttrede Aabye sagte.

»Ja,« svarede jeg, »men vi ville ikke tage Varsel deraf. Vi ville haabe, at det vil skee her som i Drømme, hvor Begivenhederne opfyldes i modsat Retning af det, som man har drømt.«

Aabye trykkede taust min Haand, men jeg kunde paa hans Ansigt see, at han var dybt bevæget af det Syn, der var draget forbi os. Langsomt begav vi os hen til Obelisken. Ogsaa her havde man havt samme Fornemmelse; det var let at see, skjøndt Ingen udtalte sig derom.

Vi ventede endnu et Par Timer, snart drivende henover Pladsen i træg og langsom Samtale, snart siddende i Stilhed og lyttende til de store Fontaners eensformige Plasken, snart vandrende et Stykke udenforPorta del Popolofor om muligt der at træffe Sendebudet. Klokken slog Elleve - Tiden sneg sig med Sneglefjed.

Endeligt saae vi oppe iCorsoen uanseelig Skikkelse, iført de romerske Bønders sædvanlige Dragt, med Trøien hængende løst over den ene Skulder. Han slendrede langsomt henimod Pladsen, og neppe havde han faaet Øie paa den lille Gruppe ved Obelisken, før han gik hen til os og tiltalte den Gamle uden videre Omsvøb. Jeg fik derved god Leilighed til at iagttage Schiavones nye Sendebud, der i hele sit Ydre saavel som i sine Ansigtstræk hørte til den sletteste Race af Campagnens Beboere, en Race, der fødes, lever og døer blandt Kvæget, uden i nogen Henseende at staae synderligt over dette. Jo mere jeg betragtede ham, desto mere forekom det mig, at han havde en forbausende Lighed med den Bonde, som havde mishandlet Bøflerne, og som til Gjengjæld var bleven mishandlet af Fyrst Pisani.

Alle vore Forhandlinger med ham førte ikke til noget Resultat. Han vedblev at ansee os for»Ingresi«, og brugte dette fordreiede Navn i en stadigt tilbagevendende Tilknytning til de to Ord»enorme ricco«, som jeg vist hørte ham gjentage over hundrede Gange. Han syntes aldeles ikke at kunne forstaae Muligheden af at tinge eller prutte med slige Folk, og negtede reentud at modtage den ringere Løsesum, som vi med saa stor Vanskelighed havde bragt tilveie.

Da endeligt alle vore Anstrengelser viste sig frugtesløse, vare vi nødte til at lade ham gaae, idet vi som en stor Naade og for en god





Betaling fik ham til at medtage et Brev til Schiavone, hvori vi anmodede om tre Dages Henstand med Betalingen, om ikke for andet, saa dog for at vinde Tid til at føre en telegraphisk Correspondance med et Handelshuus i Kjøbenhavn. Da han gik, tog han atter Veien hen imodCorso. Idet han strøg forbi mig, standsede jeg ham og spurgte, om han ikke var den Bonde, der var bleven mishandlet vedPonte Molle. Hans Ansigt fortrak sig til et afskyeligt Griin, idet han svarede: »Det var min Broder Luigi.«

»Han er arresteret,« bemærkede jeg.

»Men har smurt Haser igjen,« hviskede han med et Haansmiil over hele Ansigtet.

»Hvorledes?« udbrød jeg forbauset. »Er han allerede brudt ud?«

»Nei!« svarede han med et triumpherende Blik. »Nogle gode Venner hjalp ham paa Veien tilS.Michele.«

Jeg svarede Intet, men lykønskede i dette Øieblik mig selv til, at jeg ikke var i Fyrstens Sted. Han syntes at gjette mine Tanker med den for Italienerne eiendommelige Snarhed og sagde til mig:

»Var den gamle Mand med det lange graae Skæg, den røde Trøie og den spidse Hat ikke tilstede, da min Broder blev mishandlet?«

»Jo,« svarede jeg.

Han betænkte sig et lille Øieblik og sagde paany: »Var det ikke ham, som raabte til Fyrsten, at det var infamt at slaae en Mand, der laae bagbunden paa Jorden?«

Jeg bekræftede det.

»Godt. Saa siig ham,« sagde han langsomt og med et vist Eftertryk, »at jeg takker ham, og at jeg med mit Liv indestaaer for, at den unge Englænder, som vi have taget, ikke skal lide nogen Skade i de tre første Dage. Mere kan jeg ikke gjøre.«

Jeg noterede denne Pluralisform, dette »vi«. Det var øiensynligt, at Schiavones Bande havde Forgreninger lige ind til selve Rom, Noget, hvorpaa man forresten ikke behøvede at tvivle, naar man vidste, at Ordrer daglig udgik saavel fra Vaticanet som fraPalazzo Farnese. Jeg sagde derfor ikke Noget, men bemærkede blot:

»Vi ere ikke Englændere.«

Han trak paa Skuldrene med et meget betegnende Smiil og sagde tørt:

»Ham, vi have fanget, er en Englænder.«





Jeg vilde ikke indlade mig i nogen ørkesløs Disput og spurgte derfor:

»Hvad vil nu skee, dersom vi ikke om tre Dage kunne bringe den forlangte Løsesum?«

Han saae paa mig med et betydningsfuldt Blik og sagde følgende Ord, som jeg endnu den Dag idag ikke har glemt:

»Allora sara fucilato al levarsi del sole!«

Med disse Ord hilste han til Afsked og forsvandt iCorso.

Den korte Scene havde gjort et dybt Indtryk paa os Alle. Bjørcks muntre Latter var forstummet, den Gamle havde ingen Sarcasmer tilovers for Berthelsen, der yderst nedslaaet vendte tilbage med os Andre, og som langt hellere havde taalt de drøieste Spydigheder end denne dødlignende Taushed. Meest fortvivlet var dog Aabye; han gik bagest i Flokken og talte ikke et Ord. Jeg nærmede mig ham og søgte at trøste ham ved at meddele ham den Samtale, som jeg havde havt med Sendebudet fra Bjergene. Han greb hvert Ord med Begjærlighed, men rystede dog paa Hovedet ved Slutningen af min Beretning og udbrød:

»Det er jo dog Galgenfrist det Hele. Det er, som naar vi give vore Patienter Moskus for at holde Livet i dem endnu en Time eller to.«

»Jeg begriber ikke,« sagde jeg, for at give Samtalen en anden Retning, »hvorfor de saa pludseligt have antaget Verner for en Englænder. Budet vedblev haardnakket at fastholde denne Paastand.«

»Nei,« sagde Aabye sørgmodig, »De kan ikke forstaae det; men jeg troer at ane den sande Grund dertil, skjøndt jeg endnu ikke kan forklare mig de nærmere Omstændigheder.«

»Verner,« bemærkede jeg, »maa dog vistnok have foretaget sig Et eller Andet, der har ledet Briganternes Opmærksomhed hen i den omtalte Retning. Maaskee kan denne Formodning være opstaaet alene ved hans Ydre og hele hans Maade at bevæge sig paa. Jeg kan ikke negte, at der i hans energiske Holdning og til en vis Grad ogsaa i hans Ydre er Noget, der undertiden har bragt mig paa den Formodning, at han maa have bevæget sig meget mellem Englændere, skjøndt han ikke hører til denne Nation.«

»Denne Formodning,« svarede Aabye, »har jeg ogsaa hørt fremsætte; men det Hele, den støtter sig paa, bestaaer efter min Formening i,





at Verner taler udmærket godt Engelsk og bærerwhiskers. Dette er jo i Danmark, hvor vi kjende saalidt til de virkelige Englændere, allerede nok. Verner har aldrig været i England, har aldrig omgaaedes Englændere, og er saa dansk som Nogen af os, naar undtages, at han besidder hele den Energi, hele det Mod og hele den Foragt for Fare og Død, som er de ægte Britter saa eiendommelig.«

»De har kjendt ham længe?« bemærkede jeg.

»Ja, i otte Aar,« svarede Aabye, »og aldrig har Nogen vundet mit Venskab i en saadan Grad som han. Aldrig har jeg kjendt nogen ædlere, dygtigere og mere selvopofrende Charakteer end hans, og aldrig har jeg sluttet mig saa fast til Nogen, som til ham. Jeg kan ikke udholde den Tanke at skulle miste ham, navnlig ikke paa en saa infam Maade som denne.«

»Har De studeret sammen?« spurgte jeg.

»Nei,« svarede Aabye, »Verner er endeel yngre end jeg; men jeg har fulgt hans Studier og tildeels veiledet ham i dem. - Har De nogensinde,« vedblev han efter en Pause, »havt en eller anden sjelden Plante, som De i lang Tid har pleiet, eller har De havt et eller andet Dyr, som De har helliget hele Deres Omsorg og Opmærksomhed, og har De følt det Bittre og Skuffende, naar denne sjeldne Plante gik ud, eller det trofaste Dyr døde? Dersom De har havt en saadan eller lignende Følelse, da vil De kunne forstaae, hvad det vil sige at miste et Menneske, der ganske har sluttet sig til Een, og som man har reddet fra det, der er værre end Undergang og Død. Jeg kan ikke taale at tænke derpaa - den blotte Tanke gjør mig ganske syg og fortvivlet. De kjender ikke Verner som jeg. De veed ikke, hvad der ligger i dette Menneske, og hvormeget der gaaer tilgrunde med ham. Dersom der kommer bedre Tider, skal jeg fortælle Dem Noget derom; men i dette Øieblik er det mig umuligt. Først da vil De kunne forstaae de Følelser, som nu ganske overvælde mig.«

Aabyes Stemme dirrede ved de sidste Ord, og han trykkede mig saa heftigt i Haanden, at det gjorde ondt. Derpaa skiltes vi; men i mange Timer var det mig ikke muligt at sove. Det var den sørgeligste Nat, jeg endnu havde tilbragt i Rom.


Naar Morgenen i vort kolde, taagede Norden ofte bryder frem mørk og trist, mere indbydende til fornyet Søvn end til Dagens Gjerning, saa forholder det sig ganske anderledes i det varme, livsfriske





Syden. Her er ikke Tale om den Stemning, vi saa træffende betegne med Ordet »morgengnaven«. Alene det Lyshav, der fra Italiens Himmel vælter ned over Nordboen, naar han om Morgenen slaaer de tykke Træskodder tilside, er nok til at jage enhver melancholsk Stemning paa Flugt, og fylde Sindet med morgenglade Forhaabninger. Alt, hvad Natten gjemmer i sit mørke, hemmelighedsfulde Skjød, synes at maatte vige for dette straalende Lys, denne friske, balsamiske Bjergluft, dette Liv og denne Tummel, der rører sig rundt omkring.

Uagtet Aftenens Begivenheder stod klare og skarpt udprægede for min Tanke, forekom det Hele mig som en Drøm, da jeg vaagnede. Da jeg senere paa Formiddagen, henimod Klokken To, vilde begive mig til vort sædvanlige Trattori syntes Aftenens Ængstelser mig næsten comiske, og jeg troer ikke, det vilde have undret mig, dersom jeg havde truffet Verner dernede, ifærd med at spise til Middag. Det overraskede mig derfor egentlig ikke, da jeg paa min Trappe mødte Aabye, som med et høit Glædesudbrud kom farende op ad den, idet han svang et hvidt Blad Papir over sit Hoved. Han foer lige i Armene paa mig og knugede mig saa heftigt, at jeg næsten ikke kunde trække Veiret; derpaa stødte han Døren op, foer ind i mit Værelse og raabte:

»Hurra! Nu skal De høre Nyt fra Campagnen!«

»Hvad er det?« spurgte jeg, medens jeg stræbte at redde en af min Værtindes Vaser, som Aabye havde været paa Nippet til at tage med sig i Farten.

»Verner lever! Han er ikke skudt! Der er ikke det Mindste iveien, Hurra!« raabte Aabye, der efter disse høirøstede Glædesudbrud stak mig det hvide Blad i Haanden.

Jeg greb den lille Seddel og læste med Forbauselse følgende mystiske Linier:

»Kjære Aabye!

Jeg har været i stor Fare, men er paa en vidunderlig Maade sluppet derfra. Send mig ufortøvet en Dosis efter de to nedenstaaende Formler. Jeg har faaet Praxis i Campagnen. Senest imorgen Aften haaber jeg at kunne møde ved Obelisken. Den fordømte Nordmand har dog vundet Væddemaalet!«

Din Verner.«





»Ja, dette Brev bliver jeg ikke meget klog af,« sagde jeg leende til Aabye, der betragtede mig med et smilende, tilfreds Udtryk i sit runde Ansigt. »Recepterne forstaaer jeg ikke et Ord af. Er det Gift?«

»Ignorant!« svarede Aabye med et vist Lune. »Verner er saa langt fra at ville forgive Folk, at det tvertimod lader til, at han vil kalde dem tillive. Jeg fatter ikke et Ord af det Hele; thi den ene Recept lyder paa en oplivende Mixtur, som man benytter til Patienter, der ere opvaagnede efter Skindød. Den anden faaer Folk til at blive skindøde - det er nemlig Morphin. Men i ethvert Tilfælde viser det, at Verner lever, hvilket er det Vigtigste.«

»Hvorledes har De faaet denne Seddel?«

»Paa den forunderligste Maade af Verden. Min Værtinde var i Formiddags efter Sædvane gaaet ned paaPiazza Navonafor at kjøbe Grønsager. Der bliver hun pludseligt tiltalt af en Hyrde, som stikker hende denne Seddel i Haanden, efter at have forhørt sig, om der boede en Doktor hos hende. Heldigviis var jeg hjemme og løb strax ned paaFarmacia Sinemberghifor at skaffe det Forlangte. De antog mig vist for gal, thi jeg vilde selv være med at tillave det efter Formlerne. Nu skal jeg ned for at tale med min gamle Værtinde, som jeg har sat Stevne dernede. Farvel saalænge!«

Med disse Ord foer Aabye afsted uden at give nogen nærmere Forklaring, og jeg ilede ned til Trattoriet med de nyeste Efterretninger, som naturligviis gav Anledning til en uendelig Række Gisninger og Spørgsmaal.

Rygtet om Verners Tilfangetagelse og Ophold i Bjergene havde spredt sig til alle Skandinaver og vakt ikke alene disses Interesse og Opmærksomhed, men ogsaa begyndt at gjøre en vis Sensation hos Franskmændene, der endnu ikke havde faaet den mindste Efterretning om den unge Lieutenant af Occupationskorpset, der paa en endnu mere hemmelighedsfuld Maade var forsvundet siden den første Mai.

Obelisken paaPiazza del Popolo, var derfor Gjenstand for en større Valfart næste Aften, da man ventede Verners Tilbagekomst. Man havde besluttet derfra i Triumph at føre ham tilFalcone, for at han efter et lucullisk Aftensmaaltid, hvilket vi meente, at han maatte trænge til, kunde fortælle sine Eventyr. Vel gaves der adskillige Tvivlere, der meente, at han ogsaa denne Gang vilde skuffe vore Forventninger, men ikke destomindre havde den gamle Obelisk fra Heliopolis





aldrig seet ned paa saa mange Skandinaver som hiin mindeværdige Aften.

Ventetid er altid lang, men dobbelt, naar der staaer noget Alvorligt paa Spil. Snese Gange foer En af os op, udpegende en eller anden fjern Skikkelse, som for det skuffede Syn tog sig ud som Verner, og Snese Gange vendte vi da mismodige tilbage til vor Plads. Mørket begyndte at falde paa, Klokken nærmede sig Ti, og Gensdarmerne gjorde allerede Mine til at lukkePorta del Popolo; men endnu var Verner ikke kommet. Veien tilPonte Molleindhylledes mere og mere i Skygge, Fodgængerne blev sjeldnere og sjeldnere, og kun langt ude øinede vi en enlig Abbate komme ridende paa et Æsel, iført sin sorte Kjole og bredt opkrampede Hat. Ligesom Porten skulde lukkes, saae vi Abbaten nærme sig og velsignende udstrække de tre Fingre. Gensdarmerne gjorde ærbødigt Plads, bøiede Hovedet for det hellige Tegn og lukkede en af Portfløiene høiere op, for at den ærværdige Pater uhindret kunde komme igjennem.

Han red tvers over Pladsen og styrede Coursen lige imod Obelisken; men neppe havde han nærmet sig denne paa et Par Favnes Afstand, før vi saae ham springe af paa en høist upræstelig Maade, kyle sin trekantede Hat midt ind imellem os og styrte sig i Armene paa Aabye, der af Bevægelse ikke kunde fremføre et Ord. Vi stod Alle forstenede af Forbauselse, og kom først til os selv igjen ved at høre Bjørcks humoristiske Stemme, der udbrød:

»Det var for Tusan! Det måste jag ovilkorligen säga!«

»De kommer jo tilbage som Ridder Kalv,« sagde den Gamle, da den første Overraskelse havde sat sig, »naar jeg undtager, at De har et Dyr mindre med Dem. Har De mødt Sancho Pansa i Campagnen og taget hans Æsel fra ham?«

»Nei,« svarede Verner smilende, »jeg har jo selv paa en Maade spillet Don Quixotes Rolle, og har jeg ikke havt nogen Sancho Pansa, saa har jeg i det Mindste faaet Mage til hans Ganger, og det er altid eet Udbytte af Touren.«

»Herren ser inte, ta' mig Tusan, så mycket illa ut af en man, som har fallit mellem röfvare!«sagde Bjørck.»Hvad tycker herren om en sup och en smörgås?«

»Tak,« sagde Verner, »jeg trænger ikke til Noget. Lad blot den Dreng tage mit Æsel og føre det hen til Vetturinen Domani iRippetta. Jeg har lovet Munken i Klostret, at det skal kunne afhentes der.«





»Naa, saa Du har været i Kloster?« spurgte Aabye. »Det kunde Du gjerne have skrevet til os. Vi troede ellers, Du havde tilbragt Tiden blandt Briganterne.«

»Det har jeg ogsaa,« svarede Verner tørt.

»Men saa fortæl dog, Menneske!« raabte Aabye. »Vi have her gaaet i en Dødsens Angst for Dig, og saa kommer Du ridende, som om Du havde gjort en Tour tilMonte Cavoeller Nemi. Hvad Pokker er det for en Dragt Du bærer? Du er da ikke blevet catholsk under Dit Ophold derude?«

»Jo,« svarede Verner leende, »for Øieblikket er jeg Abbate. Igaar var jeg Røver og Catholik, og iforgaars Maler, skjøndt jeg gik ud som Reservechirurg ved Almindelig Hospital. Det er en reen Comedie, jeg har været med til, men aldrig har jeg troet, at Tiden kunde bringe saadanne Omskiftelser. Forresten mærker jeg, at Præstekutten er den sikkreste Dragt i Rom. Jeg har paa hele Veien kun talt Fingersprog og ovenikjøbet kun med tre Fingre; men overalt er jeg bleven modtaget med den dybeste Ærbødighed.«

»Hør nu!« sagde den Gamle. »Lad os være enige om, at De er sluppet forbandet heldigt fra en dum Streg; men til Straf for denne, kommer De ikke af Pletten, før De har fortalt os Alt, hvad der er hændet Dem som Landstryger. Vi have nu ventet Dem her adskillige Aftener, og De har bragt det dertil, at endogsaa jeg har maattet fortælle en lang Historie for at faae Tiden til at gaae. Det er altsaa ikke mere end billigt, at De giver Deres til Gjengjeld. Efter hvad De alt har sagt, synes den jo at være lovende. De er jo Dagens Helt, og jeg gjør Dem nu til Ridder af Løven. Tænd Dem en Cigar, og sæt Dem op paa dens Ryg, saa skulle vi af Hensyn til Dragten være andægtige Tilhørere.«

Med disse Ord klappede den Gamle Verner paa Skulderen. Igjennem hans haarde Træk kunde man tydeligt læse den Tilfredsstillelse, som han følte over, at Alt var gaaet saa vel.

Verner trykkede hans Haand, kiltede sin Kappe op, satte sig paa Løven og begyndte sin Fortælling, paa følgende Maade:

»Jeg behøver neppe at minde Dem, mine Herrer, om den Ordstrid, der opstod mellem Berthelsen og mig paa Valborgs-Aftenen, da vi kom fraFalcone. Det varMontefiascone'ns Aander, som spøgte i min Hjerne, rimeligviis en Straf, fordi jeg havde forraadt dens Hemmelighed. Det var vistnok ogsaa disse, der fik mig til at prøve, hvad





jeg dengang ikke antog for noget Vovestykke, men hvad jeg nu - det bekjender jeg oprigtigt - ikke vil gjøre anden Gang.

Den Aften forekom det Hele mig kun at være en Leeg. Maanen skinnede saa klart, Veien laae saa fredelig med sine hvide Vignemure, Pinierne og Cypresserne tegnede sig saa skarpt mod den mørkeblaae Himmel, at jeg over Aftenens Stilhed ganske glemte den Frygt, man havde bestræbt sig for at indgyde mig. Der hændte mig heller Intet paa Udveien tilPonte Molle. Jeg saae ikke et Menneske, og det eneste levende Væsen, jeg mødte, var et Æselsføl, som havde revet sig løs, og som i kaade Spring og med de latterligste Fagter satte afsted, hvergang jeg nærmede mig det. Da jeg naaedePonte Molle, var man ifærd med at begive sig til Ro. I den endnu aabne Skjenkestue stod nogle Bønder og spilledemorra. Et Par Opvartere gabede i Krogene, og en rødblisset Kat snurrede velbehageligt ved den halvt udslukte Ild. Jeg forlangte en Fogliette Viin og bad om at tale med Værten. Han kom ned, og medens jeg passiarede med ham, spurgte jeg ham, om han vilde give mig en Attest for, at jeg havde været hos ham.«

»Tak!« sagde den Gamle. »Man kan mærke, at De er en ægte Kjøbenhavner. Der er Intet, Romerne have saa megen Respect for, som Attester, Vidneførsel og hvad alt det Kram nu hedder. De er bleven antaget for en Spion.«

»Ja, det kan gjerne være,« svarede Verner. »Værten saae rigtignok noget betænkelig ud, og medens den ene af Opvarterne løb efter Pen og Blæk, forlod Bønderne Stuen og - -«

»Gik bort for at melde det til en af Schiavones Poster,« fortsatte den Gamle. »Gud frie os, hvor de Danske ere naive, naar de komme til Italien! - De kan gjerne beholde Deres Attest hos Dem selv! Tabt har De alligevel.«

Verner stak Papiret til sig og vedblev: »Jeg havde selv en Slags Mistanke om noget Lignende som det, De der siger. Heller ikke vil jeg negte, at det Griin, hvormed Værten lukkede Døren i for mig til Afsked, havde noget endnu mere Mistænkeligt. Det var derfor ikke uden en vis Tilfredsstillelse, at jeg saae en pavelig Gensdarm, som stod omtrent midt paaPonte Molleog dybsindigt spyttede ned i Tiberen.«

»Naa, og saa gav De Dem i Kløerne paa ham?« spurgte den Gamle ironisk. »Jeg har s'gu aldrig hørt Mage! Betroe sig til en pavelig Gensdarm Klokken Tolv om Natten, det hører der, min Sjæl, Barnesind til.«





»Naar De kjender Historien,« sagde Verner stødt, »saa kan jeg spare mig min Uleilighed. De kan fortælle Resten.«

»Naa, godt Ord igjen,« svarede den Gamle. »Jeg skal nok være stille. Det er blot nogle romerske Hjertesuk, som jeg ikke kan dye mig for. Mine kjære Landsmænd ærgre mig altid i Begyndelsen. De troe at kunne gjøre hernede, hvad de ville. Bliv kun ved!«

Verner nikkede ironisk til den Gamle og vedblev derpaa: »Jeg fulgtes altsaa med Gensdarmen, saaledes som vor gamle Fører alt har gjettet. Det var en høi, prægtig Karl med et stort, sort Mundskjæg, meget beleven i sit Væsen og sine Manerer. Da vi omtrent havde tilbagelagt en Fjerdedeel af Veien, bøiede han tilhøire ad en lille Gangsti, der øiensynligt førte ned mod Tiberen. Jeg gjorde nogle Indvendinger; men hans Bemærkning om, at han havde en Melding at bringe til den næste Station, forekom mig saa naturlig, at jeg fulgte ham uden videre Mistanke. Veien gik et lille Stykke mellem Viinhaver med levende Hegn paa begge Sider; men da vi kom ned til Floden, syntes den efterhaanden at tabe sig mere og mere og endte til Slutningen i en Slags Rydde- eller Losseplads, hvor ingen Bygning var at see, hvorimod jeg øinede en større Baad, der laae halvt optrukken paa Flodbredden. Nu begyndte jeg at ane Uraad og tænkte allerede paa at trække mig tilbage, da jeg i det Samme hørte min Ledsager udstøde en Lyd, der meget lignede de Toner, som Minerva-Uglerne hver Aften lade høre fraTrinità de' Monti, og i samme Øieblik hørte jeg det rasle i Hegnet bagved. Inden jeg fik Tid til at see mig om eller blot gjøre en Bevægelse, følte jeg mig grebet bagfra, kastet til Jorden, kneblet og bagbundet - Alt i en Haandevending. Et Par Karle i lasede, luvslidte Klæder bar mig hen til Baaden og kastede mig ned i den, som om jeg var en Sæk. Gensdarmen kylede en Rørmaatte hen over mig og hjalp selv med til at skyde Baaden ud i Vandet. Det Sidste jeg hørte, var hans spottende:»Felicissima notte Eccellenza! Buon'viaggio!« -og afsted fore vi med Strømmen.

Det første Qvarteer kunde jeg hverken sandse eller samle paa Grund af det Stød, jeg havde faaet. Jeg følte kun, at Rebene snærede mine Ankler og Haandled, og at Kneblen, tilligemed den halvmugne Maatte, der var kastet over mit Ansigt, var nær ved at kvæle mig. Mit Hoved smertede stærkt, og da jeg laae paa Ryggen over Spanterne i Bunden af Baaden, havde jeg snart en Følelse, som om jeg blev radbrækket.





Jeg gjorde en utaalmodig Bevægelse; Maatten blev trukken bort, og en Stemme hviskede til mig:»Zitto, Signore!«

Jeg saae op og fik Øie paa en høi, slank Karl, klædt ganske som Hyrderne i Campagnen, med Lædergamascher, spidspullet Hat, bruun Trøie og den fordømte lange Flint over Skuldren. Da han bøiede sig ned over mig, saae jeg, at han havde et ganske smukt Ansigt og syntes temmelig ung.

»Kom herhen, Pietro, og hjælp mig at styre!« hørte jeg en raa Stemme udbryde fra Agterenden af Baaden. »Strømmen løber haardt under Bropillerne.«

Paa Grund af Mørket kunde jeg neppe skjelne den Anden, der syntes at styre Baaden med en Aare, som var udlagt fra Agterenden, dog forekom han mig mindre, og plumpere bygget. Der blev paany en dyb Stilhed, medens vi fore afsted med Strømmen. Over mig havde jeg den sorteblaae, skyfrie Nattehimmel. Carlsvognen skinnede svagt lige over mit Hoved, og tilhøire, temmelig lavt over Horizonten, stod Orions Billede i al sin straalende Skjønhed. Af og til gik vi under en Bro, men Farten var saa rivende, at jeg ikke kunde bestemme, hvilken det var. Da vi gik med Strømmen, maatte Jernbanebroen være den sidste, og kort efter saae jeg ogsaa dens Jern-Bjælker svæve over mit Hoved og forsvinde med det Samme. Efter min Beregning kunde Klokken omtrent være Tolv, og med den Fart, vi havde, maatte vi i Løbet af Natten naae Ostia, dersom dette var Reisens Maal. Jeg begyndte at fryse, Natteluften blev skarpere, alt som vi kom ud i Campagnen, og Bundvandet i Baaden begyndte at trænge igjennem mine Klæder. Jeg gjorde et Forsøg paa at reise mig op; men neppe havde jeg forsøgt denne Bevægelse, førend jeg hørte den samme raa Stemme udbryde: »Lig stille, Din Hund, eller Du faaer en Kugle gjennem Hovedet!«

Uvilkaarligt dukkede jeg mig ned, og hørte den Første sige:

»Lad mig tage Kneblen bort, Bambino! Det er jo et christent Menneske.«

»Han! Han er en Kjætter,« svarede den Anden, »og Kjætterne ere ikke Christne. De er værre end Jøderne; thi de korsfæstede kun Christus. Men Kjætterne have sat sig op mod den hellige Fader selv, og blive forbandede hver Paaskedag fraS.Pietro -det har jeg selv hørt.«

Den Anden svarede Intet, og Baaden vedblev at holde sin Cours





ned ad Tiberen. Smerterne i mine Hænder og Fødder begyndte at blive aldeles utaalelige, og den fugtige Kulde stivnede mig efterhaanden saaledes, at jeg næsten ikke var istand til at røre mig. Jeg lukkede Øinene, befalede mig Gud i Vold og opbød al min Taalmodighed for at udholde Smerterne. Pludseligt fik Baaden et stærkt Stød, der fik den til at gire i alle Sammenføininger. Vi vare løbne paa en Steen, en Pæl eller noget Lignende - det kunde jeg høre paa Raabene - og Baaden begyndte temmelig hurtig at fyldes med Vand. Den ene af Briganterne, som jeg havde hørt benævne ved Navnet Bambino, foer hen til mig i den Hensigt, som jeg troede, at løse mine Baand; men istedetfor snappede han min graae Pariserhat, dreiede den sammen til en Visk og forsøgte at stoppe Lækken dermed. Jeg laae nu ganske oversvømmet af Vandet, der begyndte at naae mit Ansigt, og maatte paany hæve Hovedet iveiret for ikke at drukne.

»Lad os sætte Baaden paa Land, Bambino!« hørte jeg Pietro sige. »Dette kan ikke gaae længere; der er flere Steen længere nede.«

»Accidente!«raabte den Anden. »Vi have endnu to Miglier tilbage.«

Paany fore vi afsted i en Tid, der forekom mig en Evighed. Vandet vedblev at sive ind i Baaden. Pludseligt fik den et nyt Stød og dreiede af med et huult Brag. Vandet skyllede ved Tilbageslaget heftigt over mig, og det var neppe sandsynligt, at Baaden efter dette nye Stød ret længe kunde holde sig oven Vande. Et Øieblik efter følte jeg den skure mod Grunden. Begge Briganterne sprang ud, for at trække den iland, Vandet strømmede paany henover mig, og jeg tabte Bevidstheden.

Da jeg atter kom til mig selv igjen, laae jeg paa et Leie af de haarde, romerske Rør, og et sammenrullet Faareskind var stukket ind under mit Hoved. Jeg var bleven befriet for Kneblen, og Rebene, der bandt mine Fødder, vare løsnede. Foran mig stod Pietro, lænende sig til sin lange Flint og betragtende mig opmærksomt. Omkring mig havde jeg nogle øde, nedfaldne Mure, saa rigeligt begroede med Vedbend og Figen, at jeg ikke kunde skjelne, om det var Resterne af et antikt Tempel eller Murene af en af Middelalderens Borge, der omgav mig. Gjennem en enkelt Gjennembrydning i Muren kunde jeg see ud i Horizonten. Det begyndte at dages, og jeg antog, at Klokken maatte være henimod Tre.

Ved den første Bevægelse, som jeg efter min Opvaagnen gjorde, dreiede den unge Brigant Hovedet bort, som om han skammede sig





over at have iagttaget mig saa skarpt under min bevidstløse Tilstand. Jeg forsøgte paany at reise mig op, men Smerten i min Ryg og mine Lænder afpressede mig uvilkaarligt en Stønnen. Han gjorde et Skridt henimod mig, bøiede sig over mig og sagde med et medfølende Udtryk i sin Stemme:

»Vi have behandlet Dem haardt,Eccellenza; men Ordrene ere strenge.«

»Hvor er jeg?« spurgte jeg.

»I Campagnen,« svarede han kort og vendte atter tilbage til sin Post.

Der opstod en længere Pause, i hvilken jeg havde Tid nok til at betragte min Bevogter. Det var en kraftig, høi og rank Skikkelse, med Lemmer, som trods deres Styrke, dog vare lette og smidige i enhver af deres Bevægelser. Hans Ansigt var ædelt og veldannet, ganske af den romerske Type, og i hans mørke, spillende Øine var der et Udtryk af Intelligens, parret med en Godmodighed, som i høi Grad tiltalte mig. Han stod paany ubevægelig, som en Soldat paa sin Post, medens jeg grundede paa et eller andet Middel, hvormed jeg kunde sætte mig i Forbindelse med ham. Det faldt mig ind, at det vist maatte være ham, der havde givet mig Faareskindet til Hovedpude, og jeg spurgte ham derom. Han bejaede det og spurgte mig, om der ellers var Noget, hvortil jeg trængte. Jeg bad ham om at skaffe mig Noget at drikke, men han rystede paa Hovedet og sagde:

»Det er umuligt,Eccellenza!Her er kun Svovlvand - Kilderne ere en Miglie borte.«

Lidt efter forsvandt han gjennem Aabningen i Muren, og da han kom tilbage, medbragte han en sex til otte Stengier af den saftfulde, vilde Finocchie, der er saa almindelig i Campagnen. Derpaa trak han ganske roligt sin lange, romerske Kniv frem, snittede Bladene fra og skar et Stykke ud, som han stak mig i Munden. Han smilede ad mine keitede Bevægelser, da jeg maatte tygge Stykket uden at kunne bruge Hænderne, og sagde efter et Øiebliks Betænkning:

»Vent lidt,Eccellenza, saa skal jeg løse Deres Baand.«

Medens han syslede hermed, faldt et lille Billede ud af hans Trøie, et daarligt, lille Træsnit, rimeligviis skaaret ud af en eller anden Billedbog og klistret paa et lige saa slet Stykke Pap. Det var Garibaldi, Manden fra Lago maggiore, Caprera og Asperomonte.

Jeg greb Billedet, rakte ham det og sagde ikke uden en vis Bitterhed:





»Det er nok et Billede af Frants den Anden, som De der har?«

Han saae et Øieblik forskende paa mig og sagde stolt, idet han stak Billedet til sig:

»Hele Verden kjenderil liberatore!«

Det var øiensynligt, at jeg havde berørt en smertelig Streng i hans Indre, og jeg sagde koldt:

»Jeg havde ikke troet at finde Befrierens Billede hos den, der bagbinder Fremmede.«

Hans broncefarvede Ansigt dækkedes af en mørk Rødme og han sænkede Blikket, idet han svarede:

»Jeg var imellem dem, der gik iland paa Sicilien og styrtede Bourbonerne - jeg har tjent under Garibaldi.«

»Og nu tjener De Frants den Anden, under Schiavone? Det er en Forandring.«

Han rødmede endnu dybere end før, men kastede dog stolt Hovedet tilbage og svarede:

»Jeg tjener ham ikke med Hjertet - jeg er bleven tvunget til at følge med Briganterne.«

»Og hvorfor forlader De dem ikke?« spurgte jeg. »De kan jo flygte over Grændsen.«

»Fordi jeg kunde blive skudt,« svarede han. »Jeg har en gammel Moder i Velletri.«

Han trak sig noget tilbage, som om han ikke ønskede at fortsætte en Samtale, der øiensynligt generede ham. - Jeg satte mig overende og fremtog min Forbindtaske for at finde noget Charpie til at lægge paa et Saar, som Rebet havde gnavet i mit ene Haandled, og som smertede mig meget. Han iagttog nøie alle mine Bevægelser, traadte paany hen til mig og sagde med synlig Overraskelse:

»De er Læge?«

»Ja,« svarede jeg.

»Fra hvilket Land?« spurgte han paany.

»Fra et Land, De ikke kjender,« svarede jeg. »Fra et Land høit oppe imod Nord, fraDanimarca.«

»O, jeg kjenderDanimarcameget godt,« sagde han livligt. »Signor Albertovar derfra.Signor Ernestovar dansk, ogSignore Federigovar det ogsaa.«

At han ved det første af disse Navne maatte mene Thorvaldsen,





var mig temmelig klart. Derimod kunde jeg ikke saa lige fatte, hvad han meente med de andre, og spurgte ham derom.

»Kjender De ikkeSignor Ernesto?«spurgte han forundret. »Han tegnede saa smukke Billeder, og hver Sommer boede han hos Vannutellis i Gennazzano. Min Moder boede dengang ogsaa der. Han har tegnet et Billede af min Fader ganske saaledes, som han saae ud, dengang han levede. Han kunde gjøe ligesom en Hund. Kjender De ham saa ikke?«

Jeg maatte uvilkaarlig smile over dette naive Kjendemærke, men ikke destomindre gik det op for mig, at han ved denne Beskrivelse maatte mene den afdøde Ernst Meyer, der hver Sommer laae i Sabinerbjergene, i den lille Bjergby Gennazzano, som dengang var temmelig ubekjendt, men nu næsten hver Sommer besøges af danske Kunstnere. Jeg forklarede Pietro, hvor godt jeg kjendteSignor Ernesto, og spurgte ham dernæst, hvem daSignore Federigovar, thi her stod min Forstand ganske stille.

»Signore Federigo?«spurgte han forundret. »Har De ikke kjendt ham? Han var Læge ligesom De. Han boede bestandigt hosSignor Ernesto, og reddede min Moders Liv, dengang hun skulde føde mig og ikke kunde forløses. - Alle Danske ere meget gode Mennesker,« tilføiede han.

Jeg søgte at forklare ham, at vi hjemme hos os bestandigt betegnede Personerne med deres Efternavne, og at Fornavnet alene ikke kunde slaae til. Han kunde imidlertid ikke gaae ind herpaa og var meget forbauset over, at jeg hverken kjendteSignore Federigoeller alt det Gode, som denne havde gjort i hans Fødeby.

Der opstod en længere Taushed, i hvilken Pietro syntes at kæmpe med en Beslutning, han havde taget. Jeg lagde Mærke til, at han paany betragtede mig skarpt og ligesom studerede mit Ansigt, naar han troede at kunne gjøre dette ubemærket. Af og til stirrede han opmærksomt ud over Campagnen, som om han frygtede for at blive overrumplet af en eller anden uventet Fjende.

Morgenskyerne, der længe havde dæmret halvbelyste i Øst, farvedes nu mere og mere røde, og den første Stribe af den opgaaende Sol begyndte at vise sig i Horizonten. Pludseligt traadte Pietro, der hidtil havde vandret frem og tilbage, lige hen imod mig og sagde med en særegen Betoning:





»Har De Venner i Rom?«

»Ja!« svarede jeg, forundret over dette pludselige Spørgsmaal.

»Troer De,« spurgte han, »at De kunde skaffe mig over Grændsen og fuld Tilgivelse, dersom jeg bragte Dem uskadt til Rom?«

»Det antager jeg ganske sikkert,« svarede jeg endnu mere forbauset over dette dristige Forslag. »Gjennem vor Consul vil De let kunne opnaae det franske Consulats Beskyttelse.«

»Jeg har ikke dræbt Nogen,« tilføiede han, mere som om han forfulgte sin egen Tankegang end hørte paa mine Ord. »Jeg er kjed af dette Liv. Jeg hader Frants den Anden og Briganterne!«

Jeg lovede ham at gjøre Alt, hvad der stod i min Magt, for at han kunde opnaae det Maal, hvorhen han higede med alle sine Tanker, at tjene i den norditalienske Armee imod Østerrigerne. Efter at han endnu engang havde forvisset sig om, at der, saavidt man kunde øine, ikke nærmede sig Nogen, skar han Faareskindet i to Stykker med sin Kniv, surrede det med det Laadne udad om sine Fødder, og sagde kort:

»Kom saa!«

Jeg reiste mig op, men var saa stiv af Kulde og Fugtighed, at jeg neppe kunde gaae to Skridt. Han bøiede sig ned foran mig, pegede paa sin Ryg og sagde blot: »Stig op«. Jeg gjorde det, og et Øieblik efter vare vi udenfor Muurværket.

Jeg havde ikke rigtigt forstaaet den unge Røvers Hensigt med at binde Faareskindet om Fødderne, men et eneste Blik paa Omgivelserne viste mig tilstrækkeligt, hvad han meente dermed. Den Ruin, vi lige havde forladt, laae paa en brat affaldende Høideryg, der bag ved os stod i Forbindelse med den øvrige, fladere Deel af Campagnen. Til Siderne faldt den derimod brat af med næsten lodrette Tufklipper, hvori der kun hist og her fandtes en enkelt Gedesti, der imidlertid vare saa steile, at de udelukkende syntes indrettede for disse Dyr. Med Flinten over Skulderen og mig paa Ryggen klavrede Pietro ned med en Lethed og Behændighed, som viste, at han fra Barn af havde været vant til disse vanskelige Omgivelser, og kort efter stod vi ved et lille Aaleie med svovlholdigt, stinkende Vand og med enkelte Steen ragende frem af dette. Let som en Kat og behændig som denne, sprang Pietro fra den ene Steen til den anden, indtil vi naaede en lille Sti, der i den lavaholdige Skrænt førte op til Campagnen. Her satte han sig ned og bad mig paany forsøge, om jeg kunde gaae. Jeg





prøvede derpaa, og skjøndt det i Begyndelsen baade voldte mig Smerte og Besvær, gik jeg dog efterhaanden bedre og bedre, alt eftersom Blodet kom i et raskere Løb. Saaledes vandrede vi temmelig hurtigt henover Sletten i en Egn, der var mig aldeles ubekjendt, men som dog havde samme Charakteer, som de Partier af Campagnen, jeg havde seet omkring Rom. Overalt kuppelformede Høider, beklædte med et sparsomt Grønsvær, gjennemvævet med stærkt lugtende Smaablomster, enkelte smaa Vandløb hist og her med glimmerholdig Bund og større Tuf- eller Pimpsteenblokke, der vare trillede ned fra Høiderne. Længere ude dukkede Bjergene frem som lette, blaalige Skyer gjennem Morgentaagen.

Vi havde vistnok tilbagelagt en halv dansk Miil uden at møde et eneste Menneske, ja uden at see en eneste af de prægtige, lysegraae Oxer, der ellers ere saa almindelige overalt i Campagnen. Pludseligt standsede Pietro ved en steilt affaldende Klippevæg, langs med hvilken vi i længere Tid havde bevæget os, og sagde:

»Eccola!«

Jeg saae mig omkring, men kunde aldeles Intet opdage. Tilvenstre havde vi den steile Klippemuur, hvor Vedbend, Brombær og Bregner hang ned i en vild Overflødighed. Tilhøire, lidt nedenfor os, den flade, udstrakte Campagne, i Ryggen Bjergene og foran os, langt ude i Horizonten, Havet, der glimrede som et rødligt Guldbaand i den frembrydende Morgensol; Omgivelser, der alle passede saare slet til et Skjulested. Pietro syntes at gjætte mine Tanker, thi han bøiede med et Smiil noget af det rige Løvværk tilside, der i naturlige Guirlander hang ned over Klippemuren, og viste mig en Aabning, stor nok til at en Mand kunde krybe igjennem den paa alle Fire. Det Hele saae ud til at være Indgangen til et af de mangfoldige Puzzuolanbrud, der saa hyppigt findes i Campagnen.

»Avanti!«sagde han, idet han med en høflig Haandbevægelse pegede mod Aabningen.

Jeg fik i dette Øieblik en uhyggelig Fornemmelse af, at min værdige Ven Pietro vilde narre sin Collega for Byttet, myrde og udplyndre mig og lade mig blive tilbage paa et Sted, hvor eet Liig meer eller mindre ikke vilde komme i nogensomhelst Betragtning. Der var imidlertid intet Andet for mig at gjøre end at adlyde Opfordringen, og jeg kravlede derfor langsomt ind igjennem Aabningen, idet jeg efter Pietros gjentagne Raad bestandigt holdt mig tilhøire. Jorden var





fugtig og klam, en muggen Luft slog mig imøde paa alle Kanter, og Hulen var i Begyndelsen saa lav, at man kun ved at krybe paa alle Fire kunde komme frem i den. Lidt efter lidt udvidede den sig imidlertid, og en lys Aabning, der i Mørket glimtede som en lille Stjerne, viste, at den maatte staae i Forbindelse med Yderverdenen.

Da vi havde naaet dette Lyshul, udvidede Rummet sig pludseligt til alle Sider, og gjennem en bred Loftsaabning, der syntes at være en gammel Indstyrtning, spredte Lyset sig rundt omkring. Hulens Væg og Gulv var dannet af Tuf. De glimmerholdige Bestanddele funklede som smaa Diamanter overalt, hvor Lyset trængte hen, og længst inde tilhøire viste nogle forkullede Grene, tilligemed et Leie af Rør, at Hulen rimeligviis blev benyttet som Natteqvarteer for Hyrder i denne Deel af Campagnen.

Pietro pegede med en Haandbevægelse henimod dette, Hulens eneste og meget tarvelige Bohave, og sagde derpaa til mig:

»Her,Eccellenza, antager jeg, at De vil være i fuldkommen Sikkerhed. Skulde Nogen forsøge at trænge ind til Dem, behøver De blot at rulle denne Blok hen for Indgangen. Den vil ikke kunne skydes tilbage, da Gulvet har stærkt Fald ned efter. Naar Solen begynder at falde igjennem Hullet hist oppe, er det Middag, og jeg haaber da at kunne være tilbage. Jeg skal medbringe Levnetsmidler, og naar Natten bryder frem, haaber jeg, at vi kunne slippe tilbage til Rom. Vor Frelse beroer ene paa, at Ingen af os bliver seet idag; thi imorgen har Schiavone rimeligviis et ganske andet Qvarteer.«

»Vor Frelse?« gjentog jeg. »De kan jo altid frelse Dem.«

Pietro greb med en betydningsfuld Haandbevægelse om sin Bøsse og sagde kort: »Hvis vi blive opdagede, blive Deres Løsepenge betydeligt forøgede, og jeg skudt - det er i sin Orden. - Men jeg haaber at have et Skud først,« tilføiede han smilende.

Først nu forstod jeg, at det var Alvor med hans Beslutning at forlade Banden. Jeg tog min Pung op og tilbød ham dens Indhold, men han afslog det med en vis Stolthed og spurgte, om han ellers kunde være mig til Tjeneste med Noget.

Jeg rev da et Blad ud af min Tegnebog og skrev et Par Linier til Aaby, hvori jeg forklarede ham, at Alt gik vel. - Har du modtaget det?«

»Takker og qvitterer,« sagde Aabye. »Det kom samme Dags Middag





Kl. To og var til stor Opbyggelse for os Alle. Vi ventede den Aften paa Dig her ved Obelisken; men Den, der ikke kom, var Dig.«

»Nei,« sagde Verner smilende, »jeg fik Andet at tænke paa; men det var for en Deel min egen Skyld, at jeg blev forhindret i at møde den Aften. - Da Pietro var gaaet bort, kastede jeg mig paa de mugne Rør, der laae i et Hjørne af Hulen. Men jeg opdagede snart, at der var en saadan Overflødighed af Skorpioner og Bænkebidere mellem de mugne Straa, at et fortsat Samliv kunde blive mindre behageligt. Jeg gav mig derfor til at vandre op og ned, idet jeg snart undersøgte Grottens fugtige Vægge, hvor en underlig graa, vingeløs og langbenet Græshoppe satte afsted i lange Spring, snart beskuede den tragtformede Aabning i Midten, den blaae Himmel oven over mig, med dens enkelte, forbidrivende Skyer, og det sønderrevne Grønsvær, der i lange Tjavser hang ned fra Aabningens Rand og kun sammenholdtes af de tæt i hinanden sammenfiltrede Græsrødder. Med min forandrede Stilling begyndte Trygheden at indfinde sig. Jeg kjedede mig i det halvmørke, fugtige Hul, jeg frøs i mine gjennemblødte Klæder, og da Solstraalerne lidt efter lidt, lokkende og indbydende begyndte at liste sig ind igjennem Aabningen, fik jeg en uimodstaaelig Lyst til at sole mig udenfor. Jeg forsøgte altsaa at kravle tilbage ad samme Vei, som jeg var kommet, og ved bestandig at holde mig tilvenstre lykkedes det mig ogsaa. Det var en reen Nydelse at komme udenfor i den friske, solvarme Luft, efter i adskillige Timer at have siddet indespærret som en Muldvarp i sin Gang. Jeg opsøgte mig et tørt og luunt Sted, ikke langt fra Indgangen, og morede mig med at betragte snart de vævre, grønne Fiirbeen, der med Lynets Fart jog efter hverandre, snart de røde, storhovede Myrer, der arbeidede saa flittigt i Tufvæggens Spalter, snart de lette, stærktfarvede Sommerfugle, der flagrede mig forbi. I disse Naturstudier blev jeg pludseligt afbrudt ved Lyden af Hovslag. Jeg sneg mig hurtigt tilbage til Aabningen, kigede forsigtigt ud, og saae til min store Glæde Pietro, der kom farende i fuldt Fiirspring henover Campagnen, førende en usadlet Hest med sig ved Tømmen. Hurtigt sprang jeg paany ud paa Veien og klavrede ned ad Skrænten, idet jeg raabte til ham og vinkede med mit Lommetørklæde. I fuld Fart kom han sprængende hen imod mig. Jeg kjendte tydeligt hans spidspullede Hat og den brune Trøie, der flagrede for Vinden, men hvo skildrer min Overraskelse, da jeg pludseligt saae ham





springe af, sigte paa mig med sin Flint, idet han raabte: »Staa stille,Eccellenza, eller jeg skyder!« Neppe havde jeg hørt denne Stemme, før jeg tilfulde indsaae min Vildfarelse og min Taabelighed. Det var Bambino, der var sendt ud for at opsøge mig, og jeg var ved min egen Godtroenhed, saa at sige, løbet i Armene paa ham.«

»Eccellenzakan vel ride?« sagde han med et spottende Griin, idet han nærmede sig til mig. »Jeg haaber ikke, atEccellenzavil undslaae sig derfor?«

Der var intet Andet at gjøre end at adlyde, dertil kjendte jeg ham altfor godt fra vor korte Fart ned ad Tiberen. Jeg satte mig altsaa op paa den ledige Hest, en af disse smaa, livlige, lodne Heste fra Campagnen, og et Øieblik efter gik det i susende Galop ad Bjergene til. Bambino havde Saddel og Bøiler, jeg derimod maatte klamre mig fast, saa godt jeg kunde; thi Farten gik uafbrudt i Carriere over Stok og Steen, idet min Ledsager snart opmuntrede Hestene ved Eder og Tilraab, snart tvang de stakkels Dyr fremad ved Hjælp af Campagnehyrdernes lange og spidse Lanse, som han førte med sig.

Omtrent efter to Timers voldsomt Ridt i en brændende Sol, der fik Sveden til at dryppe fra mit Ansigt, naaede vi en ussel Hytte i Nærheden af Bjergene. Her stod vi af og overgav Hestene til en Bonde, der forsynede os med noget oret Brød og en Viin, saa ram og bitter, at jeg havde Grund til at antage, at mere end een Bajocco vilde findes paa Bunden af Ankeret. Disse Næringsmidler, saa slette de end vare, styrkede imidlertid mig, der i saa mange Timer Intet havde nydt, og gav mig nye Kræfter til at begynde den Bjergvandring, der forestod. Denne var i Sandhed heller ingen lempelig Sag. Det gik op ad den ene Aas og ned ad den anden, snart paa løse, rullende Steen, snart paa snevre og steile Gedestier, snart i Bunden af de smaa Vandløb, der ved Tøbruddet føre Vandet ned ad Bjergene, men som, nu laae fuldkomment tørre. Jeg var aldeles desorienteret, og havde saa lidt Begreb om, hvor vi egentligt vare, at jeg lige saa gjerne kunde have antaget Terracina for den nærmeste By som Frascati eller Palæstrina. Efter en meget anstrengende Vandring naaede vi endeligt en Høislette, der var saa tæt gjennemvoxet med Gyvel, Tjørn og Brombær, at min Ledsager flere Gange maatte benytte Kniven for at trænge igjennem. Høisletten begrændsedes længere bagtil af en steilt opragende Klippevæg af hvid, kiselholdig Kalk, og i denne saaes en bred Spalte, der syntes at strække sig længere ind i Bjerget. Foran denne





naturlige Gjennemgang stod en Mand i Levningerne af Noget, som en udsvævende Phantasie vilde kalde for Uniform, men som i Forening med hans øvrige Pjalter gav ham et aldeles lazzaronagtigt Udseende. Ikke desto mindre blev paa militair Viis baade forlangt og givet Feltraabet:»Pio Nono«, et Feltraab, der ikke forekom mig uden Interesse, naar man erindrer, hvilke af den hellige Faders Forsvarere det var, som her fandtes opstillede.

Den dybe Kløft, hvori vi nu traadte ind, og som foroven næsten dækkedes af yppigt Løvværk, frembød et ligesaa malerisk Skue som et sikkert Værn imod Forfølgelse og Angreb. Bunden var oversaaet med større og mindre Blokke, der i Tidens Løb vare sprængte løs fra den lodrette Klippevæg. Denne selv var bevoxet med den yppigste Vegetation af Bregner, Venushaar, spraglede Lavarter og lysegrønne Mosser, der opsugede og samlede den fra Høiden kommende Fugtighed. Alt som vi vandrede frem, udvidedes Klippespalten mere og mere, indtil den endeligt dannede et Slags Hal eller Rotunde, hvorover ældgamle Castanier og lysegrønne Figentræer heldede sig ud, som vare de nysgjerrige Tilskuere til, hvad der foregik i Dybet. Tilvenstre saae man Indgangen til nogle af de naturlige Huler eller Grotter, som ere saa almindelige i de italienske Bjerge. Tilhøire var et Slags Telt udspændt, mere til Pynt end til Værn imod Solen, der vistnok sjeldent naaede Spaltens Bund, og foran dette laae en tredive til fyrretyve halvt uniformerede og heelt pjaltede Fyre, alle forsynede med Dolke, Rifler og Revolvere.

Her overgav Bambino mig til et Par af disse Karle og slentrede hen til Teltet, ved hvis Forhæng der stod en enkelt Vagt, halvsovende med Riflen ved Foden. Et Øieblik efter kom han tilbage og anmeldte i en høitidelig Tone, at Schiavone, Frantz den Andens Generalissimus, lod mig kalde. Jeg betragtede mig selv og maatte tilstaae, at mit Toilette neppe var anstændigt nok til den betydelige Ære, der vistes mig. Min hele Klædning var tilsølet og snavset, mine Beenklæder forrevne af Vandringen igjennem Tjørnekrattet, og mine Støvler ituskaarne af de skarpe Kiselstene. Først i dette Øieblik gik det op for mig, hvor hensigtsmæssig Campagnuolernes Dragt er. Imidlertid lod jeg mig ikke genere, saa meget mindre som den saakaldte Generalissimus selv bar Skylden derfor, og med en vis urolig Nysgjerrighed traadte jeg indenfor det Seildug, der skilte mig fra en Mand, der saalænge har trodset Regjeringens Foranstaltninger og opfyldt Italiens Befolkning med Rædsel.





Da jeg traadte ind, sad han i en fuldstændig soigneret Uniform, der i Tilsnit havde en vis Lighed med den franske. Det var en Mand paa henved et halvhundrede Aar, med et solbrændt, stærkt udpræget Ansigt, hvis langagtige Form og magre Træk, tilligemed de skarpt fremtrædende Skraamuskler paa Halsen, snarere mindede mig om Billedet af en ægte Yankee end af en Italiener. Han reiste sig op fra den lille Feltstol, hvorpaa han havde siddet, skød nogle Papirer og et Kort tilside, og traadte mig imøde med hurtige, bestemte Trin.

»Deres Navn?« sagde han kort, medens hans dybtliggende, sorte Øine fæstede sig gjennemborende paa mig.

»Henrik Verner,« svarede jeg.

»Fædreneland?«

»Danmark.«

»Stilling?«

»Kunstner,« svarede jeg, men maaskee ikke saa sikkert, som de to foregaaende Gange; thi han saae endnu skarpere paa mig og spurgte indtrængende:

»Hvad Slags Kunstner? Billedhugger, Maler, Architekt?«

»Maler,« svarede jeg paa Lykke og Fromme.

»Vel,« svarede han. »Hvormeget kan De betale?«

Dette var at gaae lige til Sagen, og da jeg nødigt vilde give mere end netop nødvendigt, svarede jeg tøvende: »Hundredescudiantager jeg.«

»Saa er De ikke nogen stor Maler,« sagde han spottende. »Lad os sætte to hundrede. Mine Folk trænge til Penge.«

Jeg forsøgte at gjøre nogle svage Indvendinger men han agtede ikke derpaa, rev et Blad Papir af en Bog, skrev Noget derpaa og rakte mig det. Jeg saae til min Forbauselse, at det var en udførlig, trykt Blanquet, kun med Navnet og Løsesummenin blanco. Den sidste var ansat til to hundrede Scudi.

»Er De fornøiet hermed?« spurgte han efter et Øiebliks Ophold.

Han rakte mig Pennen, og jeg tilføiede blot Ordet»paga«, idet jeg gratulerede mig selv til at være sluppet for saa godt Kjøb. Han smilede, da jeg gav ham Sedlen tilbage, og da han saae Underskriften.

»De er en Mand med Forstand,« sagde han. »Deres Venner ville betale for Dem.«

»Det haaber jeg,« svarede jeg.





»Det haaber jeg ogsaa, for Deres Skyld,« svarede han med et Blik og en Betoning, som pludseligt mindede mig om, hvor jeg var.

Derpaa gav han Sedlen til Bambino og sagde blot: »Endnu iaften!« - I fik vel den Seddel?

»Jo,« svarede den Gamle smilende. »Briganternes Post har i lang Tid været den sikkreste her i Rom. Men lad os nu høre, hvorledes det gik til, at Løsesummen saa pludseligt blev forhøiet. De har naturligviis gjort en eller anden dum Streg derude, ja maaskee forsøgt paa at spille den rige Englænder. At sætte Ordet»paga«under Schiavones første Brev, var allerede galt nok.«

»Det kan gjerne være,« svarede Verner, »men i det Øieblik forekom det mig, at der ikke var Andet at gjøre, og jeg negter ikke, at jeg allerede dengang havde faaet nok af Røverlivets Romantik.«

»Ja, ikke sandt?« sagde den gamle Kunstner. »Det er ikke slet saa morsomt, som man indbilder sig. Jeg husker endnu en lille dansk Frøken, hvis høieste Ønske det var at blive fanget, for at kunne blive Heltinden i et nyt Epos af Christian Winther. Hun daanede rigtignok, naar hun hørte et Skud, og blegnede blot ved Synet af en romersk Kniv. Men saadan ere nu engang vi Danske. Phantasien løber bestandigt af med os.«

»Jeg negter ikke,« svarede Verner, »at der baade var en vis Poesie og et Slags Romantik udbredt over Livet derude, men den var blot altfor haandgribelig. At sulte, sove paa den bare Jord og bivouakere flere Nætter i Bjergene imellem Banditter, kan tage sig meget smukt ud paa Papiret, men er i Virkeligheden meget ubehageligt. Imidlertid maatte jeg bide i det sure Æble og havde intet Andet at gjøre, end øve min Taalmodighed og vente paa Dagens Frembrud, som skulde bringe mig min Frihed fra Rom. Jeg sov den Nat ganske antageligt paa et Leie af Gedeskind i et lille Hul inde i Klippen, foran hvis Indgang en Brigant var posteret som Skildvagt, og den næste Morgen ved Solopgang havde vi allerede Budet tilbage, som meddeelte, at Løsesummen vilde blive udbetalt, saa at jeg den næste Dag kunde vende tilbage til Rom. Da jeg imidlertid ikke maatte forlade den lille Grotte, hvori jeg var blevet indespærret, begyndte Tiden at falde mig lang, og jeg tog derfor nogle Breve frem, som jeg havde faaet fra en Bekjendt i England. Under Læsningen havde jeg sat mig saa nær hen til Grottens Udgang som muligt, og da jeg vendte Ryggen mod Lyset,





mærkede jeg ikke, at Schiavone var i min Nærhed, førend jeg pludseligt følte hans Haand paa min Skulder. Jeg reiste mig hurtigt op og beholdt Brevet i Haanden.

»De er Englænder?« spurgte han med et Blik, som om han vilde læse i mit Inderste.

»Nei,« svarede jeg. »Jeg er Dansk, men har Bekjendte i England. Det er et Brev fra en Ven i London.«

»De læser altsaa Engelsk?« spurgte han med det samme ransagende Øiekast. »Taler De ogsaa det Sprog?«

»Ja,« svarede jeg, »nogenlunde.«

»Hvilket Motiv har De valgt til Deres sidste Maleri?« spurgte han skarpt.

Dette Spørgsmaal kom saa brat og uventet, at jeg ikke kunde faae en Løgn færdig i en Hast. Jeg stammede i det og snakkede noget om, at det sidste, jeg havde malet, var nogle Studiehoveder fra Albano, Forberedelser til et større Maleri.

»Det træffer sig ret heldigt,« fortsatte han med et mistænksomt Blik. »Følg med!«

Jeg anede ikke, hvad han havde isinde, men havde dog en Følelse af, at jeg var gaaet i en Fælde. Jeg fulgte bag efter ham, ledsaget af den Brigant, der havde tjent mig som Vagt, og faa Øieblikke efter stod jeg igjen ved hans Telt. Han slog Seilduget tilside, lod mig træde ind, og idet han pegede paa en ung Albanerinde, der var ifærd med at gjøre Teltet ryddeligt, sagde han kort: »Tegn mig hende!«

»Det er umuligt,« svarede jeg, »jeg har ikke mine Requisiter hos mig.«

Han svarede ikke, men vinkede ad den unge Brigant, der stod ærbødigt indenfor Teltets Indgang. »Bring hurtigt de Papirer, Giuseppe, som den engelske Photograph efterlod her sidst, tilligemed hans Kasse med Retoucheapparater! Vi ville dog forsøge engang.«

Jeg saae, at min Maske var gjennemskuet, og det gøs i mig ved at høre den engelske Photograph blive nævnet, en Mand, der først fik sin Frihed efter Tabet af begge sine Øren og en Løsesum af fem hundrede Pund Sterling. Imidlertid holdt jeg mine Øren stive. Jeg troer, at jeg havde et svagt Haab om, at Kassen kunde være bleven borte.

Et Øieblik efter vendte Giuseppe tilbage med en Oppakning, der ikke længere lod nogetsomhelst Haab tilbage. Frants den Andens Generalissimus





aabnede Kassen, lagde et Ark Velin hen foran mig, og behagede allernaadigst selv at spidse en Blyant med sin Dolk. Den unge Pige smilede skelmsk til mig, satte sig i Stilling, og Schiavone betragtede os begge i den dybeste Taushed.

»Det var ogsaa et forbandet Spring fra en Reservechirurg til Portraitmaler. Det kom De naturligviis skidt fra,« bemærkede den Gamle.

»Ja, grundigt,« svarede Verner leende. »Jeg har aldrig bragt det videre i Tegning end til det berømte spanskeSog Marekatten med det trekantede Hoved, der hinker afsted paa fire Svovlstikker. I Skolen malede jeg engang paa fri Haand en Cirkel, som min Lærer øieblikkelig gjorde til en Klumpfisk, blot ved at sætte Finner paa, og til Examen tegnede jeg en Viindrueklasse, om hvilken Censorerne afgav den gunstige Dom, at den havde en skuffende Lighed med en Kartoffelbunke. Videre har jeg aldrig drevet det.«

»Naa,« spurgte den Gamle ironisk, »hvad Charakteer gav saa Schiavone Dem?«

»Slet ingen,« svarede Verner. »Da jeg saae, at det blev Alvor, kylede jeg Blyanten hen ad Bordet og erklærede, at jeg ikke var Kunstner.«

»Det var dumt,« sagde den Gamle. »De skulde have svaret, at De ikke var i Stemning. Det er en Forrettighed, som vi Kunstnere have havt fra Arilds Tid.«

»Aa ja,« svarede Verner. »Det kunde jeg have sagt med fuldkommen god Grund; thi et Øieblik efter kom to lurvede Fyre ind og klædte mig i en Haandevending saaledes af, at den unge Albanerinde fandt det passende at gaae udenfor. Alt, hvad der fandtes i mine Lommer, blev lagt paa Bordet foran Schiavone, og et Øieblik efter var jeg atter alene med ham.

»De er Læge,« sagde han, idet han aabnede min Forbindtaske.

Jeg bukkede bejaende, og han vedblev i den samme tørre, iiskolde Tone:

»De er Englænder af Fødsel og hedder Henry Vernon.«

»Nei,« svarede jeg, »jeg benegter begge Dele.«

»Hvad siger De da til dette?« spurgte han, idet han kastede et Brev hen til mig, hvorpaa den nævnte Udskrift fandtes. »Er dette Engelsk eller ikke?«

»Jeg negter ikke, at det er Engelsk,« svarede jeg, »men Brevet er ikke stilet til mig. Det har tilhørt en af mine Venner, som er død for adskillige Aar siden.«





»Og denne Ring?« spurgte han, idet han trak min Guldslangering frem af en indvendig Brystlomme i min Vest. »Den er vel heller ikke Deres?«

»Jo,« svarede jeg. »Jeg har arvet den netop efter den samme Person, til hvem Brevet er stilet.«

»Undskyld mig,« sagde han med et spottende Smiil, »at jeg mere troer paa min egen Dom end paa en Mand, der allerede een Gang har forsøgt paa at narre mig. De har bestukket en af mine Folk til at gjøre Mytteri og flygte med Dem. De er Læge og Englænder. De har Bekjendte i London og bærer i den Ring Diamanter til det halve Beløb af den Løsesum, hvori De var sat. Efter alt Dette er De lige saa god som to tusinde Scudi.«

»De ville ikke blive betalte,« svarede jeg.

»Vi ville forsøge derpaa,« sagde han med et hæsligt Griin. »Postgangen til Rom er billig, og der er endnu mange Englændere derinde.«

Han satte sig atter ned ved det lille Bord og udfyldte paany en Blanquet, som han rakte mig, og hvori Løsesummen netop var ti Gange saa stor som før.

Jeg skød Blanquetten tilbage uden at underskrive, og forsikkrede ham om, at det var umuligt for mine Venner at betale.

»Saameget værre for Dem,« svarede han saa rolig, som om det var den simpleste Forretningssag af Verden. »Gjør Deres Toilette, og tag disse Sager til Dem igjen. Vi røve Intet!«

Medens jeg overtænkte, hvorledes man bedst skulde forstaae denne dristige Selvmodsigelse, og under disse Tanker klædte mig paa, dukkede min elskværdige Ven Bambino ind igjennem Teltaabningen. Han aflagde en Rapport, af hvilken jeg kunde forstaae saameget, at man endnu intet Spor havde truffet af Pietro, saa at denne foreløbigt maatte være i Sikkerhed. Derpaa blev jeg overgivet til denne min tidligere Ven og Ledsager i Campagnen, der modtog mig med et modbydeligt Griin, og kort efter befandt jeg mig atter i mit eensomme Fængsel.

Hele den Dag, Natten og en ny, lang Dag, sad jeg der og havde god Tid til at angre min Daarskab. Meldinger kom og gik, Patrouiller trak ud til Afløsning - det Hele var en underlig Mellemting af militair Organisation og regelløst Banditvæsen. Den tredie Nat brød frem, og med den kom alle de Ængstelser, som under saadanne Forhold ere uadskillelige fra Mørket. Ingen Baal blev tændte, alle Signaler blev





givne saa stille og lydløst, som om der var stor Fare paafærde, og skjøndt Bambino endnu ikke med et Ord indlod sig paa nogensomhelst Oplysning, troede jeg dog at mærke, at Banden beredte sig til Opbrud. Time efter Time sneg sig saaledes hen, Stjernerne begyndte at blegne paa Morgenhimlen, Vedetter saaes enkeltviis at røre sig mellem de sovende Grupper, da jeg pludseligt opdagede Schiavone, som nærmede sig Indgangen og vexlede et Par Ord med den udenfor staaende Bambino. Denne vinkede ad mig, og jeg stod nu paany foran den frygtelige Brigantanfører, om hvilken Rygtet har fortalt saa forfærdelige, men desværre kun altfor sande Ting.

»Deres Venner i Rom,« sagde han til mig, »have meddeelt mig, at de ikke strax kunne betale den forlangte Løsesum, og have derfor forlangt tre Dages Opsættelse. Jeg er gaaet ind paa denne Betingelse, for at der kan telegrapheres til London, og De maae saaledes belave Dem paa et længere Ophold herude. Kjender De den engelske Consul i Napoli?«

Jeg benægtede det, og forsikkrede ham endnu engang om, at jeg ingen Englænder var.

Han stampede heftigt i Jorden og raabte rasende: »Ingen Løgne! Jeg troer ikke et Ord af hvad De siger. De følger med til det Neapolitanske, dersom Tropperne dirigeres i den Retning, og Sagen maa da ordnes fra Napoli af gjennem det engelske Consulat.«

Neppe havde han udtalt disse Ord, førend en Brigant kom ilende med alle Tegn paa Uro og Forvirring. Da han saae Schiavone ved Indgangen, løb han uden nogensomhelst Ceremoni hen til ham og tilhviskede ham et Par Ord, som jeg ikke forstod. Imidlertid maa det have været en særdeles vigtig Efterretning; thi Schiavone traadte et Par Skridt tilbage og knyttede Haanden truende ad mig, idet han udbrød:»Pietro! Ti pilia un' accidente!«hvorpaa han hastigt ilede bort i Retning af Teltet.

Et Øieblik efter begyndte et pludseligt Røre at vise sig i Leiren. Muldyrene blev pakkede og sendte iforveien. Briganterne samlede deres Bagage og marcherede i smaa Afdelinger bort i forskjellige Retninger. Kløften tabte lidt efter lidt det brogede Liv, der saa kort iforveien havde opfyldt den, og kun Bambino vandrede urokkelig frem og tilbage, idet han af og til fæstede sine smaa, ondskabsfulde Øine paa mig. Noget efter kom en af Briganterne, der syntes at beklæde en overordnet Stilling, tilbage, og hviskede et Par Ord til min





Bevogter. Bambino nikkede, undersøgte Laasen paa sin Riffel og vinkede ad mig, idet han i en kort, befalende Tone sagde:»Avanti!«Det var anden Gang, at jeg hørte dette skjæbnesvangre Ord blive udtalt, men denne Gang var det i en saa truende Tone, at jeg uvilkaarligt spurgte: »Hvorhen?«

»Fremad!« gjentog Bambino, idet han gav mig et Stød med Bøssekolben, og tvang mig til at gaae foran.

Jeg blev ikke synderlig klog ved denne Oplysning, og følte mig noget uhyggelig tilmode, da vi bevægede os op ad et smalt, udtørret Vandlob, fuldt af skarpkantede, uregelmæssige Stene. Det var mig næsten ikke muligt at komme opad. Bestandigt gled Stenene bort under mine Fødder, men hvergang jeg gled og faldt forover, stødte Bambino til mig med Spidsen af Riffelløbet og tvang mig derved til at fortsætte min Vei. Efter en halv Times Vandring naaede vi endelig Styrtningens Top, der ganske rigtigt dannede en Høideryg, hvis ene Ende aflukkedes af en ældgammel Castanieskov, medens den anden, der kun var sparsomt begroet med lave Buske, faldt lodret af til alle Sider. Uvilkaarligt dreiede jeg tilvenstre henimod Castanieskoven, men i samme Øieblik følte jeg mig kraftigt grebet i Skulderen af Bambino, der tilraabte mig:»Alla destra, Eccellenza!«

Jeg foer studsende tilbage - der var ingen Nedgang, Afgrunden gabede mig imøde overalt.

»Naa, vil Du frem!« raabte Bambino, og gjorde paany Mine til at bruge Bøssekolben.

»Der er jo ingen Vei!« raabte jeg. »Gaaer jeg frem, styrter jeg i Dybet.«

»Det gjør ikke noget!« raabte Bambino igjen. »En Kjætters Sjæl kan fare ad Helvede til, ad hvilken Vei det skal være!«

Nu først gik det op for mig, at jeg var fortabt; men endnu indsaae jeg ikke Grunden til en saa pludselig Overgang fra Fangenskab til Død. Jeg foer rasende ind paa Livet af Bambino og forsøgte at gribe en af de Revolvere, som han bar i Beltet.

Han stødte mig fra sig, idet han raabte:

»Ikke et Skridt, Din Hund, eller jeg skyder Dig paa Stedet!«

»Hvorfor?« raabte jeg. »Det er imod Tro og Love! Schiavone kan ikke have befalet det.«

Jeg hørte flere Riffelskud falde nedenfor i Kløfterne, og Bambino raabte med et Udtryk af Raseri i sit Ansigt: »Du har snydt os Alle for





Løsesummen og underkjøbt Pietro til at forraade os. I dette Øieblik kæmper Schiavone med de piemontesiske Bersaglierer. Saa fare da Din Sjæl ad Helvede til, Kjætter, som Du er!«

Han løftede Revolveren imod mig. Jeg saae Hanen hæve sig. Skuddet knaldede af, og jeg hørte Kuglen hvine forbi mit Hoved. Han udstødte en Eed, forandrede Sigtet, og jeg saae igjen Hanen blinke i Morgensolen, der, spredende Taagerne til alle Sider, hævede sig over Bjergenes Tinder. Da hørtes pludseligt et skarpt Knald i nogen Afstand fra mig. Et Glimt og en blaaelig Røg, som brød ud fra Castanieskoven, vare dets Forløbere, og i samme Øieblik sprang Bambino i Veiret med en Bevægelse, som om han snappede efter en Flue, snurrede sig rundt og styrtede derpaa til Jorden, medens Blodet styrtede ud af hans Mund. Inden jeg fik Tid til at tænke mig om, eller forstaae, hvorledes det Hele var gaaet til, stod Pietro ved min Side. I en Haandevending greb han Bambinos Hat, der var rullet hen ad Jorden, løste hans Kappe, og kastede begge Dele hen til mig, idet han raabte: »Tag det paa,Eccellenza!Skynd Dem! Her er ikke et Øieblik at spilde!«

Overgangen fra den øiensynligste Livsfare til en ligesaa fuldstændig Frelse var saa brat, at jeg ikke kunde udføre den Befaling, som min Ven Pietro gav mig. Mine Hænder rystede, og trods al min Villiekraft, var det mig ikke muligt at beherske den nerveuse Skjælven, som havde grebet mig i de faa Secunder, hvori jeg havde været ene med Bambino paa Fjeldstyrtningen. Pietro saae det og smilede selv. Jeg selv ærgrede mig derover; thi det var ikke af Feighed jeg rystede. Jeg har engang før i mit Liv seet ind i en Pistolmunding uden at blinke, men dengang var jeg forberedt derpaa. Her var det Snigmordets Uhyggelighed og Overraskelsens Bestyrtelse, som fik mig til at tabe den Ro, jeg ellers er i Besiddelse af. I en Haandevending rev Pietro Frakken af mig, kastede Bambinos Kappe omkring mig, trykkede hans Hat paa mit Hoved og gav mig hans Riffel i Haanden. Derpaa kastede han min Frakke henover Liget, som han i al Hast bedækkede med nogle Riiskviste og tørt Løv, og da denne simple Begravelse var iværksat, hviskede han til mig: »Afsted til Skoven,Eccellenza!Veien er ryddelig, og Filippo venter os med Heste.«

»Var det Dem, Pietro, som skød?« spurgte jeg, medens vi ilede frem under Stammerne.

»Nei,« svarede han, »det var Filippo. Han har længe havt en gammel





Regning at opgjøre med Bambino. Han har taget hans Kjæreste fra ham.«

Skuddene, der i Begyndelsen havde været hyppige, næsten som Tirailleurild, begyndte nu at aftage, baade i Antal og Styrke. Pietro syntes at lægge Mærke til dette. Hans Ansigt antog et uroligt Udtryk, og et Par Gange stod han stille og lyttede.

»Var det Dem,« spurgte jeg, »som bragte mig Bersagliererne til Undsætning?«

»Ja,« svarede han, »der var ikke Andet for, og Tilfældet var mig gunstigt. Paa Veien traf jeg et halvt Compagnie, som hvert Øieblik ventede Forstærkning. Jeg førte dem hen til Kløften, og ligesom Kampen begyndte, saae jeg Dem i Følge med Bambino stige op imod Fjeldstyrtningen. Jeg kjender Schiavone for godt til ikke at vide, hvad dette havde at betyde, og jeg vilde være kommet for seent, hvis ikke Filippo havde besørget mit Ærinde iforveien.«

»Frygter De da ikke for,« spurgte jeg, »at Schiavones Folk kunne indhente os?«

»Ikke endnu,« svarede han hurtigt. »Dagen bryder vel frem, og Bersaglierernes Angreb synes at være slaaet tilbage. De vare ikke nok, og skyde desuden slet med deres korte Rifler. Angrebet har imidlertid vakt Opmærksomhed, thi Skuddene høres vidt omkring mellem Bjergene, og Schiavones Bande bliver nødt til at søge længere ned imod Grændsen ad Ceprano til, hvorfra de have en sikker Retraitelinie. De ville søge bort gjennem de lavere Dalstrøg, og Ingen af dem vil troe Andet, end at Skuddet, som traf Bambino, var hans eget imod Dem. Rimeligviis have de ikke engang hørt det, og naar vi holde os til Høiderne, ville vi ikke træffe sammen med dem.«

Vi ilede endnu et Stykke afsted og traf kort derefter den omtalte Filippo, en lille, lav, undersætsig Karl med et bredt, fladt og hæsligt Ansigt. Han tilraabte os sit:»Buon'giorno!«ligesaa roligt, som om Intet var forefaldet, og kort efter fore vi afsted i Gallop, jeg ikke uden Fare for hvert Øieblik at faae Panden knust mod de lavt udstaaende, krumbøiede Kastaniegrene, som begge mine Ledsagere med stor Behændighed vidste at undgaae. Skoven var øde og vildsom. Der var ikke Tale om nogen banet Vei eller Sti, og saameget mere maatte jeg beundre mine Føreres uhyre Localkundskab; thi de red saa hurtigt og saa bevidst sikkert, som om hvert Træ og hver Busk var dem en gammel Bekjendt. Solen steg høiere, Morgenkulden begyndte at





tabe sig, og alt som Dagen mere og mere vandt Seir, blev Skoven ogsaa lysere og tyndere. Castaniestammerne veeg for adspredt Krat af Gyvel, Laurbær og Myrther, og endeligt bevægede vi os hen over en vidt udstrakt Høislette, hvor Lyng og Alpeurter var den meest fremherskende Vegetation. Ved et usselt, lille Huus, bygget af de Stene, hvormed Høisletten var rigeligt oversaaet, tog vi Afsked med Filippo, der førte de skummende Heste ind i en tarvelig Stald, som om Natten tjente hans Geder til Opholdssted. Jeg gav ham et Guldstykke, som han til min Forundring afslog. Derimod tog han med øiensynlig Glæde imod en Scudo, som jeg fandt i min Vestelomme, og med hvis Værdi han syntes at være bedre kjendt.

Pietro og jeg fortsatte Veien i al Taushed; thi jeg var endnu altfor opfyldt af Dagens Begivenheder, og han syntes at gruble over en eller anden Plan, der optog alle hans Tanker. Pludseligt standsede han og spurgte:

»Trænger De ikke til Noget at spise,Eccellenza? Vi kunne ad Omveie maaskee naae Rom inden Aften, men jeg tør ikke love Dem Noget paa den øvrige Vei. Nu kan jeg derimod skaffe Dem det.«

»Hvor?« spurgte jeg overrasket; thi saa langt mit Øie rakte, saae jeg kun Gyvelens gule Blomster, Klippeblokke og Myrtheriis, men ikke Tegn til nogetsomhelst levende Væsen.

»Se der!« sagde han og førte mig et halvt hundrede Skridt tilhøire, saa at jeg kunde see ned i det Dalstrøg, der laae udstrakt foran mig. »Der nede boer min Kjæreste.«

Jeg saae ned og opdagede en prægtig Villa, hvis Vaser, Aloer, Statuer og Terrasser tog sig ud som Dukketøi, medens Blomsterpartierne i de udstrakte Græsplainer lignede brogede Figurer i et Shavl. Pietro studerede mit Ansigt med spændt Opmærksomhed, og jeg begyndte at forstaae Grunden til den godmodige Fyrs Tilbud.

»Lad os gaae der ned,« sagde jeg. »De længes nok lige saa meget efter at see Deres Kjæreste igjen, som jeg efter at komme under et fredeligt Tag. Jeg er desuden sulten. Det var ikke store Sager, som Briganternes Kjøkken leverede.«

»Jeg har ikke seet Marietta i Maaneder,« sagde han med et sørgmodigt Udtryk i sit Ansigt. »Jeg har maattet drive omkring med Briganterne lige siden den Dag, de tog mig tilfange og gav mig Valget mellem at følge med dem eller blive skudt som en Hund. Jeg længes saa meget efter at see hende! Hun er saa god og saa smuk,Eccellenza.«





Jeg betænkte mig ikke et Øieblik længere, men begyndte, understøttet af Pietro, at stige ned ad Fjeldsiden. Her havde jeg imidlertid paataget mig et vanskeligere Arbeide, end jeg fra første Færd havde havt Anelse om. Klippen var raadden, som Italienerne kalde det og hvert Øieblik løsnedes de fremspringende Kanter, paa hvilke Foden famlende søgte sit Fæste, og de løsrevne Stykker rullede ned, hoppende med en dump Lyd, indtil de forsvandt i Dybet under os. De smaae Gyvelbuske og de vilde Figen, som jeg hvert Øieblik nødtes til at holde mig fast ved, reves ud med Rode, og hundrede Gange var jeg vist styrtet ned, hvis ikke den utrættelige Pietro havde ydet mig en Haandsrækning. Jeg kunde ikke Andet end beundre den Lethed og Sikkerhed, hvormed den unge Bjergboer bevægede sig. Aldrig svigtede Fodfæstet, aldrig greb han i en Busk, der ikke kunde bære hans Vægt, og uagtet han havde belæsset sig med Bambinos Riffel og Kappe, sprang han fra Steen til Steen med en Lethed, der viste, at han fra Barndommen af havde været vant til at færdes i Bjergene.

Efter omtrent to Timers anstrængende Nedstigen naaede vi endelig Daldybet, og Villaen, der fra Høiden havde taget sig ud som et Dukkehuus, viste sig nu at være en anseelig Bygning med en betydelig Have, der paa italiensk Viis rundtom var aflukket med høie, hvidkalkede Mure, i hvilke et Par svære Jerngitterporte dannede Indgangen. Pietro skjulte mig i en lille Udhugning i Fjeldvæggen, der gjemte et Madonnabillede, og som syntes at være indrettet til et Slags Capel for andægtige Veifarende. Selv begav han sig paa Vei alene og lovede at afhente mig, saasnart han havde bragt sin Kjæreste Underretning om min Ankomst.

Da han omtrent efter en halv Times Forløb vendte tilbage, kunde jeg neppe kjende min ærlige Fører igjen. Hans Ansigt var blegt, alle hans Træk røbede en lidenskabelig, bevæget Sindsstemning, og hans Stemme dirrede, da han sagde de faa Ord: »Kom,Eccellenza, man venter os.«

»Hvad er der iveien, Pietro?« spurgte jeg, ikke uden en vis Uro. »Man er da ikke paa Spor efter os?«

»Nei,« svarede han kort, »der er Intet at frygte for. Kom blot med,Eccellenza. Denne Vei, om De behager.«

»Er der tilstødt Dem noget Ondt, Pietro?« spurgte jeg; thi hans Meddelelse om Kjæresten faldt mig pludseligt ind.

»Spørg mig ikke derom,Eccellenza!« raabte han heftig og bed Tænderne





sammen, medens hans Blik antog et Udtryk af Vildhed, som jeg aldrig havde tiltroet ham. »Der er skeet Noget, som jeg næsten ikke kan troe; men jeg vil have Vished, om det saa skal koste mit Liv. De er Læge, og kan nu gjøre Gjengjeld mod mig. Vil De det?«

»Ja, ubetinget,« svarede jeg hjerteligt. »Jeg skal hjælpe Dem med, hvad jeg kan.«

Vi ilede hurtigt henad Veien, og pludseligt spurgte Pietro: »Vil De skrive en Gift for mig? En Gift, som virker hurtigt og sikkert, en Gift, som i Løbet af en halv Time kan gjøre det af med Tre eller Fire paa een Gang.«

Jeg tumlede i Ordets egentlige Forstand tilbage ved dette Forslag, som jeg naturligviis reent ud negtede at ville udføre, og stræbte i faa Ord at vise Pietro baade det Utilladelige i at anvende sine Kundskaber paa denne Maade, og det Urigtige i at fordre en saadan Gjengjeld for de Tjenester, han havde viist mig.

»Det hjælper ikke,« svarede han, idet vi standsede ved en lille Laage i en Udbygning af Villaen. »Jeg maa have Noget, der kan faa fire Personer til at tie. Jeg maa ind i Villaens Have; men alle dens fire Indgange ere bevogtede, og man kan ikke dræbe Nogen, uden at det vækker Opsigt.«

»Kunde da ikke et søvndyssende Middel gjøre samme Virkning?« spurgte jeg.

Han saae paa mig med et overrasket Udtryk, som om denne Tanke aldrig var falden ham ind.

Jeg gjentog mit Tilbud, og han svarede hurtigt: »Jo! Dersom De kan faae dem til at sove, som om de vare døde. Kjender De et saadant Middel?«

»Ganske sikkert!« svarede jeg smilende. »Jeg skal faa dem til at sove saaledes, at de ikke vilde høre et Pistolskud, der blev fyret af over deres Hoved. Er det tilstrækkeligt?«

»Mere end tilstrækkeligt,« svarede han livligt. »De maae tilgive mig,Eccellenza. Jeg vidste ikke, at der gaves saadanne Midler; men det er ganske nødvendigt at komme ind i Haven endnu inat.«

»Hvad er der da iveien?« spurgte jeg.

Han taug et Øieblik stille, og en dyb Rødme farvede hans Ansigt. Endeligt sagde han med sittrende Stemme:

»Jeg vil sige Dem Alt,Eccellenza! Jeg er selv meget ulykkelig og bliver ikke rolig, førend jeg faaer Vished. Da jeg kom op til Marietta,





blev hun meget glad ved at see mig igjen; men hun var forvirret og modtog mig saaledes, at jeg kunde see, at hun vilde skjule Noget for mig. Vi kom i Ordstrid, jeg blev heftig, og ved at rive noget Tøi ned, der hang paa et Skab, opdagede jeg en fransk, sort Hat, der var skjult ovenpaa det. Jeg kunde have dræbt hende i det Øieblik, og jeg troer, at jeg var nær ved at gjøre det. Hun hængte sig om min Hals, bad og besvoer mig om at være rolig og paastod, at den Fremmede ikke havde besøgt hende, men hendes Frue, der tilligemed sin Mand og sin Søster var taget bort ganske tidligt om Morgenen. Hun vedblev at forsikkre mig, at den Fremmede laae skjult i Villaens Have, indelukket i en Sarkophag, og at han maatte sulte ihjel, da Laaget var lukket til, og Havens Udgange bevogtedes af Fyrstens Folk. Fyrstinden vidste Intet derom. Hun antog, at den fremmede Herre var taget bort om Aftenen, kort før Fyrsten var kommet hjem, men Marietta forsikkrede, at han var der endnu, da hun ved at gaae igjennem Haven havde seet, at Sarkophagens Laag var lukket til. Hun havde en Aften bragt ham noget Viin og Brød, som hun havde stukket ind igjennem en Aabning i Kisten, og hun sagde, at han levede endnu. - Jeg kan ikke troe denne Historie. Jeg frygter for, at Marietta bedrager mig. O,Eccellenza, jeg er meget ulykkelig!«

Jeg maatte tilstaae, at jeg desværre deelte hans Anskuelse, og at den hele Historie forekom mig at være greben fuldstændigt ud af Luften. Imidlertid spurgte jeg blot:

»Hvem eier denne Villa?«

»Fyrst Pisani,« svarede Pietro mørkt. »Den værste Bourbonist og Aagerkarl, som existerer i Rom. Der er ingen Forbrydelse, han ikke har begaaet.«

»Guds Død!« raabte den Gamle, idet han halvt reiste sig op. »Ham mødte vi jo i Onsdags, da vi kom tilbage fraPonte Molleefter vor mislykkede Expedition. Det var ham, der slog Bonden, og havde de to kjønne Damer paa Vognen. Det lader til, at Pietro kjender sine Folk; thi naar jeg undtager Frants den Anden og Antonelli, gives der vel neppe større Skurk i Rom. Saa De har været paa hans Villa i Albanerne?«

»I Albanerne?« spurgte Verner forundret. »Jeg troede, at jeg var slæbt ud i Sabinerne eller Volscerne.«

»Aa, Passiar!« raabte den Gamle med sin ironiske Latter. »Hvorledes troer De, at et Bud paa fire Timer kunde naae Rom fra Volscerne eller





Sabinerne? Man kan mærke, at De har været betydelig plumret. Der er vildsomme Punkter nok i Albanerne, og dem har Schiavone naturligviis valgt, siden han havde sine Forposter næsten inde under Roms Mure.«

»Siig mig, hvorfra kjender De Fyrst Pisani?« spurgte Verner.

»Egenligt kun af Omtale,« svarede den Gamle. »Som ivrig Clerical er han godt kjendt her i Rom, og staaer øverst paa den sorte Liste hos de Nationale. Jeg fortalte forleden Dag lidt om ham. Da skulde De kjønt have været tilstede og hørt derpaa, istedetfor at føite om i Bjergene. Nu maae De undskylde, at vi brænde af Begjærlighed efter at faae Deres Historie først. Den begynder jo at blive dramatisk.«

»Aa ja,« sagde Verner smilende, »næsten som et fransk Melodrama. Men desværre mangler jeg den egentlige Opløsning. Alligevel vil jeg gaae videre, naar blot ikke mine Hændelser trætte Dem.«

»Gud bevares!« svarede den Gamle og lettede paa sin graae, spidspullede Filthat. »Skal vi nu have det med Complimenter? Kjør blot videre! Enhver kan jo gaae, naar han vil. Den Frihed have vi altid havt i Rom.«

Verner tændte sig en frisk Cigar, og vedblev derpaa:

»Vi traadte ind ad en lav Dør og gik op ad en Steentrappe, der fra den hvidkalkede Corridor førte op til en Mezzaninetage, som syntes at være bestemt for Tjenerskabet og for, hvad vi Kjøbenhavnere vilde kalde, Udenomsbekvemmeligheder. Pietro aabnede en lille Dør, og ligesom jeg traadte ind, fik jeg Øie paa den omineuse Hat, som endnu laae henslængt paa Gulvet, og paa en ung Pige, der iført Albanerindernes klædelige Dragt stod ved Vinduet. Hun syntes endnu at være i heftig Bevægelse. Hendes mørke Øine lynede, og hendes brune Kinder blussede, da hun saae Pietro træde ind. Som et uartigt Barn, der ikke kan faae sin Villie, dreiede hun sig trodsig om imod Vinduet, paa hvis Ruder hun gav sig til at tromme Garibaldimarchen, for derpaa, med et underligt Spring i Tanken, pludseligt at slaae over i den ligesaa forbudtecalzolajo-Vise. Jeg kunde ikke lade være at smile ved denne Forandring af Melodi; thicalzolajo-Visen, som den Vinter blev sunget i alle Roms Gader og Stræder, maaskee netop fordi den var forbudt, omhandler paa en populair Maade alle en ulykkelig Skomagers ægteskabelige Lidelser og navnlig den begrundede Jalousies. Det lod ogsaa til, at min Ven Pietro følte det Barokke i Overgangen fra Garibaldis Frihedshymne til Ægtestandens Regimente. Han kastede





den Haandteen, hvorpaa hun havde spundet, og som han galant havde taget op fra Gulvet, hen i det ene Hjørne af Stuen, medens han samtidigt dermed sparkede Hatten hen i det andet, og meget ugalant raabte: »Hold Mund, Marietta!«

»Er Du gal, Pietro? Er Du afsindig? Er Du reent rasende?« raabte hun med stigende Heftighed, idet hun dog til en vis Grad gjorde Vold paa sin Stemme. »Vil Du da absolut kalde Folkene op fra Haven, for at de kunne gjøre det Samme ved os, som de have gjort ved den rige, fremmede Herre?«

»Pokker ivold med ham! Jeg troer ikke den Historie, Marietta!« raabte Pietro, idet han slog i Bordet. »Det gjør Doctoren her heller ikke. Det kan jeg see paa ham.«

»O,Eccellenza!«udbrød Marietta grædende, idet hun vendte sig til mig. »Red ham, hvis det er muligt! Han er saa god, saa ung og saa smuk! - Ak,« vedblev hun hulkende, »han er maaskee allerede død af Sult og Tørst, uden at jeg har kunnet hjælpe ham. Ak, min Gud, hvad skal jeg gjøre? Hvad vil min Frue sige dertil?«

Pietro syntes paany tvivlraadig ved dette nye Udbrud af Fortvivlelse og saae med et spørgende Blik paa mig, som om han aldeles ikke vidste, hvorledes han skulde tage sig i denne Klemme.

»Er det sandt,« spurgte jeg Marietta, »hvad Pietro har fortalt mig? Er det virkeligt Tilfældet, at Fyrst Pisani har ladet en Fremmed indeslutte i en Sarkophag, og at Havens Udgange ere bevogtede?«

»Ja,Signor dottore,« stammede Marietta og brast paany ud i en heftig Hulken. »Det er sandt, fuldstændigt sandt, saavist Madonna hjælpe mig. Jeg veed ikke, om Fyrsten selv har indespærret ham; men den Aften var han nede i Haven tilligemed alle Folkene, fordi Nicolo paastod, at han havde seet en Tyv springe ud ad Vinduet. Næste Morgen reiste Fyrsten ganske tidligt bort tilligemed sin Gemalinde og hendes Søster.«

»Er Sarkophagen heelt lukket?« spurgte jeg.

»Nei,« svarede Marietta, »der er et Hul i det ene Hjørne. Han er ikke kvalt, men han er vist død af Sult og Tørst.«

»Kan De ikke skaffe Folk,« spurgte jeg Pietro, »som kunne bryde ind i Villaen og forjage disse Uslinger?«

»Ak,Eccellenza,« svarede han, »her boe kun Bønder, fattige Folk, som heller ville røve fra Kirken end fra Fyrst Pisani. Jeg kjender desuden Ingen, jeg er jo en Flygtning, ligesom De.«





Hans Raisonnement forekom mig fuldstændigt logisk, og jeg svarede derfor:

»I saa Tilfælde er der intet Andet at gjøre, end hemmeligt at trænge ind i Haven inat, dersom jeg kan faae de Midler, som jeg vil skrive op nu.«

Pietro kastede et Blik paa Marietta, som om han hos hende søgte den fornødne Hjælp, og hun svarede livligt:

»Gaa op i Klosteret til Fra Ambrosio, Pietro! Det er kun et Bøsseskud herfra. Siig ham, at vi trænge til hans Hjælp, og at han fremfor Alt maa skaffe Dig en Hest, paa hvilken Du kan ride til Rom. Du kan da være her tilbage inden Aften. Siig Fra Ambrosio, at det gjelder en Fremmeds Liv, en nøie Bekjendt af Fyrstinden, saa negter han Dig det ikke.«

Jeg satte mig ned og skrev to Recepter, den ene paa Morphin, den anden paa et styrkende Middel, hvortil jeg meente, at den Ubekjendte kunde trænge. Hertil føiede jeg et Par Ord til Aabye og anbefalede Pietro den største Forsigtighed saavel med Hensyn til sin egen, personlige Sikkerhed, som til en hurtig og nøiagtig Besørgelse af Medicamenterne.

Det lod ikke til, at den gode Pietro var synderligt fornøiet med sin Mission. Han havde et Udtryk i sit Ansigt, da han forlod Stuen, der stærkt mindede mig om Masettos i »Don Juan«, navnlig i den Scene, hvori Zerline forsikkrer ham om sin uforandrede Troskab. Jeg maa tilstaae, at jeg endnu ikke ganske kunde troe paa en saa nederdrægtig Handling som den, Marietta havde fortalt, og at jeg endnu dvælede ved den Tanke, at det Hele var en vel udtænkt List, hvorved hun haabede at fjerne Pietro, medens hun samtidigt dermed aabnede en Retraite for sin Elsker.

Jeg besluttede derfor at iagttage hende, og dertil frembød den lange Ventetid en rigelig Leilighed. Hun var udmærket smuk, endog af en Albanerinde at være, men ogsaa dette var kun en Grund mere til at give Zerlines Rolle. Det tykke, blaaligsorte Haar var bundet op bag i Nakken og fastholdtes af den velbekjendte Sølvpiil, hvormed mere end een Albanerinde skal have forsvaret de Angreb, der rettedes mod hendes Dyd. Hendes lave Pande og prægtige sorte Øine overskyggedes af det hvide, flade Hovedtøi, der var ligesaa reent og skinnende, som hendes høirøde Fløiels Spencer, der i Brystet sammenholdtes med Sølvkjæder, var glimrende og guldbroderet. I de





smaa Ører bar hun et Par store, massive Guldørenringe, men en større Pryd var hendes lille, fiintformede, men dog svulmende Mund, der tilligemed den buttede, svagt kløftede Hage og den stærktbuede Næse dannede et fortryllende Hele, for hvilket Pietro sandeligt kunde have Grund nok til at frygte.

Jeg gjorde hende en Compliment i Anledning af hendes smagfulde Dragt, og det lod ikke til, at jeg mishagede hende, thi hun svarede smilende:

»Se, den er ganske ny! Jeg fik den igaar af Fyrstinden. Hun ønsker kun at see mig i denne Dragt. Hun siger, at den klæder mig bedst, meget bedre end den Silkekjole, som Fyrsten vilde forære mig.«

»Ah,« sagde jeg smilende. »Holder De meget af ham?«

»Jeg kan ikke udstaae ham,« svarede hun med lynende Øine. »Der er ikke et Menneske, der kan lide ham. Han er ond, gammel, styg, og piner Fyrstinden, naar han kan komme dertil.«

»Hvorfor har hun da taget ham?« spurgte jeg.

»Taget ham?« gjentog Marietta med usigelig Haan. »Der er Ingen, der vilde tage Fyrst Pisani, naar hun kunde blive fri derfor. Hun er blevet tvunget dertil, og er meget ulykkelig, hver Gang han kommer tilbage.«

Jeg tænkte paa den Fremmede i Sarkophagen, og den gamle Historie om de romerske Ægteskaber mellem Folk af Stand stod klart for mig. Jeg troede at kunne gjætte hele Situationen og sagde til Marietta:

»Jeg forstaaer Alt. Naar Fyrsten er borte, kommer en ung Mand i sort Dragt og med saadan en Hat, som den der. Det er ham, den dumme Nicolo har antaget for en Tyv, og saa har Fyrsten overrasket ham i Haven og indespærret Fyrstindens Elsker i Sarkophagen, for at han kunde faae Tid til at komme paa bedre Tanker. Er det ikke saaledes?«

Marietta reiste sig blussende op. Vreden gav hendes Blik en uforlignelig Glans, og hun afbrød heftig:

»O, De kjender ikke Fyrstinden,Eccellenza! Ellers vilde De ikke tale saaledes. De er ikke bedre end Pietro og de andre Mandfolk. Aldrig har Fyrstinden taget imod Nogen her paa sin Villa, naar Fyrsten var borte. Ingen vil kunne fortælle noget Ondt om hende; men hun er ogsaa fra de nordlige Lande, hvor Folk ere meget blidere og meget bedre end her hos os. Havde det været mig, jeg havde dræbt det Afskum for længe siden.«

»Hvorfor er den Fremmede da kommen til Villaen?« spurgte jeg.





»Chi lo sa!«svarede Marietta i en Tone, som om hun ikke havde Lyst til at forraade sit Herskabs Hemmeligheder. »Maaskee for at tale med Fyrstinden om de mange, fattige Børn, som hun lader opdrage i Klosteret; maaskee fordi han synes om Fyrstindens Søster, som boer hos hende. Man kan ikke vide Alt.«

Det lod til, at jeg paa det Dybeste havde fornærmet den unge Albanerinde, der rimeligviis var Fyrstindens Kammerjomfru; thi hun svarede kun kort paa alle mine Spørgsmaal og syntes navnlig ikke at ville indlade sig paa Noget, der angik den Fremmedes Ophold i Villaen. Hver Gang der hørtes den ringeste Støi i Huset, blev hun urolig og ordknap, og det forekom mig, at hun i det Hele ikke syntes om den Stilling, hvori hun var bleven bragt ved min Ankomst.

Med hver Time, der gik, begyndte Tiden, som jeg først havde fordrevet med allehaande Gisninger, at falde mig mere og mere lang, navnlig da min smukke Værtinde, efterat have bragt mig et godt Maaltid, hvortil jeg i høi Grad trængte, havde forladt mig uden senere at vende tilbage. Formiddagen sneg sig saaledes hen, lang og kjedsommelig. Middagen kom uden at bringe Marietta tilbage - jeg havde kun Kjedsomhed og Længsel til Selskab. Eftermiddagen gik efterhaanden over til Aften, Solen gik ned, farvende Bjergenes Toppe med sin Guldglans, og snart efter hvilede Mørket fuldstændigt over Jorden. Stjernerne begyndte at komme frem, først de store, senere de smaae, indtil endelig den mørkeblaae, italienske Nattehimmel stod i sin fuldeste Pragt. Jeg stirrede længselsfuldt ud gjennem Vinduet. Alt var saa stille, ikke et Blad bevægede sig paa de mørke Steenege, ikke en Green paa de høie Cypresser, som jeg skimtede fra Havens Baggrund. Nattergalenes Triller lød ude fra Buskene, hvor de smaa Ildfluer bevægede sig gjennem Luften, rhythmisk udstraalende deres grønlige Phosphorglands - men endnu hverken saae eller hørte jeg noget til Pietro. Et Par Timer forløb saaledes i spændt og ængstelig Forventning. Jeg formodede, at Klokken maatte være henad Tolv, skjøndt jeg paa Grund af Mørket ikke kunde see Viserne paa mit Uhr. Da hørte jeg pludseligt i det Fjerne den svage Lyd af en galopperende Hest og kort efter Fodtrin, der sagte listede op ad Trappen. Døren blev aabnet, og Pietro stod aandeløs for mig med en Pakke i Haanden.

Hans skarpe Blik gjennemfoer med et eneste Øiekast Stuen, og han syntes at blive kjendeligt beroliget ved at see, at Marietta ikke var tilstede.





»Jeg har redet som en Besat,Eccellenza,« sagde han og tørrede Sveden af Panden med sit Trøieærme. »Men Hesten styrtede under mig paa Tilbageveien, og jeg havde stor Møie med at skaffe en anden. Her er, hvad De har befalet mig at hente.«

Med disse Ord lagde han Pakken paa Bordet, og i samme Øieblik tittede Mariettas skjelmske Ansigt ind ad Døren. Neppe havde hun seet ham, før hun foer hen til ham, slog sine Arme om hans Hals og hviskede til ham:

»O, hvor jeg har været bange for Dig, Pietro! Jeg troede, at Briganterne havde skudt Dig paa Veien. Madonna være lovet, at Du kom. Nu skal Du see, at jeg ikke har bedraget Dig.«

Efter en kort Raadslagning med Pietro og Marietta, besluttede jeg at blande den medbragte Morphin i den syrlige og noget ramme Landviin, hvori Morphinens bittre Smag mindst vilde mærkes. Pietro bragte, efter Mariettas Anviisning, en Barile Viin op af Kjælderen. Hun selv tappede den af paa Foglietterne, og jeg tilsatte et passende Quantum af Morphinen. Derpaa bragte Marietta Vinen ned, og kort efter saae vi hende vandre over Græsplainen i Haven og forsvinde ind under Cypresserne.

Vi speidede og lyttede, men Alt vedblev at være stille. Kort efter saae vi Marietta vende tilbage, og vi besluttede endnu at vente en Time, inden vi vovede os ud paa vor natlige Expedition, hvorpaa vi begge vare saa spændte, skjøndt af heelt forskjellige Grunde. Pietro benyttede Tiden til at eftersee Spidsen paa sin Kniv og til at prøve denne ved gjentagne Gange at jage den igjennem en Bajocco, som han lagde paa Bordpladen. Efterat have forvisset sig om, at dens skarptslebne Spids hverken brækkedes eller bøiedes ved dette Experiment, smilede han tilfreds, og gav sig derpaa til at eftersee Pistonerne paa en Revolver, som jeg erkjendte for at være den samme, som Bambino havde rettet imod mig, da vi befandt os paa Bjergstyrtningen. Han gjorde disse Forberedelser ligesaa roligt og forretningsmæssig, som jeg fremtog min Forbindtaske og undersøgte dens Indhold. Ingen af os talte til hinanden. Vi havde begge en Følelse af, at der forestod noget Alvorligt, og at vi gjorde bedre i at handle end at tale.

Klokken kunde vel være henimod halv To, da vi hørte lette Trin paa Trappen. Døren aabnedes, og Mariettas Skikkelse kom tilsyne. Hun havde svøbt et sort romersk Slør, der klædte hende fortræffeligt, omkring Hovedet, men endnu klædeligere forekom hendes bløde,





fuldtonende Stemme mig at være, da hun sagde:»Fra Ambrosio é venuto! Dormino tutti«. Det var et simpelt, men bestemt Signal til Opbrud.

Marietta gik i Spidsen for os ned ad den samme Trappe, ad hvilken vi vare komne op, og bøiede derpaa om ad en lang Corridor, som endte i et rummeligt Kjøkken. Ilden glimtede endnu fra Arnestedet, hvor en Karl laae saa lang han var, i en blidelig Slummer, medens det dybe Aandedræt fra nogle Værelser tilhøire tilkjendegav, at Søvnguden ogsaa her viftede med sine Vinger.

»Dormino tutti!«gjentog Marietta, der næsten ikke kunde bare sig for at klappe i Hænderne.»Eccola, questa contrada, Signor dottore!«

Hun ilede hen til en lille Laage, som hun lukkede op, og hvorfra en lav Trappe over en Mødding førte ned i Haven. Det var just ikke den fineste Vei, vi vare komne, men under slige Omstændigheder hjælper man sig, som man kan. Marietta ilede rask fremad, idet hun saameget som muligt holdt sig i Skyggen af Villaen og den Muur, der omhegnede Haven. Vi fulgte hende, og kort efter standsede vi i en lille Lund af Steenege, Pinier og Cypresser, mod hvilke nogle faa Figencactus tog sig heelt spøgelsesagtige ud i det stærke Maaneskin. Pludseligt udvidede Gangen sig til en cirkelformet Plads, paa hvis mørke Baggrund en antik Sarkophag traadte frem, hvid og skinnende i Maanestraalerne, hvilende paa to mægtige Egeblokke.

Pietro tilkastede mig et betydningsfuldt Blik og smilede næsten tilfreds, medens en let Gysen gjennemfoer mig. Laaget var virkeligt lukket til, og den Stiver, der havde holdt det opløftet paaskraae, laae henslængt paa Jorden. Jeg undersøgte den. Træet var fuldkommen frisk, og Kløften for begge Ender fuldstændigt ubeskadiget. Sarkophagen maatte være bleven lukket ifølge en overlagt Plan. Efter et Øiebliks Taushed sprang Pietro op paa den ene af de fremspringende Blokke og forsøgte at skyde Laaget fra, idet han af al Magt stemmede sin Skulder imod den Figur, der var anbragt øverst; men han kunde ligesaa gjerne have sat sine Skuldre modMonte Cavo, saa fast og ubevægelig laae det.

»I Havehuset!« hørte jeg Marietta hviske til ham, og i samme Øieblik ilede hun afsted tilligemed Pietro og lod mig alene ved Sarkophagen. Jeg bankede paa den og lagde Øret til; men ikke en Lyd, ikke den svageste Stønnen forstyrrede den Stilhed, der herskede omkring mig. Jeg beregnede, hvorlænge et Menneske vilde kunne udholde





en saa kvalfuld Existens, som den at være indespærret imellem fire Steenvægge, i et saa snævert Rum, at han ikke kunde reise sig i Veiret eller udbrede sine Arme, og kom til det Resultat, at han vel endnu kunde være levende, dersom Mariettas Forudsætning var rigtig. Men i hvilken Tilstand? Levende, men maaskee, ja endog høist sandsynligt, vanvittig, rasende, gaaet fra Forstanden af al den Sjælekval, al den Pinsel og Angst, som en Indespærring paa et saa rædselsfuldt Sted maatte medføre. Jeg bankede paany - intet Svar. Jeg undersøgte hver Krog, hver Kant af Sarkophagen. Der maatte være Luft nok, thi Laaget sluttede ikke fuldstændigt tæt, og desuden fandtes i det ene Hjørne under Bunden et cirkelrundt Hul, saa stort, at man med Lethed kunde føre et Par Fingre igjennem. Saa trøstende som disse Opdagelser vare, kunde det dog ikke aflede min Opmærksomhed fra selve Sarkophagen. Den var af et ganske udmærket Arbeide, og afgav et høist tiltrækkende Beviis paa den Pietet, som Romerne nærede for deres Afdøde. Paa Laaget laae i Hautrelief en døende Psyche, holdende Pandoras Æske i den slapt nedfaldne, høire Haand og hvilende sit skjønt formede Hoved paa den venstre. Forsiden dannede et eneste, stort Basrelief, indfattet af en simpelà la Grecquemed Amorinhoveder i Rammens Hjørner. Basreliefet selv forestillede Niobes Børn, der dræbes af den fjerntrammende Apollos Pile, og i det klare Maaneskin stod Niobes rædselsslagne Skikkelse tilligemed de andre Figurer saa klare og bestemte, som om de vare hugne igaar. Jeg undersøgte Sfinxerne, der ragede frem som Kistens Fodstykker, jeg indprægede mig hver enkelt lille Eiendommelighed, og jeg havde god Tid dertil - det forekom mig en Evighed, inden Pietro vendte tilbage.

Endeligt kom han, medførende et Par Jernløftestænger, som han ved Mariettas Hjælp havde taget i Havehuset, og det Øieblik, som jeg saa længselsfuldt havde ventet paa, var endeligt forhaanden. Vi drev de stærke Jernstænger ind i de Aabninger, som Tidens Tand havde gnavet i Sarkophagens Rand. Men saa betydelig var Laagets Vægt, at vi med vore forenede Anstrængelser kun formaaede at hæve det et Par Tommer iveiret. Alle vore Forsøg paa at løfte det saa høit, at vi paany kunde faae Stiveren sat under, mislykkedes ganske, og der var ikke Andet for, end lidt efter lidt at dreie Laaget saaledes, at det kom til at hvile paatværs af Sarkophagen. Greben af Ivrighed og maaskee ogsaa af en vis, spændende Ængstelighed, anvendte jeg min Løftestang





saa kraftigt, at en Marmorflise sprang af og med en klingende Lyd trillede ned i Sarkophagen.

»Piano, Eccellenza, piano!«hviskede Pietro til mig. »Lad os ikke ødelægge den gamle Sarkophag. Det er den smukkeste, der findes, næst efter et Par, som staae i Vaticanet.«

Jeg tog noget lempeligere fat, idet jeg ikke kunde lade være at beundre den Ærbødighed, som selv de simpleste og meest udannede Romere nære for Oldtidens Mindesmærker. Det er maaskee kun en Slags Stolthed over disses gigantiske Storhed; men hvor rolig og selvtilfreds i Følelsen af det Materielles Betydning bortpløier ikke den danske Bonde de ældgamle Høie, der staae paa hans Mark, og hvor ligegyldig seer han ikke de store Overliggere fra Steenalderens Gravkamre blive forvandlede til Veiskjærver eller Grundsteen? Dertil er det romerske Folk, trods al dets Uvidenhed, for civiliseret.

Endeligt havde vi med megen Anstrængelse faaet Laaget dreiet saa meget tilside, at der var fremkommet en Aabning, stor nok til, at en ikke altfor svær Mand kunde føres igjennem den. Jeg greb ned i Sarkophagen, næsten med samme Varsomhed, som den, hvormed man fører Haanden ind i et huult Træ for at fange Fugleunger - Marietta havde Ret, der laae virkelig et Menneske indespærret i den. Pietro havde gjort samme Opdagelse; thi han fløi hen og omfavnede Marietta, der temmelig ublidt stødte ham tilbage. Jeg famlede endnu engang med Haanden ned i det mørke Rum, og fik fat paa en løs Gjenstand, som jeg tog op, og som til min Forbauselse viste sig at være en Pakke Documenter, sammenholdte af en Silkesnor. Jeg greb ned paany og fik atter fat paa Noget - det var en stor, stærkt forkrøllet og sammenknuget Abbatehat.

»Det er en Præst!« udbrød Pietro med Forfærdelse og slog Kors for sig. »Dio mio!Det kan blive en dyr Fornøielse for Fyrst Pisani.«

»Ak, hellige Madonna! Det er Fyrstindens - det erSignor -som han har indespærret i Kisten!« stammede Marietta forfærdet, idet hun slog Hænderne sammen.

»Hvem?« spurgte jeg hastigt.

»Jeg veed det ikke,« svarede hun og ilede bort igjennem Haven ind i Huset.

Vi dreiede endnu Laaget lidt, og ved forenede Anstrængelser lykkedes det os at bringe den Indespærrede frem for Dagens, eller rettere for Maanens Lys. Det var en ung Mand, vistnok neppe femogtyve





Aar, med mørkt Haar og et, trods dets Bleghed, udmærket smukt og ædelt Ansigt. Han var iført Abbaternes sædvanlige, lange, sorte Kappe, og naar man undtager et let Ar i Kinden, som af et Sabelhug, var der Intet, der tydede hen paa, at han ikke hørte til den geistlige Stand. Vi bare ham hen til den nærmeste Græsplaine, men under denne Vandring var jeg i Tvivl, om det var et Liig, vi bare paa, eller ikke. Hans Arme hang slappe ned, og Blegheden i hans Ansigt var saa stor, Stivheden i hans Lemmer saa betydelig, at jeg troede, han havde ophørt at leve.

»Campa ancora!«raabte pludseligt Pietro, idet han triumpherende pegede paa et Svaneduun, som han havde fundet paa Græsplainen og nu holdt for hans Mund.

Det var med en Blanding af Glæde og Overraskelse, at jeg hørte disse simple Ord blive udtalte; thi jeg maa, oprigtigt talt, tilstaae, at det første Indtryk paa mig havde været saa afgjort ugunstigt, at jeg næsten uden nogen nærmere Undersøgelse vilde have udstedt en Dødsattest. Nu var Touren til mig at virke, og efter en halv Times Forløb vare vi komne saa vidt, at hans Puls slog føleligt, og at jeg tydeligt kunde spore det tilbagevendende Aandedræt. Det var imidlertid ogsaa paa Tide. Dagen begyndte allerede at lyse stærkt i Øst, vi havde alt hørt enkelte Hyrder ride forbi Villaens Muur, og vi kunde hvert Øieblik vente, at en eller anden af de slumrende Poster kunde vækkes derved. Med stor Forsigtighed bare vi den Forulykkede op til Villaen, hvor Marietta ventede os og viste os op i et stort Værelse, der var beredt til hans Modtagelse.

Da vi traadte ind, forefandt jeg foruden Marietta en Skikkelse, som i høi Grad imponerede mig. Det var den saakaldte Fra Ambrosio, en Munk fra det nærliggende Kloster og, efter Mariettas Sigende, Fyrstindens fortrolige Raadgiver og Ven, den Mand, der styrede og ledede den storartede Godgjørenhed, hvormed Fyrstinden velsignede Omegnens Beboere. Som han der stod ved Sengen, belyst af den trearmede, romerske Lampe, som Marietta havde tændt ved vor Ankomst, mindede baade Hans Figur og Ansigtstræk mig om disse mægtige Skikkelser, som vi undertiden finde gjengivne af Rubens eller van Dyck. Han var iført Franciscanernes tarvelige, brune Kutte, og Snoren, der holdt den sammen om Livet, var kun et slet og ret Reeb, hvori der hang en ligesaa simpel Rosenkrans af ufarvede Træperler.





Baandene, der sammenholdt hans Gedeskinds Sandaler, vare ikke engang Læderremme, men raae Hampesnore. Tydede saaledes allerede hans Dragt paa, at han var Franciscaner af strængeste Grad, da modsagdes dette ikke af hans Ansigt; thi over dette var udbredt en saadan Høihed og Ro, et saadant Udtryk af Fred med Verden og sig selv, at jeg sjeldent har seet noget Lignende. Han var allerede noget tilaars; derpaa tydede de graae Lokker, der hist og her tittede frem i Tonsuren, og endnu mere hans mægtige, hvide Skjæg, der i sjelden Fylde og Styrke næsten naaede ham til Bæltestedet. Han betragtede mig skarpt, idet jeg traadte ind, og hans Blik havde, trods dets Mildhed, dog noget forunderligt Gjennemtrængende, som man uvilkaarligt kom til at bøie sig for.

»Han lever!« sagde han med dyb og malmfuld Stemme, idet han rettede sin mægtige Skikkelse iveiret. »Her er ingen Fare mere. Om to Timer vil han være kommen sig saavidt, at han vil kunne fortælle os, hvem der har udøvet denne Misgjerning.«

Jeg saae med en vis Forundring paa ham; thi deels forekom hans Accent mig ikke at være fuldkomment romersk, deels udtalte han sin Dom med en Ro og en Sikkerhed, som om han havde anvendt hele sit Liv til at pleie og vederkvæge Lidende og Syge.

»De er Læge?« spurgte han med det samme skarpe og gjennemtrængende Blik.

Jeg bejaede det og tilføiede nogle Ord om, at jeg neppe troede, at den Ulykkelige saa hurtigt vilde komme til Kræfter.

Han bøiede sig paany ned over den Syge og følte hans Puls.

»Der er ingen Fare længere,« gjentog han. »I hans Alder kan man udholde meget.«

Jeg betragtede ham, medens han saaledes bøiede sig ned over Sengen, og opdagede paa hans høire Kind og Hals nogle forfærdelige Ar, der strakte sig dybere ned, hvor de skjultes af Kutten.

Han bemærkede, at jeg iagttog disse Spor af en tidligere Mishandling, drog Kutten noget høiere op og spurgte hurtigt: »De er Fremmed?«

»Ja,« svarede jeg.

»Fra hvilket Land?« vedblev han og fæstede sine for en Italiener mærkværdigt lyse Øine fast paa mig.

»Fra Danmark,« svarede jeg; »men jeg har tilbragt mine første Aar i et Land, som De neppe kjender, nemlig i Norge.«





Det forekom mig, at der gik ligesom en Skygge over hans Ansigt ved disse Ord, og jeg tilføiede: »Er De ogsaa Læge?«

»Gia, un pocchetto!«svarede han.

Der var en saadan forunderlig Klang over dette»Gia,«at jeg næsten ikke vidste, om han udtalte det danske »Ja,« eller om han anvendte den Betegnelse paa Ordet »Ja,« der er saa hyppig i Bjergene, istedetfor det romerske»Si«.

Der opstod en Pause, som jeg benyttede til at undersøge den Syge. Pludseligt lagde han sin Haand paa min Skulder, en rigtig stor, senestærk Haand, og sagde til mig:

»Der er ingen Fare længere; det forsikkrer jeg Dem om. Deres Nærværelse er nu overflødig, eller snarere skadelig baade for Dem og ham. Marietta har fortalt mig Alt; det gjælder nu om at skaffe baade Dem og ham i Sikkerhed. De gjør bedst i at tage snarest muligt til Rom, hvor Deres Venner vente Dem, og vor Patient vil ikke være i Sikkerhed, førend han befinder sig indenfor vort Klosters Mure. Tag hans Dragt; den vil yde Dem den bedste Beskyttelse. Pietro vil skaffe Dem et Æsel, og naar De efter en Times Ridt er kommen til KlostretS.Giovanni, som De let vil kjende paa de store Cypresser, der staae ved Landeveien, gjor De bedst i at tage derind. De behøver blot at hilse Prioren fra mig og sige, at De er anbefalet af Fra Ambrosio i KlostretS.Vito. De vil da være vis paa en god Modtagelse, og henimod Aften vil De kunne naae Rom, sikkrere end paa enhver anden Maade. Farvel, Gud være med Dem!«

Han sagde de sidste Ord paa en Maade, der ikke tillod nogen Indvending. Jeg kastede endnu et sidste Blik paa den blege, unge Abbate, i hvis Dragt jeg skulde naae Rom, og som nu syntes at være kommen sig saa vidt, at han kunde kjende sine Omgivelser; thi han trykkede mig svagt i Haanden, medens han strakte den anden ud imod Fra Ambrosio. Faa Øieblikke efter vare Pietro og jeg paa Veien. I den nærmeste Vigne leiede vi et Æsel, og en Times Tid efter ankom vi til KlostretS. Giovanni. Her skiltes Pietro fra mig, og neppe havde jeg nævnet Fra Ambrosios Navn, for jeg blev modtaget med en saa udsøgt Velvillie, at det næsten generede mig. Jeg tilbragte her Tiden meget behageligt, indtil Klokken var To, et Tidsrum, som jeg haaber, at Fyrstens Folk maae have tilbragt ligesaa ubehageligt med at lede efter Gjerningsmændene i det brændende Solskin, med en dygtig Hovedpine som en Følge af Opiumsrusen. Henad Eftermiddagen





drog jeg atter afsted i Følge med en Broder, der ledsagede mig tilPonte Molle. Saaledes er det gaaet til, at jeg uskadt befinder mig i Eders Midte.«


»Naa,« sagde Berthelsen, da Fortællingen var tilende, »De vil da vel ikke have, at vi skal troe den Historie?«

»Nei, maae vi bede om en anden Løgn!« raabte Aabye leende. »Denne her duer ikke.«

»Og hvorfor ikke?« spurgte den Gamle tørt, afbrydende det Forsvar, som Verner vilde begynde.

»Fordi,« raabte Berthelsen ivrig, »fordi Middelalderens og Romantikens Dage ere forbi. I vore Tider, hvor man farer med Lyntrain og skriver med Telegraph, skeer ikke flere af den Slags Undere. Ja, selv i Romaner due de ikke mere; vi ere nu langt ude over Romantikens Periode.«

»Ja forbandet langt,« svarede den Gamle. »Saa langt, at vi snart ikke mere vide, hvad Romantik er. Den er paa Nippet til at blive et Slags Fossil, der mere og mere er i Færd med at dækkes af Lagene fra Dampperioden. Denne Periode vil ogsaa faae sin egen Literatur, og den vil naturligviis skrives af Maskiner. Det bliver et betydeligt Fremskridt.«

»Naar vi skulle være fuldkomment oprigtige mod hverandre,« sagde Aabye, »saa vil De da ikke for Alvor forlange, at vi skulle troe paa Verners Historie. Jeg er vis paa, at det er en, som han har lavet af bare Kjedsommelighed, medens han sad fangen i et eller andet Hul ude i Campagnen. Han er ikke ganske fri for Digtertalent, skal jeg sige Dem, og oplever altid Noget der, hvor vi Andre finde, at det gaaer ganske naturligt til.«

»Javist,« sagde Verner ærgerligt. »Fordi jeg bruger mine Øine, medens Du bruger Briller, fordi jeg tidt ubesindigt kaster mig ind i Forhold, hvor Du vilde trække Dig tilbage. Du kan jo troe, hvad Du vil!«

»Ja, saa foretrækker jeg,« sagde Aabye, »at spille den vantroe Thomas, indtil jeg faaer fat enten i Pietro, Abbaten eller den smaa Marietta. Eet Udbytte har Du altid havt af Din Tour: Du har faaet en udmærket Dragt til det næste Studentercarneval.«

»Tillader De,« sagde den Gamle, »at jeg taler et Ord med, inden De saa hastigt fælder Dom over Deres Ven? For omtrent ti Aar siden hændtes der følgende Historie med en Vetturin fraTrastevere. Han





havde giftet sig med en ung, udmærket smuk Pige, der kun havde den Feil, at hun havde staaet Model til den berømte Danaë, der vakte saa stor Opsigt i Paris. Hun lod til ikke at kunne forglemme denne Rolle, thi naar Manden gjorde sin sædvanlige Tour til Ostia, modtog hun Besøg af en ung Commis hos Torlonia. En skjønne Dag styrtede den ene af Vetturinens Heste og Manden red tilbage paa den anden for at faae et nyt Forspand. Den unge Danaë, som mærkede Uraad, lod sin Elsker skjule sig i en svær Egetræeskiste og dækkede ham over med det Lintøi, som laae i den. Manden saae det gjennem et Nøglehul, men sagde Intet. Tvertimod syntes han at være i det brillanteste Humeur af Verden og indbød sin unge Kone til at tage med og besøge en Familie i Ostia. Danaë, der paa sin Side meente, at den gyldne Regn derved vilde faae mere end Tid nok til at fordampe, tog henrykt mod Tilbudet, og ilede ind i sit Soveværelse for at iføre sig sin bedste Pynt. Da de skulde kjøre afsted, gik Manden ind, aflaasede Kisten og stak Nøglen i Lommen. Det var en meget fornøielig Tour for dem alle undtagen for den ulykkelige Commis, der opgjorde sit sidste Regnskab og fandtes død ved Tilbagekomsten. Hans Slægtninge anlagde Sag mod Manden; men denne anstillede sig meget ulykkelig over det Passerede og frikjendtes fuldstændigt, da han haardnakket holdt fast ved, at han kun havde seet Lintøi i Kisten og derfor aflukket den for Tyve. Hvad siger De dertil? Synes De ikke, at denne Begivenhed har nogen Lighed med den paa Villaen?«

»Jo,« sagde Aabye, »det lader sig jo ikke negte. Men man kan dog i vore Dage knap tænke sig slige Rædselsgjerninger.«

»Det kommer af,« sagde den Gamle, »at De endnu er for ung; det vil sige, at De endnu ikke har levet tilstrækkeligt hernede, til at sætte Dem ind i romerske Forhold. De tænker paa Dansk, De handler paa Dansk og glemmer derover reent, at De er i Italien og har med Italienere at gjøre. Hjemme hos os straffes et Ægteskabsbrud med en Dragt Prygl, eller kommer det høit, med en Skilsmissedom. Vilde man duellere, vilde jo Verden ansee En for gal. Her nede duellerer man ikke for den Slags Sager; heller ikke prygler man. Prygl anvendes overhovedet slet ikke i Italien. Her er man practisk. Man skaffer blot den generende Gjenstand af Veien, og enten dette skeer ved et Dolkestød, en Riffelkugle eller Mangel paa Luft, er den ligegyldigste Sag af Verden, naar man blot opnaaer sin Hensigt.«

»Men en saa raffineret Grusomhed,« raabte Aabye, »som den, at





lade et Menneske crepere af Hunger og Tørst i en antik Sarkophag, kan jeg ikke tiltroe den høiere Stand. - Paa den anden Side vedbliver Henrik at see saa alvorlig ud, at jeg troer, han bliver vred, dersom vi tvivle længere.«

»Jeg har ikke tvivlet et eneste Øieblik,« sagde den Gamle, idet han reiste sig. »Læg vel Mærke til, at Romerne ere Børn i deres Glæde og Sorg, men Dyr i Tilfredsstillelsen af deres Lidenskaber. Værre end Dyr behandle de ikke blot hverandre, men ogsaa de Skabninger, der ere dem underlagte. De forbausedes forleden Dag over at see, hvorledes en Urtekræmmer iCorsodyppede en Rotte, som han havde fanget, i Brændeviin, tændte den og lod den løbe, indtil den styrtede. Troer De, at den Nation, der behandler Dyret med en saa raa Grusomhed, er stort bedre ligeoverfor Mennesket?»Non sono Cristiani«sige de. Det er det almindelige Omquæd, hvormed de afvise enhver Bebreidelse, som man retter til dem i denne Henseende.«

»Javist,« sagde Aabye leende, »men han, der laae i Kisten, var jo ikke alene rettroende Katholik, og saaledes i fuldeste Maal Christen, men oven i Kjøbet en af Kirkens Tjenere. Hvorledes forklarer De det?«

»Det er netop det vanskelige Punkt,« svarede den Gamle, »og det, der forekommer mig som det meest Tvivlsomme i hele Historien, saameget mere, som Fyrsten er bekjendt ikke alene som Bourbonist, men ogsaa som en af de ivrigste Clericale i Rom. De veed maaskee, hvad den pavelige Soldat sagde til sin Kammerat i Fængslet: »Har Du slaaet en Præst?Per Baccho, saa seer det galt ud for Dig! Jeg har kun slaaet min Lieutenant.« Men jeg antager, at Tiden snart vil bringe Opløsning paa Gaaden.«

»Ja, hvordan nu end det Hele forholder sig,« raabte Berthelsen, »saa har Hr. Verner tabt sit Væddemaal, og jeg synes, at det vilde være meget passende, om vi feirede hans Indtog endnu iaften iPalombella.«

»Jeg har ikke Noget derimod,« svarede Verner, der ligeledes reiste sig. »Vi samles vel der om en Time?«


Den ene Dag forløb imidlertid efter den anden, uden den Gamles Spaadom syntes at skulle gaae i Opfyldelse. Verners Eventyr begyndte allerede at gaae ud af Omtale og gjemtes kun hos de Enkelte, for maaskee at fortælles Aar derefter paa en eller anden hyggelig Vinteraften i Hjemmet, naar de romerske Minder bragtes paa Bane. Sommersolen begyndte at brænde stærkere og stærkere, og den lumre





Hede lidt efter lidt at forjage de Faa, der endnu opholdt sig i Rom. Verner og Aabye havde tilligemed den Gamle og mig besluttet at tilbringe Sommeren i Albanerbjergene, og den sidste Mai samledes vi efter vort Aftensmaaltid, som sædvanligt, nede ved den gamle Obelisk for at nyde lidt Kjølighed ovenpaa Dagens brændende Solskin. Vi vare de sidste Levninger af den store Armee, som Europa og Amerika dette Aar havde sendt til Rom.

Piazza del Popolovar den Aften, som sædvanligt, næsten mennesketom, da Mængden før Solnedgang bevæger sig overMonte Pincio, og senere holder sig inde af Frygt for Campagnens Malaria. Vi passiarede om Nyhederne fra Hjemmet, og lagde derfor ikke synderlig Mærke til, at en ung, fransk Officeer af Occupationskorpset stod stille i nogen Afstand og betragtede os med en Mine, som om han ikke ret var sikker paa, hvorvidt han kjendte os eller ikke. Jeg vilde lige til at gjøre den Gamle opmærksom paa ham, da den unge Officeer ilede frem imod os, greb Verners Haand, som han trykkede med den varmeste Begeistring, og fremførte en Mængde Ord, som jeg paa Grund af Hurtigheden ikke kunde forstaae. Vi andre saae forbausede paa ham, og Verner selv satte et Ansigt op med et umiskjendeligt Udtryk af den Forlegenhed, man føler, naar man hilses hjerteligt af et Menneske, hvis Ansigt ganske er udslettet af Ens Erindring.

»Ah, De kjender mig ikke?« raabte den Fremmede under en hjertelig Latter. »Jeg har ogsaa forandret mig noget, siden vi sidste Gang saae hinanden. Har De ganske glemtVilla Pisani? Husker De Sarkophagen?«

Dette sidste Ord slog, ligesom en elektrisk Gnist, paa een Gang ned i os Alle. Selv den Gamle reiste sig og gav sine tilbagetrængte Følelser Luft i et aldeles uconventionelt: »Det var som Satan!«

»De maa undskylde min Mangel paa Høflighed,« sagde Verner, da den unge Officeer havde taget Plads ved Siden af os; »men jeg maa tilstaae, at jeg aldrig vilde have gjenkjendt Dem, med Deres nuværende blomstrende Udseende, i det blege, halvdøende Ansigt, som jeg den Aften saae. Det er dog næsten endnu mærkeligere, at De har kunnet kjende mig igjen.«

»Tvertimod,« sagde den unge Officeer livligt. »Deres Træk have saa uudsletteligt præget sig i min Erindring, at jeg aldrig nogensinde troer at kunne glemme dem. De var den Første, jeg saae, da mine Øine atter aabnede sig til Livet og til Lyset. Tillad mig endnu engang





at takke Dem for det Liv, som De har gjengivet mig, og vredes ikke over, at jeg beder Dem om at nævne mig min Redningsmands Navn.«

Verner sagde med faa Ord sit Navn og sin Stilling og presenterede os Andre som sine Landsmænd og Bekjendte.

»Danske!« udbrød den unge Mand, efter at have trykket hver af os hjerteligt i Haanden. »Det er dog forunderligt, hvor hyppigt man træffer Danske hernede! Det er, som havde Skjæbnen bestemt, at min Tilværelse skulde knyttes til dette Folk, som jeg agter saa høit.«

»Har De da,« spurgte Verner, »truffet mange Danske i Rom, Hr. -?«

»Ah! Undskyld!« sagde den Fremmede leende. »Jeg har af lutter Glæde over Gjensynet glemt at presentere mig selv. Tillader De: Leon de Ville, Lieutenant ved det ottende algierske Jægercorps.«

»Hvad Pokker!« udbrød den Gamle. »Er De den Leon de Ville, som forsvandt i Begyndelsen af Mai, og om hvem vi have hørt saa meget tale?«

»Det smigrer mig,« svarede den unge Officeer med en let Bøining, »at mit Navn er naaet saa vidt. Jeg er den samme Person.«

»Og som blev fanget af Briganterne ude i Bjergene, lige umiddelbart før Deres Redningsmand der?«

»Ah, saa De har været i Briganternes Fangenskab?« raabte Leon de Ville. »Det vidste jeg ikke. Jeg har været ganske andre Steder.«

»Har De da ikke havt Noget med Briganterne at gjøre?« udbrød den Gamle. »Er det da ikke sandt, at De har været i deres Fangenskab, som man almindeligt fortalte her i Rom?«

»Nei,« svarede Leon de Ville, »men indtil videre beder jeg Dem om at holde dette Rygte vedlige. Det var ganske andre Omstændigheder, som bragte mig til at forlade Rom, og som have bevirket min Fraværelse fra Corpset.«

»Vilde det være meget indiscret,« spurgte Verner, »at spørge Dem om Grunden til Deres forfærdelige Fangenskab? De vil vist ikke forundre Dem over, baade at jeg siden hiin Nat har tænkt meget paa Dem, og at min Phantasie er bleven sat i stærk Bevægelse derved.«

Den unge Officeers Ansigt antog et alvorligt Udtryk. Han betænkte sig noget, inden han svarede:

»De Begivenheder, som jeg har oplevet i det sidste halve Aar, staae alle i en saadan Forbindelse med hverandre, at de ikke kunne skilles





ad; men paa den anden Side berøre de mit Hjerte saa dybt, at jeg ikke godt kan fortælle dem til Andre end til dem, som jeg betragter som mine Venner, og som forstaae at bevare en Hemmelighed. Jeg er vis paa, at De, mine Herrer, ville gjøre dette, og kun paa denne Betingelse kan jeg indlade mig paa at fortælle nogle Begivenheder, som jeg ellers gjemmer hos mig selv.«

Vi rykkede tættere sammen om den unge franske Officeer, hvis smukke, intelligente Ansigt i høi Grad tiltalte os, og efter et Øiebliks Pause fortalte han omtrent Følgende:

»Jeg er født i Bretagne, hvor min Fader eiede en mindre Landeiendom. Allerede fra min tidligste Barndom var jeg bestemt for den militaire Stand; thi min Fader var ikke lidet stolt af, at den Førstefødte af ti Generationer havde tjent og kjæmpet under det franske Banner, der altid bliver sig selv ligt, hvorledes end dets Farver og Mærker skifte. Som ung Fændrik gjorde jeg to Aars Felttog med i de afrikanske Besiddelser og deeltog senere i Kampen for Italiens Uafhængighed. Efter det italienske Felttog opholdt jeg mig i nogen Tid i Frankrig som Følge af et Saar, jeg havde faaet, og fik derpaa Befaling til at afgaae med mit Regiment til Rom. Naar man i en længere Periode har taget Deel i Feltlivets Farer og afvexlende Begivenheder, er et stille Garnisonsliv just ikke den morsomste Sag, navnlig naar man har Begivenheder som de ved Magenta og Solferino endnu i frisk Minde. Det var derfor med Glæde, at jeg imødesaae den Tid, hvor jeg skulde ombytte det stille, alvorlige Rom med mit muntre Paris. Nogle Forhandlinger med det pavelige Hof, der indtraf omtrent paa samme Tid, som vi skulde afgaae til Marseille, bevirkede imidlertid, at mit Regiment fik Contraordre, og det Hele, jeg kunde opnaae, var en længere Permission, som jeg vilde benytte til et Besøg i Bretagne, hvis Klipper og Høider jeg i saa lang Tid ikke havde seet. Inden jeg naaede hjem, modtog jeg imidlertid Efterretningen om min Faders Død, og det Sted, som jeg havde længtes saameget efter at gjensee, laae nu tomt og uhyggeligt for mig. Langt tidligere end min Permission var udløben, begav jeg mig tilbage til Rom, og det er egentlig paa denne Tilbagereise, at Spiren lagdes til de Begivenheder, som jeg nu skal meddele Dem.

En Dag i Slutningen af October gik jeg ombord i»l'Aigle«, et af det keiserlige Messageries bedste Dampskibe, der paany skulde føre mig





til Civita Vecchia. En saadan Søtour, der dog altid varer halvandet Døgn, afgiver vistnok ikke meget Stof til Adspredelse. Jeg gjorde derfor, saasnart vi vare komne udenfor Moloen, en Runde for at see, om der ikke imellem Passagererne skulde findes En eller Anden, i hvis Selskab jeg kunde dræbe den Tid, der paa Søen ofte falder Een saa uendelig lang. Min lille Expedition kronedes imidlertid ikke med noget synderligt Held. Jeg opdagede kun en spansk Maler, to Kjøbmænd fra Levanten og et talrigt Følge af romerske Geistlige af forskjellige Grader, som ledsagede en af Roms meest ansete Cardinaler, der i en diplomatisk Sendelse havde besøgt Paris, og nu behagede at holde sig søsyg i sin Kahyt, rimeligviis som en Følge af, at han ikke medbragte det meest gunstige Svar til den hellige Fader. Udsigterne vare saaledes temmelig mørke, det tilstaaer jeg. Sprogene lagde et uoverstigeligt Bolværk mellem de Første og mig, og Svaret fra Paris syntes at have været af en saa ubehagelig Natur, at det blotte Syn af en fransk Officeer bragte de ærværdige Fædre til at forstumme.

Forgjeves speidede mit Øie efter en eller anden kvindelig Passager. Dækket var i denne Henseende ligesaa tomt, som Sahara paa Vand, og jeg belavede mig allerede paa at tilbringe en Vansmægteisens Periode, da jeg pludselig opdagede en Skikkelse, en yndig Prophet, der syntes at varsle om, at en eller anden Oase maaskee kunde dukke op i denne Kjedsommelighedens Ørken. Det var en ung Albanerinde, udmærket smuk, iført hele sin Egns eiendommelige Prydelser og Dragt. Hun stod i en gemytlig Passiar med en af Opvarterne ved Indgangen til anden Kahyt.

Imidlertid syntes en ond Aand at finde sin Morskab i uafladeligt at forfølge mig; thi ligesom jeg nærmede mig hende, for at faae nærmere Oplysninger om det Herskab, i hvis Følge hun upaatvivleligt var, saae jeg en anden Opvarter komme farende hen over Dækket og tilhviske hende et Par Ord, som med Vindens Hurtighed fik hende til at forsvinde i Retningen af Damekahytten. Forgjeves stillede jeg mig som en samvittighedsfuld Skildvagt paa Post foran denne, forgjeves søgte jeg at faae Tiden til at gaae ved at tælle, hvormange Personer der var i Hans Eminences Følge, og ved at søge at indprente mig den forskjellige Farve af Korsene og Hjerterne paa deres Kutter. Tiden vilde ikke gaae, hun vilde ikke komme, og da selv nogle indtrængende Forsøg paa at indlede en Fingersprogs-Conversation med de to Armeniere mislykkedes, begav jeg mig fuld af Fortvivlelse til min





Kahyt for paany at studere en af de Journaler, som jeg allerede kunde halvt udenad. Søen gik huult. Jeg kastede mig i min Køie, hvor den eensformige Lyd af Hjulenes Brusen og Maskinens Gang snart lullede mig i en sød Søvn. Da jeg vaagnede, troede jeg næsten, at vi laae for Anker, saa stille og lydløst var Alt omkring mig. Jeg ilede op paa Dækket og saae, at jeg tildeels havde Ret i min Formodning. Maskinen havde faaet et lille Brud, som man var ifærd med at reparere. Jeg saae mig omkring. Tusmørket brød frem, mere end den halve Solskive var allerede under Horizonten, og endnu havde vi kun naaet Høiden af Elba. Allerede var jeg paa Veie til at forbande denne lille Begivenhed, der maaskee kunde udsætte vor Reise i nogle Timer, da jeg paany maatte sande den gamle Sætning, at Intet her i Verden er saa ubehageligt, at det jo dog kan afvindes en eller anden behagelig Side. Det lille Uheld havde ved sin Pludselighed kaldt samtlige Passagerer op paa Dækket. Selv Hans Eminence havde forglemt Diplomatiens og Søsygens Kvaler, og syntes for første Gang i sit Liv, tilligemed sit Følge, at ville gjøre sig fortrolig med hvorledes en Dampmaskine er indrettet. Jeg stod i taus Beundring af Elbas Klippekyst, der, belyst af Aftensolens sidste Straaler, steil og gigantisk hævede sig iveiret lige foran os. Jeg beundrede det mørkegrønne Krat af Laurbær og Myrther, der stod saa frodigt paa den golde, graae Klippegrund, og i de sidste Solstraaler tog sig ud, som om det var drevet i skinnende Kobber. Høit oppe paa en af Klippetoppene havde Hyrderne forsømt et af deres Vagtblus. Ilden havde tændt Krattet til begge Sider og flammede nu lystigt op i den lette Aftenbrise, der førte den blaalige, vellugtende Røg ud imod Skibet. Uvilkaarligt kom jeg i Tankerne til at forbinde Corsicas, Elbas og St. Helenas Navne med hverandre, disse Øer, der ere indflettede for bestandigt i Frankrigs Historie, og hvis blotte Lyd faaer en Franskmands Hjerte til at banke. Dette Blus høit oppe paa Klipperne, denne lille og ganske tilfældige Skovbrand, syntes mig at have sin Betydning. Det forekom mig, at disse blinkende Stjerner oppe paa Høiderne maatte være tændte for at hædre den bortgangne Heros, og at de brændte som Bauneblus til hans Forherligelse. Midt under disse Phantasier gled mit Blik henover Dækket, og pludseligt saae jeg der et Par Skikkelser, der fik mig til at glemme Keiseren, Elba og St. Helena, og som fra Tanker om blodige Valpladse og dyrtkjøbte Seire med Eet satte mig tilbage til den hjemlige Arnes Fredelighed og Hygge.





Støttet til Relingen stod to Damer, forskjellige i Alder og Dragt, men begge af ubestridelig Skjønhed. Den Ene af dem, den Ældste, var en fiin, slank Skikkelse, med et intelligent, lidt sværmerisk, men tillige sørgmodigt Ansigt. Hun syntes at bære Sorg for en Afdød, men den sorte Dragt, der stod i en vis Harmonie med hendes særegne Skjønhed, tjente kun til at fremhæve denne endnu mere. Den Anden var i alle Henseender en Modsætning til hende og syntes at forholde sig til hende, som Dagen til Natten. Hun var mindre og aabenbart yngre, blond, med en frisk, livlig Ansigtsfarve og med fyldige, næsten barnlige Træk. Hun var klædt i lyse Farver, og et let, lyserødt Slør flagrede som en Morgensky over hendes Hoved. Bagved disse stod den unge Albanerinde, som jeg alt tidligere har omtalt, og som for Øieblikket var Gjenstand for den unge Piges Spøg og hjertelige Latter. Hver Gang Albanerinden paa sin livlige Maade og med en Mangfoldighed af Gestus bestræbte sig for at forklare sin unge Herskerinde Et eller Andet, lyttede denne meget opmærksomt, indtil hun endeligt, i et Anfald af Overgivenhed over ikke længere at kunne følge med, brast ud i en munter Latter, hvori hun forgjeves bestræbte sig for at faae sin tause Ledsagerinde til at deeltage. Jeg vidste ikke, hvad jeg meest skulde beundre, enten den stille Melancholi, der som et let Slør hvilede over den Ældres Ansigt, og som i Forbindelse med en vis aristokratisk Fiinhed og Ynde i Bevægelserne gav hende noget uendeligt Tiltrækkende, eller den lette, barnlige Naivitet, den hjertelige Overgivenhed, hvormed den Yngre modtog og besvarede de Ord, der henvendtes til hende.

Jeg spurgte Captainen om deres Navne. Han kjendte dem ikke, men vidste kun, at de rimeligviis maatte være komne med det sidste Tog fra Paris, da de vare indtegnede næsten umiddelbart før Skibets Afgang.

Jeg besluttede derfor selv at undersøge Terrainet og valgte min Stilling saaledes, at jeg med Lethed kunde opfange hvert Ord, der blev talt imellem dem.

Paa mine mange Tog har jeg havt Leilighed til at høre adskillige Sprog. Jeg har vel ikke kunnet sætte mig ind i disse; men jeg har dog hørt saameget af dem, at jeg troede med en vis Lethed at kunne gjætte de to Damers Nationalitet, saasnart jeg blot hørte deres Samtale.

Leiligheden hertil lod ikke længe vente paa sig, men jeg maa tilstaae, at jeg baade blev forbauset og skuffet, da den Yngre henvendte





en længere Sætning til sin Ledsagerinde, uden at jeg var istand til at fatte Meningen, ja uden at jeg forstod et eneste Ord deraf. Det var et mærkeligt Sprog, som disse to Fremmede talte med hinanden. Der var noget forunderligt mildt og blødt i Klangen, Noget, der mere syntes at tale til Hjertet end til Øret, og dog flød de enkelte Ord paa en forunderlig, sammensmeltende Maade over i hverandre. Det lød næsten som et sladdrende Kildevæld, der paa en solvarm Foraarsdag søger sin Vei ud til Havet imellem Smaasteen og Siv. Jeg havde hørt Russisk og Tyrkisk paa Krim, Ungarsk, Czeckisk og Slavonisk i Venetien, Græsk, Portugisisk og Spansk i Marseille - ja, jeg havde endog under mit Ophold i Algier hørt Kabylisk og Arabisk, og dog lignede dette Sprog ikke noget af alle disse. Det havde af og til en forunderlig Lighed, snart med Engelsk, snart med Hollandsk; men det var ikke noget af disse Sprog. Undertiden forekom det mig, at jeg hørte et eller andet Ord af germanisk Rod indblandet deri; men det var heller ikke Tydsk, og jeg begyndte næsten at tvivle paa mine egne Øren, da det af og til forekom mig, at selv Ord fra mit kjære Bretagne blandede sig ind i Samtalen. De talte nu frit og ugeneert med hinanden, og de kunde i Sandhed gjøre det; thi der var ikke en levende Sjæl paa Dækket, som forstod dem. Hvad mig angik, kunde de ligesaa gjerne være fødte paa Otaheiti, som paa Kysterne af Spitzbergen.

Endnu medens jeg stod og var opfyldt af Forundring over det selsamme Sprog, hørtes der pludseligt et Comandoraab af Captainen, Hjulene satte sig langsomt igang, og deres brusende Pjasken overdøvede de Fremmedes Stemmer. Elba begyndte at forsvinde i Aftentaagen, Brisen stænkede det lette Skum ind over Skibet, og inden jeg fik Tid til at tage nogen videre Beslutning, vare de to fremmede Damer tilligemed deres italienske Ledsagerinde forsvundne i Kahytten.

Jeg vedblev at spadsere op og ned ad Dækket under den forunderligt rene og stjernefulde Octoberhimmel. Bestandigt haabede jeg, at de vilde vende tilbage, om ikke for Andet, saa for at nyde det pragtfulde Syn, som Middelhavet frembød nu efter Solnedgang, idet tusinde, glimtende Punkter viste sig hist og her som af lysende Insecter, der fore gjennem Vandet, medens hver Draabe og hvert Stænk fra Hjulskovlene skinnede og glødede som smeltet Sølv. Rimeligviis vare de vante til dette Syn, thi Ingen af dem kom op paa Dækket, og jeg tilbragte Tiden med at bygge de herligste Luftcasteller og lægge de dristigste Planer, medens jeg vandrede frem og tilbage paa den





indskrænkede Plads. Jeg følte hos mig selv, at jeg for første Gang var bleven virkeligt og dybt truffet, og at de Blikke, som den lette, ungdomsfriske Blondine havde sendt mig, havde smeltet den Forstandighedens Iis, der hidtil havde omgivet mit Hjerte. Ingen Jord er saa frugtbar, ingen Vulcan saa gjærende som en Elskers Phantasi, og i den stille, stjerneklare Nat anstillede jeg tusinde Betragtninger over disse elskværdige Kvinders Maal og Øiemedet med deres Reise, disse Kvinder, hvis Fædreland og Sprog jeg ikke engang kjendte. Jeg kom til det Resultat, at det rimeligviis maatte være polske Flygtninge af høi og adelig Byrd, der nu, fordrevne fra deres Fædreland, ene flakkede om i Verden, sorgfulde over, hvad de havde mistet, og higende efter et nyt Hjemsted i fremmede Lande. Jeg svoer ved mig selv, at jeg, saavidt det stod i min Magt, vilde være dem en Støtte og Forsvarer, og, naar jeg da var paa mine Drømmes Høidepunkt, faldt jeg atter pludseligt ned i den kolde Virkelighed, kæmpede paany med mine Tvivl, med mine Forhaabninger, svigtedes atter af disse og drømte videre igjen.

Saaledes gik den største Deel af Natten. Morgenen kom med Kulde og Taage, og medens jeg søgte Hvile i min Kahyt og lidt efter lidt gled over i Drømmenes Rige, hørte jeg endnu denne blide, melodiske Stemme, denne hjertelige Latter, saae endnu disse trofaste, blaae Øine, disse tykke, guldgule Lokker og disse friske, smilende, halvtaabne Læber. Men ved Siden af alt dette, saae jeg ogsaa den Andens Skikkelse, ædel og rank, med det alvorlige, melancholske Smiil, de blege, regelmæssige Ansigtstræk og det underlige, alvorlige Blik, som bar hun paa en stor Sorg og mere skuede indad mod sig selv og tilbage, end fremad og ud imod Verden. De livsaligste Billeder vexlede med hverandre. Jeg troer aldrig, at jeg nogen Nat har drømt saa sødt, og, jeg maa tilstaae det, saa længe; thi jeg vækkedes først ved Ankerkjettingens Raslen og ved en tordnende Salut fra den franske Fregatl'Armide, der med sine Malmkanoner hilsede det pavelige Fort. Hurtig som Lynet ilede jeg op paa Dækket, hvor jeg i det blanke Solskin saae de to Damer staae ved Relingen: den Ældste med sin faste, rolige, aristokratiske Holdning, skyggende med Haanden over Øiet og følgende med Blikket de hvide Krudtskyer, der rullede hen over Havet, medens den Yngre klyngede sig til hende og foer sammen ved hvert Skud, der drønede fra Fregatten.

Jeg benyttede det Øieblik, da det sidste Skud var knaldet ud af Fregattens





Kanonporte, til at henvende nogle Ord til Damerne, hvori jeg presenterede mig selv og bad dem tillade mig at yde dem min Assistance ved den overdrevne og kjedsommelige Pas- og Toldvisitation, der fra gammel Tid har gjort denne Havn saa berygtet. Jeg hørte den Ældste sige: »Tak, det behøves ikke«, udtalt med en blød og mild Stemme, men paa fuldkomment, reent Fransk, hvorimod den Yngste tilkastede mig et taknemligt Blik, der forekom mig at være en mere end tilstrækkelig Grund til ikke saa hurtigt at opgive Kampen. Jeg gjentog derfor mit Tilbud, idet jeg forsikkrede dem om den Glæde, de derved vilde forskaffe mig, og den Yngste aabnede allerede Munden for at svare, da Fortets Kanoner begyndte at besvare Saluten og tordnede los over vore Hoveder med en saadan Vedholdenhed og Styrke, at enhver Forklaring blev uhørlig. Jeg maa rimeligviis have sat et baade meget comisk og meget tragisk Ansigt op; thi den Yngste betragtede mig først med et forlegent, derpaa noget ironisk Smiil og brast endeligt ud i en munter Latter, hvis søde Velklang overdøvedes af Kanonerne. Den Ældste sendte hende et alvorligt Blik, der tvang hende til at vende Hovedet bort, og vinkede hende derpaa hen til den pavelige Pas-Officiant, der under al denne Forstyrrelse ubemærket var kommen ombord paa Skibet. Hun viste ham intet Pas, men sagde blot et Par Ord, idet hun rakte ham en lille Billet, hvis Indhold syntes at virke som Trolddom paa den pavelige Embedsmand; thi han bukkede dybt og vinkede ad et Par Matroser, der med Lynets Hurtighed bragte et Par svære Kufferter ned i hans Chaloup, som han derpaa stillede til de fremmede Damers Raadighed. Krudtdampen, der endnu som et hvidt Tæppe bølgede hen over Vandet, skjulte snart den lette Baad, der bar en for mig saa dyrebar Byrde, tilligemed den smukke Albanerinde, hvis farverige Skjørt var det sidste, der forsvandt i Taagen.

Inden jeg havde faaet mit Pas efterseet og mit Tøi gjennemrodet i Doganaen, vare de Fremmede borte, og mit Haab om at træffe dem paa Stationen i Rom, naar Toget standsede der, skuffedes fuldkomment. Forgjeves eftersaae jeg de forskjellige Coupéer, forgjeves dvælede jeg i Ventesalen. Der var intet Blik, ingen hjertelig Latter mere tilovers for mig, og fuld af Længsel og Savn begyndte jeg igjen den kjedelige Garnisonstjeneste i Rom. Saaledes sled Tiden sig hen, og alle mine Forhaabninger om at komme efter, hvem disse to fremmede Damer havde været, strandede bestandigt paa Skjær, som det ikke





var mig muligt at rydde afveien. Gjennem Anbefalinger fra min Onkel, der i lang Tid havde været Consul i Rom, var det lykkedes mig at faae Adgang til de fornemste, romerske Familier, hvor jeg stadigt haabede paa en eller anden Maade at træffe den unge Pige, til hvem jeg følte, at mit Hjerte og min Fremtid var knyttet; men uagtet jeg deeltog i det romerske Selskabsliv hele den Vinter med en Iver og en Udholdenhed, der forbausede selv mine Kammerater, opfangede jeg dog ikke det ringeste Spor af mine Ubekjendte, og jeg begyndte allerede at fortvivle, da jeg dog tilsidst maatte antage, at de rimeligviis slet ikke opholdt sig i Rom, men blot paa en Gjennemreise havde berørt Civita Vecchia.

Endeligt kom Carnevalet, kjedsommeligt og miserabelt, som det bestandigt har været siden 1847, et ægte»carnevale di forestieri«, som Romerne spottende kalde det. Som sædvanligt vare vore Tropper opstillede foran det franske Gesandtskabshotel, hvor jeg havde faaet Post. Pavelige Dragoner, med deres hvide Kapper og blanke Hjelme, holdt Sidegaderne besatte, medens talrige Gensdarmer, med deres store, trekantede Hatte og brutale, storskjæggede Ansigter med vigtige Miner spanculerede op og ned ad Corso, som om de vare anbragte der for at forhindre ethvert Tegn paa Liv, Lystighed og Glæde. Jeg stod, som sagt, foran Hotellet og beundrede den Taalmodighed, hvormed mine flinke Folk lod sig overdænge medconfetti, der som en sand Hagelbyge knaldede løs paa deres Chakoter og Patrontasker til stor Fornøielse for de romerske Gadedrenge. Pludseligt ramte en tilsølet Kaalstok en af de gamle Veteraner fra Krim, og idet mit Blik foer over Gaden for om muligt at finde Gjerningsmanden, opdagede jeg, at en tom Loge lige over for mig, der var draperet med Rødt og Hvidt, var bleven fyldt med Tilskuere. Jeg vilde neppe troe mine Øine, thi mellem de fremmede Ansigter saae jeg pludseligt mit Hjertes varmeste Attraa, den unge, blonde Dame, som jeg havde mødt hiin Aften ombord paal'Aiglei Middelhavet.

Hun var iført en mærkværdig, men saare klædelig Nationaldragt, som jeg ikke mindedes nogensinde at have seet, hverken paa mine Reiser eller i Kobberværker. Hendes rige, blonde Haar var strøget glat tilbage fra Panden og omfattedes af et mærkeligt Slags Hovedtøi, ligesom en Tut eller Cylinder, der var skraat afskaaren bagtil. Hendes Hals var bedækket med svære Sølvkjæder, omkring hendes Bryst laae i maleriske Folder et stort broget Shavl, og et blankt, mørkviolet,





kort Skjørt sluttede Dragten og fremviste paa en coquet Maade hendes smaae Fødder, der vare indesluttede i sorte Sko med svære, gammeldags Sølvspænder. Denne Dragt, der, saa mærkværdig den var, dog i høi Grad fremhævede hendes Skjønhed, forvirrede mig ikke et Øieblik; thi hun bar ingen Maske, og hendes Træk havde altfor tydeligt indpræget sig i min Hukommelse, til at jeg skulde kunne tage Feil af dem. Hvor forbandede jeg ikke i dette Øieblik min Stilling som Militair! Jeg var nødt til at blive staaende, hvor jeg stod, latterlig, som Situationen gjorde mig - udsat, ikke for Ilden fra en fjendtlig Skanse, men for at overdænges af den første den bedste Gadedreng med tilsøledeconfettieller raadne Appelsiner. Heldigviis skete ingen af disse Fataliteter, der vilde have bragt mig til Toppunktet af Raseri og kun tjent til at gjøre mig fuldstændigt latterlig. Den gjøglende Sværm bevægede sig frem og tilbage - Englænderne med deres barokke, grimme Masker, Tydskerne med deres sentimentale Fagter og Udraab; men hun syntes ikke under denne Larm og Tummel at ane, at mine Øine hvilede paa hende, og at mit Blik fulgte den mindste af hendes Bevægelser. Pludselig tog hun en Violbouquet af den lille Kurv, som hun bar paa Armen, bøiede sig ud over Balconen og kastede den ud til en Skare Kunstnere, der phantastisk smykkede drog forbi. Bouquetten beskrev en Bue langt ud over den smalle Gade, og Ingen bemærkede den. Jeg opfangede den henrykt, fæstede den ved Siden af Æreslegionens Kors og hilsede med min Sabel op imod Logen. Hun blev rød som Blod, trak sig hurtigt tilbage mellem de andre Damer, der loe og smilede ad hende, og skjøndt jeg vel indsaae, at denne Bouquet kun var kommen mig ihænde ved et Feilkast, vilde jeg dog ikke have skilt mig ved den for Alt i Verden. Lidt efter kom hun paany tilsyne, men i samme Øieblik knaldede Kanonerne, Trommerne hvirvlede, og Dragonerne fore frem i et rasende Choc for at rydde Corso til Væddeløbets Begyndelse. Hermed var min Rolle tilende, jeg maatte trække bort med mit Regiment. - O, hvor en Soldats Pligter undertiden kunne falde ham tunge!

Den næste Dag og alle de følgende, saalænge Carnevalet varede, gjennemstreifede jeg Corso med en feberagtig Uro, der imidlertid ligesaalidt som mine tidligere Forsøg førte til nogetsomhelst Resultat. Jeg opdagede Hundreder af Skjønheder i Logerne, Hundreder af forunderlige og bizarre Dragter, men hun, den Eneste, jeg brød mig om, var forsvunden for mit speidende Øie. Moccoliaftenen kom - Tusinder





af Smaalys tændtes og funklede som lige saa mange straalende St. Hansorme fra Balconerne, fra Vognene, fra Husenes Tage og fra den myldrende Mængde i Corso. Overalt var der Travlhed, Skrig, Raaben og Forvirring. Man puffedes, trængtes, stødte til hverandre for gjensidig at slukke de funklende Smaablus og forhindre, at de tændtes igjen. Selv havde jeg blandet mig i Sværmen og bar mit Blus paa Enden af en af de romerske Cannaer, saa at det ragede høit op over Mængden. Jeg brød mig imidlertid hverken om det eller om det eiendommelige romerske Tilraab»amazza«, der trods sin truende Betydning har en saa lidet fjendtlig Hensigt. For mig var det jo den sidste Aften jeg kunde vente at træffe hende, og som en Fortvivlet foer jeg omkring, undersøgende paa det Nøiagtigste hver Loge i Corso og hver Vogn, der drog forbi. Mit Lys var blevet slukket utallige Gange, men ligesaa hurtigt tændt igjen, ikke fordi jeg brød mig derom, men fordi en Moccolibærer med bestandigt slukket Lys vilde være en Uting. Med Eet følte jeg en let Haand, der greb fat i Spidsen af det svaiende Rør, og i samme Øieblik pustedes mit Lys ud fra en Loge i første Etage. Jeg saae ikke, hvem der gjorde det, men jeg hørte en frisk, ungdommelig Latter lige over mit Hoved. Der var ingen Tvivl om, at det var hende. Endeligt haabede jeg altsaa at være kommet paa et Spor, der ikke vilde svigte. Jeg var fast bestemt paa denne Aften ikke alene at see hende, men ogsaa at faae Leilighed til en Samtale, hvori jeg vilde bede hende at afsløre det mystiske Slør, som Tilfældet havde indhyllet hende og hendes Ledsager i. Jeg blev staaende, stiv og ubevægelig, som en trofast Vagt ved Indgangen til Paladset. Jeg taalte med en stoisk Taalmodighed, at man traadte mig op ad Benene, stødte og puffede til mig. Jeg ventede, til den sidste af de blinkende Stjerner var slukket i Corso, men hun, den Stjerne, til hvem jeg havde seet op med hele den første Kjærligheds Begeistring, tøvede bestandigt med at komme. Overbeviist om, at hun altsaa maatte boe i Paladset, ilede jeg ind i den store, fiirkantede Gaard, i hvis Midte en ældgammel Fontane sendte sin blinkende Straale i Veiret. Jeg speidede efter hvert Lys, der glimtede bag Vinduerne, og bestræbte mig for ved Hjælp af den meest udsøgte Conjecturalcritik at udfinde, ad hvilken Vei hun maatte komme, dersom hun forlod Paladset, da jeg i det Samme blev standset af en Portner, der bad mig om at fjerne mig, fordi Paladset skulde lukkes. Jeg vilde gaae ud ad den store Port, ad hvilken jeg var kommet, men han viste mig en lille Udgangsdør i





den modsatte Side af Bygningen. Et Par Ord vare tilstrækkelige til at forklare Alt. Paladset var ubeboet og leiedes kun bort i Carnevalstiden. Den adelige Familie, der fra sine Fædre havde arvet denne uhyre Bygning, havde, som saamange andre romerske Familier, ikke engang Raad til at opretholde, hvad Andre havde erhvervet. Paladset, der Aar for Aar forfaldt, indbragte Eieren en betydelig Indtægt i Carnevalsugen, og han havde til Gjengjeld fiin Følelse nok til at opretholde sine Fædres Navn og Værdighed ved i Leiecontrakten at bestemme, at de Besøgende ene maatte have Adgang gjennem Bagporten, over hvilken hans Vaaben ikke prangede.

Der forløb atter en rum Tid, i hvilken jeg paany gjennemgik hele den Skjærsild af Tvivl, Formodninger og skuffet Haab, som er saa uadskillelig fra enhver reen og ægte Kjærlighed. Undertiden var jeg nærved at tro, at det Hele kun havde været et skuffende Drømmesyn; men den lille Violbouquet, som jeg bar hos mig som en Talisman, talte tydeligt nok om det Modsatte.

En Dag var jeg i det begyndende Foraar taget ud til Albano, og henimod Solnedgang drev jeg i sværmeriske Tanker langs med den Klippesti, der løber paa den ene Side af Søen. Under min Vandring fik jeg Foden ind i en Brombærranke. Jeg faldt og forstuvede min høire Fod saaledes, at jeg maatte bæres til Locandaen, hvor jeg var taget ind ved min Ankomst til Byen. Her forværredes imidlertid min Tilstand meget betydeligt i Løbet af et Par Dage, og til Slutningen erklærede den italienske Læge, der behandlede mig, at han ikke ret vidste, om der var et Brud tilstede eller ikke. Smerterne vare saa betydelige, at han antog en Flytning til Rom for betænkelig, og tilraadede mig at søge Hjælp og Ophold i et lille Kloster,S. Vito, hvor der skulde findes et Hospital, som var oprettet paa Fyrstinde Pisanis Bekostning. Udsigterne til et længere Ophold i Garnisonshospitalet i Rom vare just ikke af nogen tiltrækkende Natur, og Smerterne vare saa ulidelige, at jeg næsten fik Ondt ved den mindste Bevægelse. Da jeg tilmed hørte, at der i dette Kloster skulde findes en lægekyndig Munk, hvis Anseelse var meget udbredt i Egnen, besluttede jeg at tage derhen.

Uagtet jeg leed meget ved Transporten op ad den bratte Fjeldsti, der i Zigzag snoede sig op ad Bjerget, fortrød jeg ingenlunde, at jeg havde ombyttet den kvalme, støiende Locanda med det friske og rolige Opholdssted, hvortil jeg var bragt. Jeg skal heller ikke negte, at





mine Forventninger om Hospitalet iS.Vitoblev overtrufne i allerhøieste Grad. En korshvælvet Hal, der fordum havde tjent Klosteret til Refectorium, var nu bleven indrettet til en lys, luftig og reenlig Sal, hvori alle ikke smittende Syge indlagdes uden Hensyn til Rang eller Stand, og hvor de, hvad der var Hovedsagen, behandledes aldeles eens. En prægtig, gammel Munk, den samme, som De saae paa Villaen, modtog mig ved min Indlæggelse, og jeg fik snart Leilighed til at erkjende, i hvilken uendelig høi Grad han stod over den italienske Læge i Albano. Ganske som paa HospitaletS. Spirito, var ved hver Sengs Hovedgjerde anbragt en sort Tavle, hvorpaa Patientens Navn, Sygdom og Diæt blev optegnet; men til min store Forbauselse opdagede jeg i hele Sygesalen ikke et eneste Spor af den katholske Kirkes mangfoldige Helgenbilleder, hvorpaa der iS.Spiritoer saa stor en Overflødighed. Efterat Fra Ambrosio havde undersøgt min Fod og anordnet de hensigtsmæssigste Midler, hengav jeg mig til den Hvile, som han saa stærkt havde anbefalet mig, og nød som en sand Vederkvægelse den klare, friske Bjergluft og den reenlige Hyggelighed, der herskede allevegne. Jeg er næsten tilbøielig til at troe, at mit ubehagelige Ophold i den stinkende Locanda havde været en Hovedaarsag til min Lidelse; thi allerede den næste Morgen følte jeg mig betydeligt lettet og istand til at bevæge Foden en lille Smule. Foraarssolen skinnede klart ind ad Vinduet paa en lille, romersk Hyrdedreng, der var bleven bidt af en Hugorm, og som nu sad overende i sin Seng ved Siden af mig, stirrende nysgjerrig paa mig med sine store, steenkulssorte Øine. Selv laae jeg, skjøndt træt og afmattet, dog i et behageligtdolce farnienteog betragtede Skyggerne af de store Palmer udenfor, der vuggede deres Blade i Solskinnet. Pludseligt hørte jeg lette Trin ned ad den lange Gang, der dannedes af Rummet mellem de to Sengerækker, og lidt efter saae jeg en rank, kvindelig Skikkelse, iført sort Dragt, bøie sig ned over en Seng i Nærheden for at tale nogle trøstende Ord til den deri liggende Patient. Jeg antog, at det var en af de barmhjertige Søstre, hvorpaa de italienske Hospitaler ere saa rige, og tænkte ikke videre derover, før hun standsede ved den lille Hyrdedreng, hvis Barneansigt straalede af Glæde, da hun tiltalte ham. Røsten, Figuren, Ansigtet - Alt var mig bekjendt. Det slog ned i mig ligesom et Lyn. Jeg foer i Veiret, men sank i samme Øieblik tilbage mod Hovedpuden med et Smertensskrig, som det ikke var mig muligt at undertrykke.





»De maa ligge fuldkomment rolig,« sagde hun med en Stemme, hvis forunderlige Velklang trængte dybt ind i min Sjæl. »Enhver Utaalmodighed forøger Smerten og vil kun tjene til at forlænge Deres Lidelser.«

Hun vendte sig atter om mod Drengen, strøg ham Haaret fra Panden og viste ham, hvorledes han skulde anvende en lille Tankering, som hun havde taget med til ham for at fordrive de lange Timer. Det var øiensynligt, at hun ikke havde gjenkjendt mig. Jo mere jeg betragtede hendes ædle, rene Profil og udtryksfulde Holdning, desto mere maatte jeg erkjende, at hun paa sin Maade var ligesaa smuk som Blondinen, efter hvem mit Sind bestandigt higede.

Da den lille Fyr havde fattet Hensigten med Tankespillet, vendte hun sig om imod mig, og jeg troer, at mit Hjerte bankede lige saa voldsomt, som da Keiseren besøgte Lazarethet, hvorpaa jeg laae saaret efter Slaget ved Solferino.

»Lider De meget?« spurgte hun og fæstede sine udtryksfulde Øine paa mig.

Jeg veed ikke, hvad jeg svarede; men jeg veed bestemt, at jeg i det Øieblik tænkte paa, at hun uden al Tvivl gjemte dybere og smerteligere Lidelser i sit Bryst end den Skade, som Brombærranken havde tilføiet mig.

»De er Fransk?« spurgte hun med et forundret Udtryk, da hun hørte min Stemme, og en let Rødme farvede hendes Kinder, medens hun læste de Ord, som Fra Ambrosio havde skrevet paa min Tavle.

»Ja, Madame,« svarede jeg. »Og jeg tager neppe feil, naar jeg antager, at jeg har seet Dem før under Forhold, som mindst lod mig formode, at jeg skulde træffe sammen med Dem under Omstændigheder, som de nærværende.«

Hun rødmede stærkere end før og sagde: »Ak ja, nu erindrer jeg det. Det var ombord paal'Aigle, ikke sandt?«

»Ja, Madame,« svarede jeg, og tilføiede frittende: »jeg traf Dem der sammen med en anden ung Dame, muligviis Deres Søster?«

Hun svarede Intet hertil, men vinkede ad en kvindelig Oppasser og pegede med en misfornøiet Mine paa en Skaal, der var bleven staaende fra den foregaaende Aftens Forbinding, og som den Tiltalte hurtigt fjernede med alle Tegn paa en kjærlig Ærbødighed. Derpaa tilføiede hun endnu nogle Ord om min Behandling, og forlod mig, idet hun paany anbefalede Rolighed og Taalmodighed.





Under andre Omstændigheder vilde en saa kort Samtale, der ikke bragte nogen Oplysning, kun have tjent til at forhindre den Sindsstemning, som hun anbefalede mig. Nu derimod, da jeg var vis paa at træffe hende hver Dag, og havde et sikkert Haab om gjennem hende paany at gjensee Søsteren, tog jeg Alt med en glædefuld Ro, og var næsten fristet til at ønske, at min Sygdom maatte vare saa længe som muligt. Aldrig har jeg tilbragt en Tid saa behageligt paa et Hospital som den, der nu hengik for mig; aldrig har jeg seet et kvindeligt Væsen udfolde saamegen Ynde og Elskværdighed paa en saa fordringsløs Maade; først her lærte jeg den Følelsens Rigdom at kjende, som kan boe i et kvindeligt Bryst. Intet Under, at mit Helbred hurtigt vendte tilbage; thi Fra Ambrosio tog sig med ligesaa megen Alvor og Dygtighed af min legemlige Pleie, som hun af min sjælelige, og efter nogle Dages Forløb vidste jeg Alt. Den unge, elskværdige Pige var hendes yngre Søster. Hun selv, der pleiede de Fattige og Lidende, varPrincipessa Pisani, om hvem jeg i Rom havde hørt ligesaameget Godt, som jeg vidste Ondt om hendes hovedrige, men for enhver menneskelig Følelse blottede Gemal. Fra Ambrosio, min dygtige og indsigtsfulde Læge, var Munk i Klostret og hørte til Franciscanernes Orden, skjøndt han tidligere, hvad Fyrstinden engang betroede mig, havde været Protestant. I Løbet af fjorten Dage vendte baade Kræfter og Helbred tilbage; men jeg var endnu Reconvalescent, og min Fod var temmelig svag. Til min store Glæde tilbød Fyrstinden mig en Dag, da hun gjorde sin sædvanlige Runde, at tilbringe Resten af min Reconvalescens paa Villaen, og aldrig troer jeg, at et ædelt Tilbud er blevet modtaget med større Erkjendtlighed.

Jeg skal ikke forsøge paa at skildre den lykkelige Tid, jeg tilbragte derude - Paradiset lader sig ikke beskrive. Det maa være Dem nok, naar jeg bemærker, at jeg aldrig veed at have truffet nogen finere Natur end Fyrstinde Pisanis, og aldrig nogen skjønnere og livligere Charakteer end hendes unge Søster, som med saa barnlig Naivitet og uskyldig Munterhed vidste at fordrive de Skygger, der saa hyppigt hvilede over Fyrstinden, og som meget bidrog til at formørke hendes Liv. Det blev mig hurtigt klart, at denne Skygge, denne mørke Plet i hendes Tilværelse, ikke var nogen Anden end hendes Ægtefælle, hvis Navn og Stilling i Samfundet alt er Dem bekjendt. Jeg skal ikke indlade mig paa at skildre ham nøiere; thi da han er min Dødsfjende og har handlet imod mig saa lavt og nederdrægtigt, saa hevngjerrigt





og gjennemtænkt grusomt, at jeg ikke vilde troe det, før jeg fik de meest fyldestgjørende Beviser derpaa, kan jeg naturligviis ikke være nogen upartisk Dommer. Saameget troer jeg dog at turde sige, at han er af en lige saa lav og simpel Natur som Ghettos, hvorfra han er udsprungen, og at der ikke kunde begaaes nogen større Synd, end at forbinde en ædel Kvinde med en saa modsat Charakteer som hans. Jeg fik ingen Leilighed til at see ham derude; thi hver Gang han vilde besøge Villaen, hvilket skete med temmelig lange Mellemrum, kunde jeg mærke det iforveien. Naar han var ivente, forekom det mig tidt, at den øde Dødsstilhed, som da herskede i Huset, lignede Forløberen paa Ørkenens Samum, inden den sætter Himmel og Jord i Bevægelse. Fyrstinden var da tausere end sædvanligt, hendes Søster tabte sin fortryllende Munterhed og betragtede hende ofte med taarefyldte Øine; ja selv Tyendet krøb afsted langsomt og alvorligt, som om det var en Forargelse at smile og en Dødssynd at lee. Ofte grundede jeg paa, hvorledes dette Ægteskab egentlig var kommet istand, og endte altid med at forundre mig over, hvormange Kvinder der dog offres til den Moloch, som Rigdommen har opstillet. Ofte tænkte jeg paa, ved hvilke Midler en saa mild og blid Natur som Fyrstindens betvang en saa heftig, saa raa og, jeg kunde fristes til at sige, saa brutal Charakteer som hans. Jeg vidste af Erfaring, at han sjeldent tilbragte mere end to Dage paa Villaen, at han anvendte den første af disse til at tigge og trygle Fyrstinden om hendes Kjærlighed, som hun ikke kunde gjengjælde, fordi hun foragtede ham, og at han forlod Villaen den næste i et Anfald af vildt Raseri, fremkaldt ved den kolde, ubøielige Holdning, som hans unge Gemalinde bestandigt iagttog ligeoverfor ham. Han blev da gjerne borte i en to til tre Uger og tilbragte sin Tid afvexlende i Rom og Neapel, hvor han virkede ivrigt som en af Bourbonernes snildeste og meest utrættelige Agenter; men saa fik hans sandselige Elskov til Fyrstinden paany Overhaand, og han vendte atter tilbage, for at de gamle Scener kunde gjentages paany. Hvorledes det var gaaet til, at hun var bleven viet til ham, har jeg aldrig faaet at vide, saalidt som de Midler, hvormed hun bestandigt vidste at holde ham i ærbødig Afstand. Et Par Gange forsøgte jeg at dreie Samtalen hen paa Emner af denne Natur; men den Fiinhed, der er Fyrstinden saa eiendommelig, bevirkede, at disse Forsøg bestandigt strandede. Jeg maatte altsaa holde mig til den Formodning, som jeg ogsaa rygteviis har hørt omtale, at Fyrstinden var falden i Hænderne





paa ham som Offer for en eller anden Finantsoperation, at hun med andre Ord ligefrem var bleven solgt til ham, og at hun nu, bekjendt med en eller anden af hans Nederdrægtigheder, benyttede denne Kundskab til at holde ham i et Cølibat, som han forgjæves bestræbte sig for at bryde. Trods dette eiendommelige Forhold til sin ægteviede Hustru var Fyrsten dog Skinsygen og Paapasseligheden selv, og ved enkelte Vink, som jeg deels havde modtaget af hende, der bestandigt fyldte mit Hjerte med Længsel, deels af Venner i Rom, var det mig ikke ubekjendt, at de hyppige Besøg, som jeg efter min Reconvalescens aflagde i Villaen, havde vakt Fyrstens Opmærksomhed. Jeg brød mig imidlertid ikke derom, deels fordi jeg var mig min Uskyldighed bevidst, deels fordi en Mand, efter min Mening, rigeligt fortjener Skinsygens Kvaler, naar han tvinger en værgeløs Kvinde til at henslæbe Livet med ham i et utaaleligt Slaveri. Af Hensyn til Fyrstinden besøgte jeg imidlertid aldrig Villaen, naar jeg formodede, at han vilde aflægge hende et Besøg; men dette var ogsaa den eneste Forsigtighedsregel, jeg iagttog. Ak, jeg anede dengang ikke, at mine hyppige Besøg blev udlagte som en Hyldest, jeg viste Fyrstinden, og at talrige Rygter i denne Anledning vare i Omløb her i Rom.

Som De allerede veed, forlod jeg den første Mai om Eftermiddagen Rom, for efter Sædvane at begive mig til Villaen, der var det stadige Maal for alle mine Ønsker. Jeg havde ansøgt om den sædvanlige to Dages Permission; men ved en Forglemmelse af Budet var Ansøgningen, der iøvrigt kun er en Formsag, ikke naaet til mine Foresatte. Som jeg pleiede, satte jeg min Hest ind hos en Vigneeier i Nærheden af Villaen, og ilede derpaa tilfods den korte Vei, der skilte mig fra mine Ønskers Maal. Ved min Ankomst traf jeg Fyrstinden mod Sædvane alene. Hun var indesluttet og taus, og jeg var ikke langt fra at være det Samme, thi hendes Søster var i et Besøg hos en engelsk Familie paa en nærliggende Villa og ventedes først hjem den følgende Dags Aften. Fuld af Fortvivlelse over at skulle skilles fra min Elskede ved en fire og tyve Timers Evighed, tog jeg tidligt Afsked med Fyrstinden, der ved min Bortgang lod nogle Ord falde, som tydeligt nok angav, at hun ventede Fyrstens Tilbagekomst den følgende eller maaskee den næstfølgende Dag. Mine idelige Ansøgninger om Orlov paa kortere Tid vare imidlertid stegne til en saadan Grad, at jeg ikke godt kunde vente at faae nogen ny bevilget før efter et Tidsrum af et Par Uger; De vil derfor kunne tænke Dem, i hvilken en Sindsstemning





jeg forlod Villaen paa hiin skjønne Foraarsdag. Jeg havde lagt de herligste Planer, drømt de yndigste Drømme om to Dages Ophold her og Samværen med min Elskede. Jeg havde paa denne Dag, som hundrede Gange før, besluttet at erklære hende min Kjærlighed og at tilstaae Alt for Fyrstinden. Jeg havde vugget mig i de herligste Illusioner og foregjøglet mig de stille Samtaler, naar vi vandrede langs ad Bjergenes eensomme Stier, omkring den tungsindige Albanersø for at skjule os i Nemiskovenes Skygge; jeg havde seet mig selv gallopere hjemad i den stille, maanelyse Nat, let, fri, glad og lykkelig over at have naaet et Maal, som jeg saalænge havde higet efter. Men hvor ofte skeer det ikke, at netop de stolteste Forhaabninger, de dristigste Illusioner vises tilbage af den kolde Virkelighed, og hvor ofte nyde vi ikke de gladeste og lykkeligste Timer, naar vi ikke have tænkt paa at spænde Forventningens Buestreng? Imidlertid kunde jeg ikke saa let styre de Drømmesyner, som min Phantasie i de stille Aftentimer havde fostret, og da jeg henimod Solnedgang langsomt vandrede tilbage til Vignen, besluttede jeg for første Gang i mit Liv at trodse Skjæbnens eller rettere Fyrstindens skjulte Advarsel, naar jeg blot kunde finde et Paaskud dertil. Dette kom som sendt af Himlen selv, og jeg tog det som et Varsel, som jeg, dersom jeg havde fulgt Forstandens Lys, burde have anseet som en Advarsel. Ved min Ankomst til Huset var min Hest forsvunden, og der var al Grund til at antage, at det ikke var skeet tilfældigt, men som Følge af et overlagt Tyveri. Om Eftermiddagen, da alle Folk vare i Vignen for at arbeide, havde En af Tyendet hørt Hestetrampen i Gaarden og seet en Rytter, som hun bestemt antog for en af Fyrstens Folk, jage ud ad Veien med min Hest, der havde staaet bundet i Stalden; men senere var hverken han eller denne kommen tilbage. Uagtet jeg var meget nedslaaet over Tabet af et Dyr, som jeg havde skattet saa høit, og som baade i Algier og Italien havde frelst mig ud af mere end een Fare, besluttede jeg dog at overnatte i Vignen, idet jeg overlod til Eieren og hans Folk at skaffe mig det Tabte igjen, dersom de formaaede det. Den næste Morgen blev det mig fortalt, at en Hyrde havde seet min Hest græsse opsadlet paa en Eng ved Veien til Rom, omtrent halvanden Miil fra Villaen, men at den havde viist sig saa sky og vild, at det ikke havde været muligt for ham at indhente den. Der var saaledes al Grund til at antage, at det ædle Dyr havde kastet sin uvante Rytter af, og et Par af Vignens Folk steg strax tilhest og begav sig til det betegnede Sted for





om muligt at bringe den tilbage inden Aften. Selv vandrede jeg om Formiddagen langsomt til Villaen, da jeg, efter hvad der var skeet, syntes at have en tilstrækkelig Grund til ogsaa denne Dag at besøge en Plet, der var bleven mig saa dyrebar. Ved min Ankomst traf jeg Fyrstinden i Haven, siddende ved Indgangen til den lille Lund af Pinier, Cypresser og gamle Steenege, hvis mørke Kroner harmonerede saa godt med hendes Natur, og hvis svale Skygger hun havde udvalgt til sit Yndlingsopholdssted. Omgivet af disse mørke, melancholske Træer stod den antike Sarkophag, der senere skulde blive saa skjæbnesvanger for mig; og som hun der sad, bleg og taus, med det sørgmodige Udtryk i sit Ansigt, lignede hun mere den tungsindige Enke end den friske, ungdommelige Hustru, der venter paa sin Ægtefælle. Hun lod til at blive meget forundret over min pludselige Tilbagekomst. Jeg berettede hende det Uheld, der var tilstødt mig, og hun samtykkede taus i min Anmodning om ogsaa at turde tilbringe denne Dag paa Villaen. Jeg følte mig imidlertid trykket ved den dybe Sørgmodighed, der var udbredt over hende; hendes Melancholi smittede mig, Samtalen var ordknap og truede hvert Øieblik med at gaae istaa. Hvor jublede jeg derfor ikke, da jeg pludseligt saae min Elskede komme tilsyne for Enden af den lange Havegang og i sin lyse Sommerdragt flagre mig imøde, deilig som den opgaaende Morgensol. Hun lod til denne Dag mindre end sædvanligt at lade sig paavirke af Søsterens Sørgmodighed, og da Fyrstinden kort efter trak sig tilbage af Frygt for den brændende Middagssol, vandrede vi rundt, snart i den brede Løvgang, der ligesom en Ramme indfatter den fiirkantede Have, snart i den lille Lund, hvor de prægtige, gamle Steenege ydede den fortrinligste Skygge. Under denne Vandring, som jeg ikke havde tænkt skulde tilfalde mig, thi jeg havde kun haabet paa Aftenens Lyksalighed, kom den Tilstaaelse frem, som jeg saalænge havde baaret i mit Hjerte, og jeg behøver vist neppe at beskrive Dem den Salighed, der opfyldte mit Bryst, da den høitrødmende Pige laae i mine Arme og for første Gang tilstod mig sin Kjærlighed.

Det var mig neppe muligt at lægge en Dæmper paa den Jubel, der opfyldte mit Indre. Jeg følte mig i det Øieblik istand til at trodse Alt i Verden; jeg var som ellevild af Glæde, og jeg troer, at jeg i eet Sæt havde kunnet springe over Villaens Muur uden at saare mig paa de Spydspidser, der vare indplantede i den. Længe vandrede vi om, snart samtalende med hinanden, snart fortabte i den stille, men søde Taushed,





der afgiver Hvilepunktet for Hjertets altfor bevægede Stemninger, og hvor overraskede blev vi ikke begge, da Tjeneren meldte os, at Fyrstinden længe havde ventet, og at der alt havde været serveret for over en Time siden.

Vi skyndte os op, men neppe sad vi ved Bordet, før Alt var opdaget En Kvinde, selv om hun ikke er Moder, seer vidunderligt skarpt i denne Retning, og Søsterens korte Tilstaaelse, hendes yndige Forvirring, blandet med hendes glædestraalende Blikke, syntes ligesom at kaste en Afglans paa Fyrstinden og at gyde Liv i en Tilværelse, der selv havde lidt og krympet sig saa smerteligt under Savnet af det, som en Kvinde ene forlanger for at kunne leve.

Vi tilbragte en Aften, en af disse lykkelige og lyse, der saa sparsomt tildeles i Livet. Tiden til Skilsmissen kom, skjøndt den var bleven udsat fra Time til Time; men de tolv Slag, der hurtigt efter hinanden klang fra Taffeluhret over Kaminen, mindede mig ligesaa stærkt som Fyrstindens Blik om, at det var paa Tide at gaae. Jeg tog Afsked med hende, men min unge Brud kastede sig endnu engang i mine Arme og trykkede mig til sit Bryst. Selv da kunde vi ikke skilles; hun fulgte mig ned ad Trappen, indtil vi stod i den Marmorsøilehal, som førte ud til Gaarden, hvor de store Akacier duftede og hviskede i Nattevinden.

Neppe havde jeg faaet Tid til at kaste min Kappe om mig, førend vi hørte Vognrummel ude paa Veien. Et Par Karethlygter blinkede, og inden jeg ret fik tænkt mig om, saae vi Fyrstens Reisevogn rulle ind ad den ydre Port. Der var ikke Tid til at flye, der var ikke nogen Mulighed for at komme useet bort, og dog ønskede jeg Intet hellere end at kunne spare Fyrstinden for et af de raae Udbrud af Skinsyge, som jeg vidste, at min sildige Nærværelse vilde fremkalde. Der var ingen anden Udvei, end at vende tilbage ad Hovedtrappen, og ligesom jeg traadte ind i den nys forladte Dagligstue, hørte jeg Fyrstens Vogn svinge op for Døren. Det Første, der mødte mit Blik, da jeg traadte ind, var Fyrstinden, som bleg og ubevægelig støttede sig til Marmorkaminen, medens den trofaste, kjække Marietta, der havde opvartet os om Aftenen, ærbødigt ventede ved hendes Side.

Der var ikke Tid til nogen Forklaring; Fyrstinden pegede blot mod en Dør i Baggrunden, idet hun samtidigt gav Marietta et Vink, og ligesom denne aabnede Døren for mig, saae jeg Fyrst Pisani træde ind ad Hovedindgangen. Der var en Mulighed for, at han i dette





Øieblik kunde have seet mig, men jeg antog det ikke for rimeligt, da den aabnede Dør dækkede Synslinien, og jeg tilmed havde den Aandsnærværelse at dukke mig ned bag Mariettas Ryg. Ak, jeg huskede i det Øieblik ikke, hvilke forræderiske Redskaber Kaminspeile ere. Marietta gik foran, jeg selv listede mig bagefter hende i den lange Korridor og gjorde mig Umage for at dæmpe mine Trin saa meget som muligt. Faa Øieblikke efter befandt jeg mig i Mariettas Værelse, og kunde nu, dersom det kom høit, kun blive regnet for Pietros Rival og hendes ydmygste Tilbeder. Imidlertid vilde vel Ingen fortænke os i, at baade hun og jeg ønskede, at jeg kunde komme bort saa snart som muligt, og den snilde Marietta udfandt hurtigt et Middel, som syntes os begge fortræffeligt. En fattig Abbate fra Omegnen var bleven angreben af Kopper, og Fyrstinden havde fra Rom ladet komme en heel ny Dragt istedetfor hans Klæder, der vare blevne brændte af Frygt for Smitte. I en Haandevending skaffede Marietta mig Kappen og Hatten, og jeg haabede nu at være iført en Dragt, som vilde gjøre mig ukjendelig for Husets Folk og sikkre mig mod enhver Mistanke. Jeg dvælede endnu et Øieblik, medens Marietta gik ind for at hente Nøglen til den lille Dør, der vendte ud til Fløien, og som var i hendes Frues Værge. Hun kom tilbage bleg og forstyrret; Nøglen rystede i hendes Haand, da hun rakte mig den.

»Skynd Dem,signor! Han er rasende, aldeles rasende. Han maa have seet Dem; thi saaledes har han aldrig opført sig før.«

Med disse Ord skød hun mig hurtigt ud ad Døren, og medens jeg langsomt listede mig ned ad Trapperne, klang hendes forskrækkede:»É furioso, il principe, molto furioso!«bestandigt for mine Øren. Jeg var fuldstændigt ubekjendt i denne Deel af Paladset, der syntes at være en Slags Mezzaninetage, bestemt til Kjøkken og Opholdssted for Tyendet. Da jeg var kommen en Trappeafsats ned, maa jeg have taget feil af Veien, thi jeg kom ind i et stort Kjøkken, hvor en ganske ung Pige sov trygt i en Krog ved Ildstedet. Ligesom jeg atter vilde trække mig tilbage, hørte jeg Larm fra Mariettas Værelse og et Øieblik efter Mandstrin paa den samme Trappe, ad hvilken jeg var kommen ned. Nu havde jeg intet andet Valg end at liste mig forbi den sovende Pige for at naae Korridoren, der fortsatte sig paa den anden Side af Kjøkkenet, og derfra søge en eller anden Udgang til Haven, som jeg kunde skjønne maatte ligge omtrent i denne Retning. Ligesom jeg listede mig igjennem Kjøkkenet forbi den unge Pige, foer denne op af





Søvne med et høit Skrig. Jeg smuttede forbi hende og ilede alt, hvad jeg kunde, ned ad en Trappe, medens jeg hørte Larmen tiltage ovenover mig. Min Formodning havde været rigtig; jeg kom ud paa en Slags Ryddeplads, der kun ved et lavt Rækværk og et Buskads var adskilt fra den øvrige Deel af Haven, men i samme Øieblik saae jeg et Hoved strække sig ud ad Vinduet ovenover mig, flere Stemmer raabte paa Tyve, og et Pistolskud, der blev affyret efter mig, viste, at Situationen ikke var uden Fare. Imidlertid haabede jeg at kunne frelse mig gjennem Haven henimod en af Udgangene, men for at naae denne var jeg nødt til at gjennemløbe Almealleen langs de aabne Plainer for ikke at udsætte mig for et nyt Skud, der maaskee kunde være heldigere end det første. Jeg naaede den første Sideudgang, lige som Porten blev lukket. Jeg ilede henimod Hovedindgangen, men de store Jernfløidøre lod sig ikke rokke af Stedet, og gjennem Gitterværket kunde jeg see, at der herskede stor Bevægelse i Gaarden, hvor flere af Tjenerskabet løb frem og tilbage med Lygter og Blus. Jeg løb videre, men overalt havde jeg de aabne Plainer tilvenstre, den sex Alen høie Villamuur tilhøire, og overalt pegede de fordømte sorte Spydspidser op imod Himlen. Hovedindgangen blev aabnet, flere Folk nærmede sig mig saavel fra denne som fra den Kant af Haven, hvorfra jeg selv var kommen ind; enhver Retraite var bleven mig afskaaren, og jeg havde nu kun den lille Lund af Steenege at tye til. Ligesom jeg traadte ind i denne, faldt mit Øie paa Sarkophagen, hvis Laag stod reist paa skraa, støttet af en mægtig Egetræesstiver. Jeg havde i dette Øieblik ingen anden Tilflugt; thi Lunden var paa Grund af Steenegenes stærke Skygge aldeles fri for Buskvæxter, og Træerne selv stod temmelig vidt fra hverandre. Jeg betænkte mig ikke et Øieblik længere, men entrede hurtigt op paa Kanten af Sarkophagen, svøbte mine lange Klæder saaledes om mig, at de dækkede ethvert Spor af Hvidt, og lod mig derpaa glide ned i Kistens Indre, idet jeg bedækkede mit Ansigt med den brede Hat. I Begyndelsen lod det til, at min List skulde lykkes over al Forventning. I over en halv Time hørte jeg Folkene ile frem og tilbage, søgende og ledende, ransagende ethvert mistænkeligt Punkt; af og til hørte jeg Fyrst Pisanis Stemme, der snart bandte og skjældte, snart lovede dem en betydelig Belønning, dersom de kunde skaffe ham fat paa Tyven. Flere Gange hørte jeg dem vandre tæt forbi Sarkophagen, en enkelt Gang standsede de og oplyste med Lygterne Rummet under den; men det simpleste af Alt, at see ned i





selve Kisten, faldt Ingen ind. Lidt efter lidt tabte Larmen sig, og jeg begyndte allerede at lykønske mig selv til de heldige Følger af min List, da jeg i det Samme hørte Trin af to Mænd, der atter nærmede sig mit Skjulested.

»Det er umuligt andet,Eccellenza,« hørte jeg en dyb Stemme sige. »Han maa være i Haven; han har da ikke som den hellige Michele Vinger til at flyve bort med.«

»Vi have gjennemsøgt ethvert Sted i Haven, Benedetto,« hørte jeg Fyrsten sige ikke tre Alen fra mig. »Han maa være sluppet bort, Djævlen vide hvordan. Hvor Pokker kunde Du ogsaa skyde feil af ham?«

Benedetto svarede Intet hertil, men jeg hørte ham stryge en Svovlstik paa Kanten af Sarkophagen, og Fyrsten udbrød:

»Dumme Dyr! Veed Du ikke, at Du ikke maa stryge paa Marmoret der? De gule Streger gaae aldrig ud.«

»Om Forladelse,Eccellenza!« hørte jeg Benedetto sige. »Jeg havde ikke andet at stryge paa, og Natten er fugtig.«

»Giv mig Svovlstikkerne!« hørte jeg Fyrsten sige. »Jeg vil selv tænde en.«

Et Øieblik efter blinkede en lille Flamme, der snart blussede høit op og snart igjen næsten forsvandt. Jeg kunde ikke undlade at skele frem under Hatten; det maatte være Fyrsten, der tændte sig en Cigar.

»Fordømt!« udraabte han paany. »Der gik ogsaa den ud; jeg fik ikke tændt. Løb op, Benedetto, og tag det Cigaretui, som ligger øverst i min Reisekuffert! Disse forbandede spanske Cigaretter ere ikke engang værd at ryge; de blive fugtige selv i Solskin.«

Jeg hørte Benedetto fjerne sig med hurtige Trin og lyttede med ængstelig Opmærksomhed efter Fyrsten, der som Skildvagt vedblev at spadsere op og ned foran Sarkophagen. Hans Trin, der i Begyndelsen havde været langsomme, blev lidt efter lidt hurtigere, alt eftersom Utaalmodigheden begyndte at voxe hos ham; jeg hørte ham stampe i Jorden, og heftigt udbryde:

»Hvor bliver han af, det Murmeldyr! Jeg er vis paa, at han stjæler af mine Cigarer, før han forsyner mig. Jeg har ikke Een i min Tjeneste, uden at han er en Slyngel.«

Neppe havde Fyrsten udtalt disse betegnende Ord, førend jeg hørte ham træde op paa et af de Egetræes Fodstykker og stryge en Svovlstik paa den indvendige Side af Sarkophagen. Mit Hjerte bankede





heftigt under denne Operation, thi Lysstraalerne trængte sig heelt ind under mit Hat, og hans Haand havde været lige ved at berøre mit Hoved. Selv maa han have været blændet af den pludselige Overgang fra Mørke til Lys, thi Luen blussede op, og den glødende Svovlstik faldt ned i Sarkophagen lige ved Siden af mit Ansigt. Han blev staaende et Øieblik, hvori jeg tydeligt kunde mærke den brændte Lugt af Cigarettens Papir. Pludseligt hørte jeg ham udstøde et Udraab, og i samme Øieblik kastede han Cigaretten med en saadan Kraft imod mig, at den rullede sig op og spredte sine smaae, lysende Funker lige ved Siden af mig. Jeg troede, at jeg var opdaget, og at Alt var tabt; men i samme Øieblik hørte jeg ham stige roligt ned fra Fodstykket og langsomt vandre op mod Villaen, hvor hans Skridt lidt efter lidt tabte sig i det Fjerne. Slaget maatte nu være vundet, og jeg begyndte allerede at tænke paa, hvorledes jeg bedst kunde omskifte mit ubehagelige Opholdssted med et andet, fra hvilket jeg paa en eller anden Maade kunde naae over Villamuren ud i det Frie. Jeg vidste, at de mægtige Steenege paa enkelte Steder ragede ud over denne, og at jeg ved Hjælp af disse med Lethed kunde naae det Frie, saasnart Haven var fuldkomment sikker. Imidlertid besluttede jeg endnu at vente en halv Time for at være vis i min Sag, skjøndt det allerede begyndte at blive mig ubehageligt at ligge i den ubekvemme, tvungne Stilling. Jeg foldede min Hat sammen og fik den anbragt som en Støtte under mit Hoved, jeg svøbte min Kappe tættere om mig og begyndte at tælle Minuterne for at forslaae den ubehagelige Ventetid. Neppe havde jeg ligget saaledes en ti Minuter, før jeg paany hørte Trin, der nærmede sig Sarkophagen, og samtidigt dermed en skrabende Lyd, som om Den, der kom, slæbte en tung Gjenstand bag efter sig. Jeg vilde allerede hæve Hovedet for at lytte, da en Pakke kastedes ned lige ved mine Fødder. I samme Øieblik traf et rasende Slag den Egeklods, hvormed Sarkophagens Laag holdtes oppe, og dette styrtede med et tungt, drønende Bulder ned over mig.

Jeg udstødte et Skrig, saa fortvivlet og forfærdeligt, at det næsten skræmmede mig selv, da det kastedes tilbage med al Kraft fra de snevre, indelukkede Vægge. Derpaa hørte jeg Noget, der lignede en dump Skoggerlatter, og Gravens Stilhed herskede omkring mig. Min første Tanke var at afkaste Laaget. Jeg foer op med en Hurtighed, der fik mig til at tørne med Panden imod det, da jeg ikke var istand til at beregne Afstanden. Med alle de Kræfter, som Stødet levnede mig,





stemmede jeg begge mine Haandflader mod det kolde Marmor, men det svære Laag rokkedes ikke af Stedet. Jeg udstødte et nyt Skrig af Raseri og Fortvivlelse, thi den iiskolde Rædsel traf i dette Øieblik centnertungt min Bevidsthed. At falde i en Kamp, at falde, selv om det var sønderrevet af Granater - Alt dette forekom mig for Intet at regne mod den forsmædelige Død, at kvæles som en Flue i en Æske. Det forekom mig allerede, at jeg følte, hvorledes Luften forpestedes omkring mig, hvorledes mit Aandedræt standsedes derved, at en bjergtung Byrde lagde sig paa mit Bryst. Jeg foer op igjen, stak begge Fingrene i mine Øren og skreg om Hjælp saa høit, som jeg kunde, medens Dødssveden brast ud af min Pande. Pludseligt var det, som om En jog et tørt Klæde dybt ned i min Hals; jeg snoede mig krampagtigt om paa Siden, følte, at jeg fik fat i noget Blødt, og tabte dermed Bevidstheden.

Hvorlænge jeg saaledes har ligget, kan jeg ikke angive med Bestemthed. Da jeg vaagnede, var det, som om jeg havde sovet Evighedens Søvn, og kun en dump Fornemmelse i mit Hoved tilligemed skjærende Smerter i Lemmerne mindede mig om, at jeg endnu levede. Jeg saae mig omkring og forsøgte at samle mine Tanker; men det var, som om der bag ved mig laae en mørk Afgrund i min Tilværelse, hvori ingen Tanke, ingen Erindring vilde spire eller slaae Rod. Pludseligt, ligesom ved et Lynslag, foer den samlede Erindring ind paa mig som en Stormvind, der adsplittede hver Taage, hver Uklarhed, som herskede i mit Sind. Jeg vidste, hvor jeg var, jeg vidste, hvorledes jeg var kommen derhen, og jeg vidste, at jeg maatte omkomme af Sult, dersom ingen frelsende Haand var i Nærheden. Jeg troer, at jeg besvimede igjen ved Vægten af disse knusende Tanker; thi da jeg paany lukkede mine Øine op, var der ligesom et Dæmrelys i Sarkophagen, for hvilket jeg i Begyndelsen ikke kunde gjøre mig Rede. Lidt efter lidt, alt som jeg samlede mine Tanker og gjenvandt mine Sandsers Brug, saae jeg, at Lyset som en Strøm piblede frem og skjød sig ind under Kistens veirbidte Kanter. Gjennem enkelte, uendeligt fine Ridser i Sidevæggene, næsten usynlige for det blotte Øie, kastede Solen sine lokkende Straaler, disse Straaler, der rundtomkring mig vakte Alt til Frihed, Liv og Opstandelse, medens de for mig vare det sidste Farvel, det sidste blinkende Afskedsvink, inden jeg for bestandigt drog ind i Dødens uendelige Skygger. Jeg lukkede Øinene og søgte at bortvise disse gruelige Tanker om en Død, som jeg i al sin





rædselsfulde Virkelighed flere Gange havde havt Leilighed til at iagttage. Som en Række Spøgelser manede Phantasien dem op af Graven, disse Skikkelser med de blege indfaldne Ansigter, de spidse Træk ved Næsen og Mundvigene, liggende i Stillinger, der alle tydede paa en langsom Hungersdøds uendelige Kvaler. Jeg havde engang havt Leilighed til at see det. Det var i Oasen Zoudiêh, hvorhen jeg var bleven beordret med et Detachement af Ingenieurer og Linietropper, fordi enkelte Arabere havde bragt Efterretning om, at en større Caravane var forulykket i Nærheden af den paa Grund af en Sandstorm. Vi kom til Oasen, og jeg ventede at finde Ulykkelige, halvt begravede under Sandet, vansmægtende af Hunger og Tørst, som vi kunde bringe Hjælp og yde Pleie. Men den nøgne Virkelighed frembød et Skuespil, der langt overtraf de Phantasiebilleder, som jeg paa Marchen derhen havde dannet mig, og som har præget sig saa dybt i mit Sind, at det endnu er Gjenstand for saa gyselige Rædselssyner, som kun Drømme kunne fremmane. Caravanen var ikke bleven ødelagt af Sandstormen. Vi vilde i saa Tilfælde kun have truffet en efter Vindens Love sammenhobet Dynge af Gruus og Sand, der dækkede Ligene. Dens Skjæbne havde været langt forfærdeligere; den var bogstaveligt omkommen af Sult og Tørst. Udmattede til det Yderste af Marchen gjennem det brændende Sand vare de ankomne til Oasen, hvis Palmetræer lovede de Trætte Kjølighed og Skygge, de Tørstige Vand og de Hungrige Frugter i Overflødighed. Men en af de Græshoppesværme, der ved Midsommerstid ere saa hyppige i denne Deel af den afrikanske Ørken, var paa sin Vandring kommen dem i Forkjøbet og havde kastet sig over Oasen, den eneste, der i mange Miles Afstand kunde tilbyde den nogen Næring. Da vi ankom, fandtes Cisternen fuld af disse væmmelige, rødblaae Insekter, der i tusindeviis havde fundet en langsom Død i dens Vand. Der var ikke et Straa, ikke et Blad, ikke en Blomst tilbage. Jorden var bedækket med et tommetykt Lag af disse Dyrs stinkende Gjødning, Palmestammerne stod som svedne Støtter uden Blade, ja de unge endogsaa uden Bark, og Vandet, der langsomt trængte sig frem som en sortegraae, muddret Strøm, var ligesom Luften stinkende og forpestet. Paa denne Jord, eller rettere, paa denne Mødding laae Kamelerne henstrakte og døde, med deres Been trukne op under sig og med de lange, slangelignende Halse skudte ligefrem foran sig. Halvt bedækkede af dem, og som om de i Dødskampens Fortvivlelse havde søgt Beskyttelse under dem,





laae Kvinder og Børn skjulte ind under hverandre og med Slørene tæt trukne over Hovedet, medens Mændene indsvøbte i deres Burnusser og endnu med de tomme Vandsække i Hænderne laae udstrakte langs Oasens Rand, hvor de rimeligviis forgjeves havde søgt efter Et eller Andet, som kunde tjene dem til Næring. En Skare Gribbe steg iveiret ved vor Ankomst og kredsede med dorske Vingeslag og hæse Skrig rundt om vore Hoveder, som om de ventede, at vi snart skulde forlade en saa uhyggelig Valplads. En Flok Schakaler tog hylende Flugten for vore Riffelskud; men naar man undtager disse og Gribbene, var der ikke et eneste Liv mere tilbage. Der var for os Intet mere at gjøre. Jeg gav strax Ordre til Afmarche, men under mit korte Ophold i Oasen saae jeg flere af mine gamle Veteraner, der uden at blinke havde været Vidne til mere end een blodig Slagmark, fuld af saarede og døende Kammerater, vende Hovedet bort og gyse af Forfærdelse.

Idet vi trak bort, saae jeg en ung Pige ligge ved Liget af en af de sidste Kameler, som vi passerede. Hun var kun femten til sexten Aar, af en ganske ualmindelig Skjønhed, rimeligviis Slavinde, bestemt for en eller anden Paschas Harem. Hendes Nakke hvilede paa Kamelens udstrakte Hals, og hendes høire Haand havde krampagtigt boret sig ind under den og sænket sig dybt ned i Sandet; den venstre havde hun begravet i sit blaaligsorte Haar, der som en bred Strøm flød hen ad Jorden og bølgede i Vinden. Sin guldstukne Tunica havde hun i Dødens rasende Vanvid søndersplittet og flænget, saa at det skjønne, ungdommelige Bryst traadte frem, nu kun et Bytte for Døden og Gribbene. Øinene vare aabne, og det brustne Blik vendte endnu op mod den Himmel, som hun forgjeves havde anraabt om Barmhjertighed; de blaalige Læber og guulblege Kinder vare hist og her bedækkede med tørre, sorte Pletter, som om hun var slagen af Pest. - O, mine Herrer! Jeg glemmer aldrig de Følelser, der i dette Øieblik gjennemstrømmende min Sjæl - jeg har aldrig, selv ikke efter den vildeste Kamp, gyst saaledes over Menneskenes Elendighed, som jeg gjorde i det Øieblik.

Det var disse Tanker, det var disse Billeder, der paany steg op af Graven og i hele deres Styrke fremstillede sig for min ophidsede Phantasie. Forgjeves bestræbte jeg mig for at forjage dem, forgjeves tvang jeg mig til at tænke paa andre Ting. De vendte tilbage, lynsnare og i store Kredse, ligesom de Fluer, man bortjager i Sommerens





Hede. Det forekom mig, at jeg allerede begyndte at føle alle Hungerens og Tørstens stikkende Kvaler. Jeg aabnede mine Øine paany og skubbede mig tilbage, idet jeg bestræbte mig for at sætte mig saa meget overende, som det snevre Rum vilde tillade mig. Pludseligt forekom det mig, at Luften igjen begyndte at blive tung, trykkende og kvalm. Jeg følte igjen den samme, tørre, stikkende Fornemmelse i Halsen, jeg begyndte at mærke alle Symptomer paa en sig nærmende Kvælning; mine Muskler slappedes, og jeg sank atter bevidstløs sammen paa Bunden af Sarkophagen. Hvor lang Tid denne nye Besvimelse medtog, veed jeg ikke. Da jeg atter kom til mig selv, forekom Alt mig at være uforandret, kun syntes den svage Lysning, der udbredte sig fra de enkelte Revner og Sprækker, at være tiltaget i Styrke. Jeg følte intet Spor længere hverken til Sult eller Tørst; kun syntes det mig forunderligt, at jeg endnu kunde leve i det indesluttede Rum, hvis svage Tilgang af Luft ikke nær kunde være nok til at vedligeholde Aandedrættet. Jeg kunde ikke forklare, hvorledes det var gaaet til, at jeg nu to Gange var vaagnet, paa en vis Maade med fornyet Styrke efter Kvælningsanfald, som jeg begge Gange troede maatte medføre Døden. Jeg forsøgte langsomt at vende mig om paa Siden i det snevre Rum, da jeg i høi Grad var forpint af de heftige Smerter, som den idelige Liggen paa Ryggen havde fremkaldt. Efter nogen Anstrengelse kom jeg virkeligt om paa venstre Side, og da jeg derved tilfældigviis kom til at skyde den bredskyggede Abbatehat tilside, opdagede jeg Grunden til det Phænomen, som hidtil havde været mig uforklarligt.

I Sarkophagens Bund, tæt op i det ene Hjørne, var der boret et Hul, saa stort, at jeg med Lethed kunde føre to af mine Fingre igjennem det. Rimeligviis var denne Sarkophag, som saa mange andre, bleven benyttet som Vandingstrug af de første Kristne, hvis Fanatisme mod de betvungne Hedninger ikke kjendte nogen Grændse. Gjennem denne Aabning kunde Luften trænge ind i tilstrækkelig Mængde; men ved min voldsomme Omtumlen maatte jeg rimeligviis to Gange have stoppet det med Abbatehatten og derved selv fremkaldt de Kvælningstilfælde, som jeg allerede har omtalt. Med en Fanges hele Begjærlighed stirrede jeg ned igjennem det lille Kighul og indsugede i lange Drag den friske Luftstrøm, der som en Livsaare slog mig imøde. Jeg saae nedenfor mig det friske, grønne Græs, beskinnet af den klareste Foraarssol, hvori Dugperlerne tindrede og





brød sig som tusinde Diamanter. Lidt til Siden stod en af de store, rødblaae, romerske Anemoner med Knopper, der lige vare ifærd med at aabne sig. Jeg havde en Følelse af, at jeg i uendelige Tider havde været indespærret i et mørkt, fugtigt, enligt Fængsel, og at jeg havde været der saalænge, at jeg næsten ganske havde glemt Solstraalernes Glans og Duggens Glimten paa Blomsternes Blade. Med en forunderligt vemodig Følelse betragtede jeg denne fattige Blomst, som jeg hundrede Gange var gaaet forbi, som jeg hundrede Gange havde undladt at bemærke, og som nu stod for mig som et Haabets Tegn midt i mit grusomme Fangenskab. Den friske Luft styrkede i en vidunderlig Grad mine Kræfter, og alt som disse vendte tilbage, kom ogsaa Eftertankens og Selvbevidsthedens Ro. Fortvivlelsen ophørte, og jeg begyndte nogenlunde klart at overskue Situationen. Den var alt Andet end behagelig; den var uforandret den samme som om Natten, og dog forekom den mig langt mindre rædselsfuld. Jeg havde jo alt gjenvundet Luften og Lyset, og i begge glimtede der et Haab om Frelse. Jeg beregnede, at jeg med min kraftfulde Constitution maatte kunne holde ud en fire eller fem Dage endnu. I denne Tid vilde jeg være bleven savnet i Rom; Undersøgelser vilde blive anstillede, og det var da umuligt andet, end at disse maatte lede til min Opdagelse og Frigjørelse. Desuden havde jeg det Haab, at en eller anden af Fyrstens Folk tilfældigviis kunde gaae forbi Sarkophagen, bemærke det tilklappede Laag, og at jeg ved at raabe igjennem Aabningen kunde tiltrække mig deres Opmærksomhed. Efterhaanden blev disse Tanker saa levende hos mig, at det Hele næsten kun forekom mig som et Tidsspørgsmaal, som en Prøvetid, jeg let kunde overvinde, naar jeg blot anvendte den fornødne Taalmodighed. Med Eet foer Tanken om min unge Elskede som et Lyn igjennem mit Hoved. Jeg tilstaaer ærligt og frit, at jeg indtil dette Øieblik kun havde havt hende dæmrende i min Bevidsthed, fordi Nattens Rædsler havde været saa overvældende og saa frygtelige. Nu stod hun igjen smilende for mig i al sin ungdommelige Skjønhed. Jeg hørte hendes hjertelige, overgivne Latterjeg saae hendes lyserøde Kjole, der flagrede mellem det dunkle Løv, og jeg blev næsten greben af Vanvid ved Tanken om at skulle miste hende, min første Kjærligheds opgaaende Sol. Atter strømmede de mørke Tanker ind over mig, atter kastedes jeg tilbage i den samme Afgrund af Tvivl og Frygt, som jeg nys havde forladt. Det forekom mig pludseligt, at min Skjæbne var afgjort, og at det var





umuligt andet, end at jeg som dødsdømt maatte ende et Liv, der lige havde begyndt at straale i al den Fylde, som Kjærligheden formaaer at yde. Af disse Tanker, de sørgeligste og frygteligste, der endnu havde angrebet mig, blev jeg pludseligt udreven ved Lyden af lette Trin, der nærmede sig Sarkophagen.

Jeg lyttede med ængstelig Opmærksomhed og tilbageholdt Aandedræt. Trinene kom nærmere; et sødt og straalende Haab blussede atter mægtigt op for min Bevidsthed - maaske var det hende, der, trodsende enhver Fare, kom for at befrie mig. Pludseligt standsede Trinene, og der opstod en Stilhed i hvilken jeg gjerne kan sige, at hele min Sjæl laae i mit Øre. Derpaa lød de atter, men svagere og svagere; der var ingen Tvivl om, at de fjernede sig. Jeg bøiede mig ned imod Aabningen, jeg raabte med en Kraft, der var nær ved at sprænge baade mine Lunger og Trommehinder; men forgjeves - Gravens Stilhed herskede paany omkring mig. Jeg vedblev at lytte og at haabe i en Tid, der dengang syntes mig den gyseligste Evighed. I det Samme forekom det mig, at jeg hørte Trin paany; de nærmede sig atter, de styrede lige hen mod Sarkophagen, og et Øieblik efter hørte jeg en Lyd, som om man med en Jernnøgle bankede svagt paa Marmorkistens ydre Væg. Jeg raabte igjen af al Magt. Alting blev atter stille, og kort efter hørte jeg igjen Trin, der lidt efter lidt fjernede sig og endeligt hendøde ganske. En frygtelig Tanke foer gjennem mit Hoved, den, at Fyrst Pisani, ikke tilfreds med at have mættet sit Had, nu ovenikjøbet med en Grusomhed, der vilde være en Nero værdig, gjekkende haanede mig i den korte Tid, der skulde gaae forud for min Dødskamp. I dette Øieblik svoer jeg ved mig selv, at jeg vilde dræbe denne Mand, naar og hvorsomhelst jeg traf ham, og at jeg, dersom jeg levende slap ud af den Fælde, han havde stillet for mig, vilde forfølge dette Maal til det Yderste og ikke standse, før jeg havde seet ham ligge udstrakt, død for mine Fødder.

Lidt efter vendte de samme lette Trin tilbage, og som det forekom mig, næsten endnu lettere og mere listende end før; ligesom tidligere stansede man ved Sarkophagen, og jeg hørte igjen den samme Lyd, som om man med en fiin Metalgjenstand slog paa Ydrevæggen. Denne Gang svarede jeg ikke, Fortvivlelsen begyndte allerede at sløve mig, og alene den Tanke, at min Dødsfjende gottede sig over mine Kvaler, var nok til at faae mig til at forstumme. Slagene gjentoges et Par Gange efter hverandre, hver Gang med et længere Mellemrum,





som om Den, der stod udenfor, lyttede efter Tegn paa Liv. Lidt efter hørte jeg en kradsende Lyd, der med en mærkværdig Tydelighed forplantede sig igjennem Steenmassen, og i samme Nu formørkedes det Lys, der strømmede ind igjennem Aabningen i Hjørnet. Et Øieblik efter strømmede Lyset atter ind, Trinene fjernede sig hurtigt, og til min store Forbauselse opdagede jeg en lille Rulle Papir, som var stukken ind igjennem Aabningen. Kun en Fange, der i Dødsøieblikket bliver benaadet paa Skafottet, kan forstaae de Følelser, der i dette Øieblik gjennembævede mit Indre. Jeg var ikke længere ene, jeg var ikke forladt. Der vaagede Nogen udenfor, som kjendte min Skjæbne og vilde udvriste mig fra den Elendighed, hvori jeg var styrtet. Jeg greb Papirer, mine Hænder skjælvede, da jeg rullede det op, og sittrende Taager dandsede for mine Øine, da jeg i Halvmørket forsøgte at finde ud af den Linie, som det indeholdt. Med stor Umage fik jeg mig dreiet saaledes, at de faa Lysstraaler fra Aabningen faldt paa Papiret.

Skrevet med en stor, men usikker og uøvet Haand stod der kun de tre korte Ord:»Si vuole pazienza.«Alt det Haab, alt det Mod, al den Kraft, som jeg havde følt blusse op i mig, forsvandt ved Læsningen af denne korte Epistel. Jeg havde haabet, at Brevet skulde indeholde en længere Meddelelse, en Plan til Flugt eller en Angivelse af Midler til at opholde Livet; men skjøndt jeg vist over de hundrede Gange vendte og dreiede den lille Papirstrimmel, traf mit Øie kun de samme tre trøstesløse Ord - de samme, som Garibaldi, i Følelsen af sin Ulykke, skrev i sit Fængsel efter Slaget ved Asperomonte. Jeg vedblev at gjentage disse Ord for mig selv, men uden at de fyldte mit Sind eller i Virkeligheden satte Frugt. Taalmodighed! Hvem, uden en Qvinde, vilde forlange det af en Skabning, der fra den høieste Lyksalighed nedstyrtes i den sorteste Elendighed. Brevets Indhold, de lette Skridt, den uøvede Haand, Alt gjorde det paa een Gang klart for mig: det kunde ikke være Andre end Marietta, der havde skrevet disse Ord - det var af Marietta, at jeg skulde vente min Frelse.

Taalmodighed! Jeg gad vide, om den Mand, som har opfundet dette Ord, blot har lidt en Tiendedel af de Kvaler, som jeg gjennemgik paa hiin mit Fangenskabs første Dag. Jeg troer det neppe; thi han havde da tiet, havde siddet taus og mørk, vansmægtende i Haabløshedens Elendighed, og hans Sind vilde ikke have været stemt til at finde paa Noget, ikke engang et Ord. Alle mine Tanker, alle mine Følelser,





der hidtil havde staaet til min Sjæls Raadighed og været rede, naar jeg kaldte dem, begyndte lidt efter lidt at slappes. Alle Indtryk, alle Følelser blev lidt efter lidt mattere og svagere, indtil jeg endeligt sank ned i en fuldkommen Sløvhedstilstand, hvorover jeg ikke kunde blive Herre, og hvoraf jeg ikke engang forsøgte at rive mig løs. Den Kjølighed, for ikke at sige Kulde, der hele Natten havde hersket i mit snevre Gjemmested, og som for en stor Deel havde bidraget til at holde mine Aandsevner skærpede og friske, begyndte nu at give Plads for en tung, trykkende, heed og indelukket Luft, der ved hvert Aandedrag fortalte mig, at Solen var ifærd med at naae sin Middagshøide. Jeg vidste fra mine tidligere Besøg i Villaen, at Solen først henimod Eftermiddagen forlod denne Plet, der var Fyrstindens Yndlingsopholdssted, hvor hun pleiede at tilbringe de kjølige Morgenog Aftentimer. Jeg vidste, at Sarkophagen efter Fyrstens Befaling netop var stillet paa denne Plads, for at Solen med hele sin Kraft kunde blege de organiske Bestanddele, som Marmoret havde indsuget under sin tusindaarige Hvile i Jorden. Med hvert Kvarteer, der gik, følte jeg Marmorkistens Vægge blive varmere og varmere, saae jeg Lyset blive stærkere og stærkere, medens jeg selv blev svagere og svagere. Mine Tanker faldt uvilkaarligt paa de Ulykkelige, som i Dogernes Tid vare vandrede over Sukkenes Bro for at indespærres i Venedigs Blykamre, indtil de, vanvittige af Hede og af Mangel paa Luft, sønderrev deres egne Legemer, for i deres Blod at skaffe sig den Lædskedrik, som deres Vogtere negtede dem. Jeg tænkte paa Silvio Pellico, hvem jeg i min Barndom engang havde læst, og hvis Lidelser, halvforglemte og næsten udslettede af min Erindring, nu med en forunderlig Klarhed trængte sig frem for min Tanke.

Jeg fornam i mit Hoved frygtelige Smerter, der lidt efter lidt strakte sig hen langs ad Ryggen, og for hvilke jeg kun kunde skaffe mig en øieblikkelig Lindring ved at trykke min flade Haand mod Sarkophagens Bund, og derefter lægge den paa min Pande. Flere Gange blev jeg fristet til selv at gjøre en hurtig Ende paa mine Lidelser, og meer end een Gang greb jeg efter den bredskyggede Abbatehat, for med den at tilstoppe Aabningen; men hver Gang bævede jeg tilbage derfor. Jeg havde jo Mariettas mystiske Ord og med dem Haabet, den sidste Gnist, der slukkes i et Menneske før Livets.

Det maatte efter min Beregning være henad Eftermiddagen, da jeg igjen hørte de samme lette Trin nærme sig, der hvergang fik Haabet





til at blusse op i mit Bryst. De kom henimod mig, men standsede ikke ved Sarkophagen, tvertimod fjernede de sig hurtigt i den modsatte Retning. Lidt efter hørte jeg tunge Mandstrin, der nærmede sig Stedet, hvor jeg laae, og i samme Øieblik blev en svær, klirrende Gjenstand som en Geværkolbe eller noget Lignende stødt imod Marmorkistens Sider.

»Hvad mener Du om den Dragkiste der?« hørte jeg Benedettos raae Stemme sige. »Det er forsvarligt Arbeide det, ikke sandt?«

»Jo,« klang en tynd, pibende Stemme, paa hvilken jeg gjenkjendte Fyrstens Kok, »de gjorde deres Arbeide forsvarligt disse gamle Romere.«

»Ja, ikke sandt?« gjentog Benedetto. »Den er noget varm,« vedblev han, idet han med sin Haand klappede paa Laaget; »jeg er vis paa, at Du prægtigt kunde stege en Agerhøne i den. Den, der ligger i den paa en Dag som denne, vil komme ud somfrittoom Aftenen. Mener Du ikke det, Antonio?«

»Hellige Madonna!« udbrød Kokken. »Det er da ikke Din Mening, Benedetto, at der er et Menneske i Kisten?«

»Nar!« udbrød Benedetto med en haanlig Latter. »Troer Du, at Fyrsten sætter alle sine Folk til at bevogte Haven for en saadan Bagatels Skyld? Et Menneske, siger Du? Hvem skulde være saa seiglivet, at man ikke skulde kunne expedere ham med et Knivstik eller en Riffelkugle?«

»Veed Du da, Benedetto, hvad der er i Kisten?« hørte jeg Kokken spørge. »Den har jo ellers altid staaet med aabent Laag; hvorfor er den da lukket idag?«

»For at Intet skal blæse ud af den, Din Faarekylling!« svarede Benedetto. »Kom og sæt Dig ned! Lad mig faae en Slurk af den franske Viin, som Du har stjaalet, saa skal jeg fortælle Dig, hvad der er iveien.«

Jeg hørte Kokken støtte sit Gevær mod Sarkophagens Side og tage Plads paa den ene af de Egebjælker, hvorpaa Kisten hvilede. Derpaa hørte jeg den klukkende Lyd af en Flaske, der tømtes - tømtes lige ved Siden af mig, som leed af Hedens og Tørstens brændende Kvaler, og kort efter tog Benedetto atter tilorde:

»Seer Du, Antonio, jeg behøver vel neppe at sige Dig, at vor Herre er en stor Rad, der prægtigt forstaaer at bære Kappen paa begge Skuldre. Han spekulerer med de Liberale i Neapel og med Frants den Anden i Rom og har hidtil gjort gode Affairer dermed. Saavidt jeg





nu kan forstaae, har den hellige Fader faaet et lille Vink om, at Egnen herude ikke er saa ganske sikker, og har nok faaet Lyst til at see Fyrsten lidt efter i Papirerne. Han er bange for en Huusundersøgelse; det har jeg godt kunnet mærke. Da han igaaraftes alene gik hernede i Haven for at see efter den fordømte Abbate, der vist har været en af Kardinalens Udsendinge, lod han mig hente en Pakke Papirer, som han sagde, at han vilde skjule i Sarkophagen. Imorges er han jo taget afsted med sin Familie over Hals og Hoved.«

»Men Marietta,« hørte jeg Antonio indvende, »hvorfor er hun da bleven tilbage? Fyrstinden pleier jo aldrig at reise uden at tage sin Kammerpige med.«

»Ja, men Fyrsten pleier aldrig at reise uden at tage sin fine Næse med,« svarede Benedetto med en høi Latter. »Marietta er Fyrstindens Fortrolige. Hun er indviet i alle hendes Planer og Den, der iværksætter alle hendes Ordrer. Du veed, hvorledes Fyrsten lever med sin Kone, og paa en Reise, som denne, har han gjort meget klogt i at afskjære hende enhver Forstaaelse med Andre.«

»Men hvad gjør da Marietta hernede i Haven?« spurgte Antonio. »Hun har nu allerede været her tre Gange idag. Jeg synes bestandigt, at hun lusker om ved Egelunden her.«

»Ja, det er jeg ogsaa nysgjerrig efter at vide,« svarede Benedetto. »Jeg frygter for, at hun gjennem Fyrstinden har faaet Nys om Fyrstens Planer, og nok har Lyst til at faae Fingre i Papirerne der; men Du kjender Ordren: ikke en Sjæl maa betræde Haven, før Fyrsten vender tilbage.«

»Saa har Du været meget mild imod Marietta,« grinede Antonio.

»Aa ja,« svarede Benedetto skjødesløst. »Hvad skulde saadant et stakkels, eenligt Fruentimmer gjøre? Hun løber ikke bort med Kisten der; men kommer hun næste Gang, skal jeg dog selv tage hende og bære hende op, hvor hun kom fra. Hun er saadan en sød, lille, nem Tingest at tage paa.«

»Ja, men hun sparker,« sagde Kokken i en ynkelig Tone. »Jeg vilde en Aften kysse hende, da hun var nede i Kjøkkenet; men da jeg tog hende om Livet, sparkede hun mit ene Knæ saaledes, at jeg haltede tre Dage derefter. Det er et farligt Fruentimmer.«

»Farlig?« gjentog Benedetto med en Haanlatter, idet han reiste sig. »Fruentimmerne ere aldrig farlige, naar man kun veed, paa hvilken Maade de skulle tages. Hun skal tages haardt; men Du er et Fæ, Antonio,





og der er ikke saamegen Kraft i begge Dine visne Beenpiber, som i en af Mariettas runde Arme. Bliv nu her, og dersom hun kommer igjen, saa kald paa mig; thi skrige kan Du, og en Brølabe har ogsaa sin Værdi.«

Efter disse lidet smigrende Yttringer hørte jeg Benedetto fjerne sig, medens Antonio en Tid lang vedblev at vandre frem og tilbage. Saa underligt det kan synes, vare hans eensformige Trin en Trøst for mig, der hidtil havde ligget omgivet af Gravens Stilhed. Jeg begyndte at see noget klarere ind i Situationen, og skjøndt den førte Samtale ikke indeholdt noget særligt Trøstende for mig, afslørede den dog saameget, at jeg erkjendte Fyrstens Nederdrægtighed i hele dens Udstrækning og fik den fulde Erkjendelse af, at min Frelse beroede paa, hvad denne modige Pige nu vilde foretage sig. Hvorledes hun vilde løse sin Opgave, og hvilke Midler der stod til hendes Raadighed, var mig en fuldstændig Gaade. For mig var der intet Andet at gjøre, end at have Taalmodighed og holde ud saalænge som muligt.

Da Antonio i nogen Tid havde vandret frem og tilbage, hørte jeg ham kaste Geværet og paany sætte sig paa den ene af de Stolper, der bar Sarkophagen. Det var aabenbart, at han kjedede sig; thi han nynnede ved sig selv og slog Takten med Foden mod Egebjælken. Lidt efter lidt gik hans Nynnen over til Sang. Det var en bekjendt, neapolitansk Barcarole, der priser det lykkelige Neapel med dets skyfri Himmel, dets frugtbare Jordbund og dets mørkeblaae, evigtrullende Hav. Hvormange Gange havde jeg ikke hørt denne Sang, naar jeg i Aftenens Dæmring vandrede langsmed den blaanende Golf, eller i Midnattens Stund, naar den som en Serenade, baaren af Mandolinernes og Citharernes Toner, flagrede op mod et enkelt, oplyst Vindue, bag hvilket en ungdommelig Skjønhed skjulte sine blussende Kinder? Hvor ofte havde jeg ikke hørt min Elskede synge den, naar vi om Aftenen sad ved Klaveret? Hvor ofte havde hun ikke nynnet den, naar vi i Aftenens Eensomhed vandrede langs med Nemisøens Bredder? O, det var mere end de Fordømtes Kvaler at høre disse Toner i et Øieblik som dette! Min Sjæl vaandede sig som i Krampe, og Taarerne styrtede ud af mine Øine, da jeg hørte ham gjentage disse Længselens, Kjærlighedens og Frihedens Ord:







Mare si placido,

Vento si caro,

Scordar fa i triboli

Al marinaro,

E va gridando

Con allegria:

Santa Lucia!

O dolce Napoli!

O suol beato!

Ove sorridere

Volle il creato;

Tu sei l'impero.

Dell' armonia:

Santa Lucia!

Canzonettaen forstummede, og jeg frygtede næsten for, at han skulde have hørt det dybe Suk, der undslap mig; thi han foer pludseligt op med et Udraab, som om han var bleven forskrækket over Noget.

»Ah, er det Dig, Marietta?« hørte jeg ham sige, medens han paany greb sin Flint. »Hvorfor kommer Du saadan listende paa mig i Mørkningen? Veed Du ikke, at ingen levende Sjæl maa komme i Haven? Det er Fyrstens udtrykkelige Ordre. Gaa Din Vei, eller jeg kalder paa Benedetto!«

»Aa Snak, Antonio!« lød Mariettas melodieuse Stemme. »Vil Du have ham til at dele Din Aftensmad? Se, hvad jeg her har bragt med til Dig i min Kurv. Dersom ingen levende Sjæl maatte komme ind i Haven, hvem skulde da bringe Jer Mad? Du seer, at jeg har tænkt paa Dig først, Antonio. Hvad siger Du om denne Agerhøne? Den stegte Du selv igaar, og den er fortræffeligt stegt.«

»Det er kjønt gjort af Dig, Marietta,« svarede Antonio. »Jeg har travet her frem og tilbage den hele, lange Dag med en tom Mave og i et brændende Solskin. Sæt Dig ned ved Siden af mig, medens jeg spiser, og fortæl mig saa, hvad der egentligt er iveien, Marietta; Du veed vist god Besked.«

»Hvor skulde jeg vide Noget fra?« hørte jeg Marietta sige. »Jeg blev jo spærret inde af Fyrsten igaar Aftes; han var jo som rasende. Herskabet er taget bort paa længere Tid, og jeg troer, at Fyrsten har





været bange for, at Tyvene, som vare her igaar Aftes, skulde bryde ind paany, naar Villaen staaer tom. Man er jo aldrig et Øieblik sikker herude.«

»Troer Du Marietta,« fistulerede Antonio, under hvis Tænder det ene Agerhønebeen knagede efter det andet, »troer Du, at der er Nogen i Sarkophagen? Jeg syntes ligesom jeg hørte Noget røre sig, dengang Du kom.«

»O, min Gud, Antonio, hvor Du er tosset!« raabte Marietta med en munter Latter. »I Neapolitanere see ogsaa Spøgelser allevegne, og Du har for længe siden spist hele Dit Mod op i Maccaroni. Hvem skulde vel være i Kisten? Han maatte jo være kvalt for længe siden.«

»Det veed jeg ikke,« svarede Antonio, »men jeg syntes, jeg hørte en Lyd lige bagved mig, da jeg holdt op med at synge. Giv mig Foglietten, Marietta! Benedetto, den Hund, drak al Vinen fra mig.«

Jeg hørte Marietta klirre med et Par Foglietter, og kort efter fornam jeg hendes Trin paa den modsatte Side af Sarkophagen.

»Her er slet ikke rart at staae Skildvagt,« sagde Antonio, efterat have styrket sig ved nogle lange Drag. »Der er saa uhyggeligt her i Skumringen. De store Ege ere saa mørke, og den hvide Kiste seer næsten ud som et Spøgelse. Jeg har aldrig holdt af at være alene i Mørke. Veed Du ikke, naar Maanen staaer op?«

Marietta svarede ikke; men jeg hørte hende ganske tydeligt pusle henne ved Hjørnet af Sarkophagen.

»Hvor er Du henne, Marietta?« raabte Antonio med ængstelig Stemme. »Hvorfor gaaer Du bort nu, da jeg saa gjerne vilde tale med Dig? Hvad bestiller Du bag Sarkophagen?«

»Bliv siddende, hvor Du er!« raabte Marietta med vred Stemme. »Jeg binder mit Strømpebaand; det behøver Du ikke at see paa.«

Antonio tog igjen fat paa Kurven, som han lige havde sat fra sig, og begyndte paany sit afbrudte Maaltid. I samme Øieblik hørte jeg Noget blive stukket op til mig igjennem Aabningen; jeg greb det, det var Enden af en Canna, de bekjendte, romerske Rør. Jeg forstod strax den snilde Mariettas Hensigt; jeg førte det til mine Læber og opsugede med en Febersygs hele Begjærlighed den Lædskedrik, som hun havde bragt med i Foglietten. Neppe var jeg færdig hermed, før Røret atter blev trukket bort, og i dettes Sted modtog jeg et Par Stykker Brød, et Dusin Figner, nogle Viindruer og et Stykke stegt Kjød, med en Hurtighed, der viste, at intet Øieblik maatte gaae tilspilde.





Derpaa blev et nyt Stykke Papir skudt ind, som jeg gjemte ved Siden af mig, da det fuldstændige Mørke ikke tillod mig at læse en Linie. Hele denne Forsyning, der var mere end tilstrækkelig til at stille min Hunger for det næste Døgn, medtog saa ringe Tid, at Antonio ingen Mistanke havde fattet, da Marietta paany traadte hen til ham. Jeg hørte hende tage Kurven og Foglietten, vexle et Par Afskedsord med Antonio og kort efter forsvinde i Haven.

Min Stilling, der hidindtil havde forekommet mig saa forfærdelig, syntes nu paa een Gang ganske at have skiftet Charakteer, ja det var med en vis Freidighed, at jeg nu saae Fremtiden imøde. Det er mærkeligt, hvormeget Sulten bidrager til at nedstemme et Menneskes Sjælsstyrke, og neppe havde jeg faaet hiin bragt til Taushed, førend Liv, Haab og Mod vaagnede paany. Vel pinte Smerterne, fremkaldte ved den tvungne Stilling, mig i en ganske overordentlig Grad; men de vare dog for Intet at regne imod Hungersnødens forfærdelige og hentærende Lidelser, som hidtil havde staaet mig for Øie. Natten, der lidt efter lidt begyndte at falde paa, bragte sin Kjølighed og Skygge; mit snevre Gjemmested afsvaledes mere og mere, og Luften blev stedse mere reen og sval. Alt dette, i Forbindelse med Haabet om en snarlig Frelse, gav mit Sind en større og større Ligevægt, og til Slutningen morede jeg mig næsten over den stakkels Antonio, der ufortrødent spadserede frem og tilbage udenfor, og af og til ved et Udraab gav tilkjende, at hans Frygt for Nattens Rædselssyner langt fra havde tabt sig.

Jeg skal ikke trætte Dem, mine Herrer, ved at meddele Dem alle de Planer og Tanker, der i hiin lange og forfærdelige Nat gjennemkrydsede min Hjerne. Ei heller skal jeg dvæle ved den indespærrede Fanges paa ny sig gjentagende Lidelser; disse ere og ville altid blive de samme. Jeg betvang mine Smerter, saa godt som jeg kunde, ved at vise dem tilbage med en Soldats haardføre Taalmodighed, og mine trætte Øine vedblev at stirre igjennem Mørket for at opfange det første Glimt af Dagen, der skulde bringe mig det Haab, som jeg vidste maatte være nedlagt i Mariettas Brev. Een Ting havde jeg dog ikke taget i Betragtning; det var den Udmattelse, som fire og tyve Timers uforandrede Leie allerede havde paaført mig. Min Nakke var saa stiv, at den smertede stærkt ved den ringeste Bevægelse, min Ryg og mine Lænder vare som gjennembankede, mine Fødder vare iiskolde, og jeg formaaede næsten ikke mere at bevæge Benene. Den





stærke Smerte, som jeg allerede den foregaaende Dag havde følt i Hovedet, begyndte paany, og navnlig var det Punkt af Nakken, som stødte imod Sarkophagens Væg, ganske iiskoldt, og dog Sædet for de voldsomste og meest brændende Smerter. Alt som Dagslyset begyndte at udbrede sig, tog disse til; Tænderne klapprede i Munden paa mig, snart var jeg iiskold, snart foer en brændende Hede igjennem hele mit Legeme. Trods alle mine Bestræbelser følte jeg ligesom et Slør blive draget hen over min Bevidsthed, gjennem hvilket jeg kun uklart og forvirret kunde fastholde mine Tanker, medens Alt, hvad der var passeret, laae for mig i en underlig, drømmeagtig Taage. Vist over tyve Gange forsøgte jeg paa at læse Mariettas Brev; men mit Syn slog ikke til, og Bogstaverne dandsede for mine Øine, uden at jeg var istand til at sammensætte dem til en Linie. Hver Gang jeg saae op i Veiret, glimtede og dirrede ligesom et Ildnet for mine Øine, og naar jeg, næsten bragt til Fortvivlelse af disse Ildringe og Ildlinier, lukkede dem, havde jeg bestandigt et og samme Syn.

Det forekom mig, at jeg til venstre saae en høi, steil og skarpt affaldende Klippekyst af graalig Farve. Nedenfor denne rullede Vandet med smaae, toppede og urolige Bølger, og paa disse flød et Fartøi, hvis Reling og Reisning jeg paa det Nøiagtigste kunde see, endogsaa til de mindste Smaating, medens det forneden syntes at flyde i Et med de urolige Bølger. Langt ude i Horizonten glimrede og dirrede Ildpunkter, snart som Lyn, snart som Nordlysflammer, og bestandigt bevægede Skibet sig med rivende Fart henimod denne lysende, dirrende Horizont. Bestandigt bestræbte jeg mig for at følge efter det; thi halvt paa Dækket, halvt i Bølgerne saae jeg min Elskedes Skikkelse, vel svagt og utydeligt, men dog saaledes, at jeg kunde see, at hun vinkede ad mig med Haanden. Pludseligt syntes jeg, at jeg ved en uhyre Anstrengelse naaede Skibet; men Dækket var Vand, Alt var vigende Bølger, hvori jeg sank ned ved hvert Skridt, og hvori jeg med hemmelig Gru vidste, at hun for længe siden var sunken ned og gaaet til Grunde. Endeligt naaede Skibet den lyse, sittrende Horizont, og altsom vi drog ind under den, styrtede Reisning, Takkel og Tov, eller rettere - det smeltede ned, sank sammen og blandede sig med de urolige Bølger. Med disse førtes jeg da afsted, uden at være istand til at synke, og alt som jeg reves bort ind under de lysende Buer, forekom det mig, at Vandet blev varmere og varmere, Luften hedere og hedere, indtil den næsten med sin glødende Aande dræbte mig, der





pint af en rasende Tørst, med vanvittig Begjærlighed drak af det hede, bittersalte Vand, som ikke bragte nogen Vederkvægelse eller Lindring. Pludseligt blev Havet haardt, tunge Støvmasser væltede hen over det, Sandet piskede i mine Øine og fyldte min Næse, mine Øren og min Mund. Alt glødede og dirrede af Hede omkring mig. Jeg selv sad tilhest og foer i rasende Carriere hen igjennem Ørkenen; Samumen var efter mig, og store, hvide Sandhvirvler bevægede sig med vanvittig, omdreiende Hastighed ude i Horizonten.

Forneden havde jeg det glødende, guulgraae Sand, foroven den tunge, blygraae Himmel; men bestandigt foer jeg afsted for at naae Oasen, hvor jeg vidste, at mine Folk ventede mig. Det forekom mig, at hele Naturen var i Oprør. Jeg havde en Fornemmelse af, at hele Verden brændte omkring mig, at jeg var den eneste Levende, der var tilbage, og at jeg kun kunde frelses, dersom jeg naaede den Plet, som vinkede mig i det Fjerne.

Endeligt kom jeg til Oasens Rand, men Alt var udtørret, sort, sveden, som om Ildsluer vare gaaede hen derover. Flokke af Schakaler og Hyæner flygtede ved min Ankomst; Alt var bedækket med Liig. Franske Soldater, Arabere, uhyre Sværme af Græshopper, Løver og Kameler laae imellem hverandre og udbredte en Liigstank, der var nærved at kvæle mig.

Jeg vilde vende om og ride tilbage mod de uhyre Sandstøtter, som med hvirvlende Hurtighed bestandigt kom nærmere og nærmere - da saae jeg pludseligt en ung Pige ligge henslængt over Halsen paa en Kameel. Hendes guldgule Haar var halvt begravet i Sandet; Vandsækken havde hun knuget ind mod sit blottede, sammenfaldne Bryst. Sorte Pletter, Dødens sikkre Kjendetegn, bedækkede hendes indsunkne Læber, og Gribbene krydsede i store Flokke omkring hendes Hoved. I et Nu gjenkjendte jeg hende - det var hende, min Elskede, til hvem jeg havde knyttet mit Liv, mit Haab og min Lykke. I et Nu sprang jeg af Hesten og kastede mig, vanvittig af Smerte og Fortvivlelse, over hendes Liig - da sang og klang det i Luften som tusinde Artillerisalver. De vældige Sandstøtter styrtede ned over os. Jeg følte, hvorledes de, stedse tungere og tungere, knugede os mod Jorden, hvorledes Blodet strømmede ud af min Mund og mine Øren, hvorledes mit Aandedræt forsvandt, indtil jeg fuldstændigt segnede hen i et uendeligt, kulsort Mørke.

Længe, meget længe laae jeg saaledes, tilsyneladende berøvet alt





Liv og al Bevidsthed og dog med en underlig, dunkel Følelse af, at der var Noget indeni mig, som ikke var fuldstændigt slukket. Lidt efter lidt syntes jeg, at den uhyre Byrde, der hvilede over mig, blev lettere og lettere, mit Aandedræt tog mere og mere til, det var, som om en svag Kjølighed begyndte at vifte rundt omkring mig, og som om jeg følte en blød Haand stryge henover min Pande. Jeg reiste mig op og saae mig forbauset omkring. Jeg stod i en gammel Have, som jeg kjendte saa godt fra min Barndom i Normandiet, jeg følte Nattevinden vifte omkring mine Kinder, hørte den stryge susende gjennem de gamle Ege, medens Maanen lyste frem over de høie, alvorlige Fyrre, som hang ud over Klippevæggens Fald. Ved Siden af mig stod min unge Brud smilende og rødmende i sin sneehvide Baldragt; hun heftede sine lyseblaae Øine paa mig med et bedende Udtryk.

»Elsker Du mig, Leon?« hviskede hun sagte til mig.

Jeg svarede Intet, men greb hende i mine Arme og trykkede et langt Kys paa hendes blussende Læber.

»Vi maae op igjen, Leon,« sagde hun paany, pegende paa Slottets Vinduer, som viste sig stærkt oplyste trods det klare Maaneskin. »Vi maae op. Hører Du ikke Musiken? Kom Leon! vi maae op til Dandsen. O, det bliver en deilig Nat!«

Vi gik tilbage langs ad Slotshavens Gange, og alt som vi vandrede, steg det ene af Barndommens Syner frem efter det andet: de stive, gammelfranske Buxbomhækker, de slyngede Canaler med deres buede Broer, hvorunder de sneehvide Svaner seilede, de pyramideformigt klippede Taxer, den store, gammeldags, forgyldte Haveport med sine omvendte Lanser og raslende Kjeder - Alt saaledes som jeg kjendte det fra min Barndom, naar jeg i de stille Sommeraftener vandrede med min Moder i Haven vedchâteau de Vierge. Vi ilede op ad den høie Steentrappe, og et Øieblik efter stod vi i den store Riddersal, hvor de mægtige Lysekroner blinkede og Orchestret klang, medens de alvorlige Riddere med deres Fruer, Slottets gamle Ahner, fra deres gyldne Rammer, stive og ærværdige, saae ned paa Dandsens Jubel og Glæde. Imellem Portraiterne var der et enkelt, som jeg erindrede saa godt, og om hvilket min Moder havde fortalt mig saa Meget. Det var en ung Pige med et mærkeligt fiint og blegt Ansigt og med nogle høist forunderlige, dybe, blaae og sværmeriske Øine. Hun stod i en kulsort Nonnedragt, hendes ene Haand hvilede paa et Dødningehoved, og med sit veemodige, tankefulde Blik fulgte hun





en Sommerfugl, der i Baggrunden af Maleriet flagrede ud ad Vinduet, belyst af den opgaaende Sol. Dette Billede havde en heel Historie; min Moder havde fortalt mig den, og nu, medens vi stod Arm i Arm i de Dansendes Rækker, fortalte jeg den til min Elskede, som tankefuld lyttede dertil.

Ogsaa hun hed Clara, den unge Pige, under hvis Billede vi stod, og hvis længselsfulde Blik endnu fulgte Symbolet paa Livets flagrende Glæde. Nu hedder hun St. Clara, og en dobbelt Betydning havde vistnok Maleren lagt i den bortflyvende Sommerfugl. Det var ikke alene Livets let henflagrende Glædesflugt, som den fremstillede, men ogsaa Psychens høie Gang imod det Evige. - Rig paa Skjønhed og Guld, men endnu rigere paa Hjertets dybe Følelser og paa Sjælens Adel, boede den unge Clara de Vierge paa den Borg, som hendes Fædre i umindelige Tider havde eiet, og som var gaaet i Arv fra Slægt til Slægt. Hendes Fader fulgte Frankrigs vaiende Banner, og naar han en enkelt Gang var hjemme, lokkede Jagtens Glæder ham bort til de dybe Skove, hvorhen Klangen af Klostrets Klokker til Vesper og Ave aldrig naaede. Vendte han tilbage, overdøvede Bægernes Klang, den raae Latter og de vilde Sange de Sjælemesser, som Munkene holdt ved hans Hustrues Grav, hende, som han forlængst havde glemt. Næsten uden at kjende sin Fader og kun levende i Mindet om sin Moder, voxede Clara de Vierge op i den gamle Borg, indtil hun pludseligt som en fuldt udsprungen Rose stod blussende i hele sin Skjønhed. Faderen mærkede det neppe, hans Sind drog andre Veie; men da han det næste Efteraar atter kom hjem til det tause, forladte Slot for paany at fylde det med Jagthornenes Klang og Jægernes Raab, da mærkede han, at meer end een dristig Svend blev tilbage, naar de andre forfulgte Ulv og Vildsviin i de forgroede Skove. Han blev opmærksom, Faderstoltheden vaktes, og han besluttede, at hans Datter skulde gjøre et saa rigt og glimrende Parti, at det skulde spørges vidt og bredt over Frankrige. Han tænkte ikke paa, ja det faldt ham ikke engang ind, at hendes unge Hjerte allerede kunde have valgt, og dog var dette Tilfældet. Hvert Efteraar, naar Greven forlod enten de blodige Valpladse eller det muntre Paris for at nyde Jagtens Glæder, kom Minnesangernes Skare til Borgen for at synge om Kjærlighedens Fryd og forkorte de lange Vinteraftenen mørke Uhyggelighed. Det var til en af disse Sangere, at den unge Pige havde fæstet sin Tanke, og det var ham, hun mødte i Lunden under de hviskende





Ege, naar Greven troede, at hun trak sig tilbage til sit stille Jomfrubuur. Alt blev opdaget. Den unge Sanger flygtede og forsvandt; hun blev indespærret paa den mørke, tause Borg, hvor Faderen bevogtede hende med mistænksom Aarvaagenhed. En Nat var hun forsvunden, flygtet, uden at Nogen kunde vide hvordan. Ingen havde hørt eller seet Noget, og den høie Borgmuur, de lukkede Porte, de optrukne Vindebroer havde kun været afmægtige Bevogtere. Folkene paa Slottet hviskede i Krogene, men taug stille, saasnart de hørte Grevens rastløse Trin gjenlyde i de skumle og øde Haller. Han fik Intet at vide, og dog vidste Alle, at en tilsløret, hvid Skikkelse hver Aften var vandret fra Klostrets Kirkegaard gjennem Slottets Have, og at Porte og Døre havde aabnet sig for den som ved en hemmelig Magt, saasnart den berørte dem. Altid kom Skikkelsen ved Midnat, altid forsvandt den i det østre Porttaarn, hvor den unge Frøken havde sit Kammer; men naar Borgens Haner begyndte at gale, og den første Lysstraale dukkede frem i Øst, da havde en enkelt af Vagterne seet den glide tæt forbi sig. Han forsikkrede høit og dyrt, at dens Ansigt havde lyst som Ildsluer, og at skinnende Lysstraaler som Kornmod vare gaaede ud af dens Klædnings Folder. Han var vis paa, at det var Grevens afdøde Hustru, der kom for at trøste sin sørgende Datter.

I et heelt Aar havde den unge Pige været forsvunden. Efteraaret nærmede sig paany; men denne Gang medtog Greven ingen af sine glade Vaabenfæller. Taus og eensom vandrede han om i de store Skove, hans Lanse og Bue rustede urørte, og hans trofaste Hunde havde næsten glemt deres Herres Stemme. Da forvildede han sig en Dag paa et Sted mellem Klipperne. Der var saa skummelt og saa eensomt, at han, trods sit nøie Kjendskab til Skoven og sin idelige Omflakken, aldrig havde været der før. Han fulgte en lille Sti, der snoede sig ind under de tæt sammenvoxede Træer, som Brombær, Gedeblad og Vedbend næsten havde muret sammen til et uigjennemtrængeligt Hele. Da den endte, kom han til et Huus, sammentømret af Skovens raae Stammer, tækket med Lyng og Bregner, tættet med Mos og den krybende Ulvefod. Her fandt han sin Datter - men hvad der den Nat skete inde i Skovens tætteste Tykning, fik ingen levende Sjæl at vide. Da han kom tilbage med hende, var han taus og mørk som Graven, og hun havde fra den Tid intet andet Sprog end det, hun førte med Ham, der trøster alle dem, som ere sorrigfulde og forladte. Hun flygtede





ind i det stille Nonnekloster, som hendes Moder havde ladet bygge og givet Navn efter hendes Skytshelgen. Det næste Efteraar var der intet Jagthorn, som døvede Klokkernes Klang. Vidt og bredt trængte den ind i de tætte, dybe Skove, hvor Sangfuglene lyttede til de dumpe, melankolske Toner - det var Liigklokkerne, der klang. Langsomt og stille var hun falmet hen. Aldrig havde hun villet see Faderen, der ved Budskabet om hendes Sygdom og nær forestaaende Død havde teet sig som en Vanvittig. En fremmed Maler havde nogle Dage førend hendes Død malet det Billede, der hang over os, og Greven havde ladet det ophænge i den store Riddersal. En Aften, da han henimod Midnat havde begivet sig igjennem den for at naae sit Sovekammer, hørte man fortvivlede Raab om Hjælp. Da Tjenerskabet ilede til, fandt man ham liggende døende paa Gulvet med Blikket stift heftet paa det forunderlige Maleri. Han døde om Morgenen; men paa Slottet vidste man, at den blege Skikkelse var traadt ud af Rammen, dengang han havde ilet hende forbi, havde grebet ham i sine Arme og trykket et iiskoldt Kys paa hans Mund; thi herom, og kun om dette, havde Greven talt rasende og vildt den hele Nat, til Forfærdelse for de Vogtere, der omgav ham. Fra den Dag blev det et gammelt og almindeligt troet Sagn paachâteau de Vierge, at naar Nogen paa Slottet skulde døe, skete det aldrig, før den unge Nonne i sin sorte Dragt havde viist sig for ham og trykket Dødskysset paa hans Læber.

Alt dette fortalte jeg til min unge Elskede, medens Musikens Toner brusede omkring os, og det ene Par efter det andet svævede forbi os til de jublende Melodier. Endeligt kom Touren til os at danse ud. Nu svævede vi paa det glatte, bonede Gulv, belyst af de blinkende Kjerter, og begge berusede af Blomsternes Duft, af Tonernes Flugt og Kjærlighedens Almagt. Jeg følte, hvordan hun hvilede i min Arm, jeg hørte, hvorledes hun hviskede til mig, medens hendes dybe, mørkeblaae Øine paany vare heftede paa mig med dette eiendommelige Udtryk af Barnlighed og Livsglæde, som jeg kjendte saa godt. Jeg saae, hvorledes hendes Kinder blussede, farvede af den hurtige Vals, jeg følte, hvorledes hun lænede sig fastere og fastere til mig, og medens vi hvirvlede rundt i den fjerlette Dans, følte jeg hendes Lokker som Svaneduun at strøife mine Kinder. Men over hendes Skulder saae jeg samtidigt dermed den blege Nonne i sin sorte Dragt med den venstre Haand paa Dødningehovedet og den høire udstrakt, som fristedes





hun til endnu engang at gribe efter Livets lette, lavt henflagrende Sommerfugl. Det forekom mig, at hendes sværmeriske Blik blev alvorligt og smertefuldt, hvergang vi flagrede forbi; jeg syntes, at det vendte sig bort fra den brogede Sommerfugl og heftede sig stivt paa mig, fast og ubøieligt. Alligevel følte jeg hele Livets Kraft og Fylde gløde i mine Aarer; ligesom paa Trods dansede jeg udfordrende henimod Billedet - da slukkedes pludseligt alle Lysene, en sønderrivende Klang som af revnet Metal drog igjennem Luften, og ud fra Rammen skjød sig stærke Lysstraaler. Billedets Forgrund aabnede sig og flød taageagtigt sammen med Salen; Alle stod lammede af Rædsel, ventende paa, hvad der vilde komme; men paa den taageagtige Bro svævede Skikkelsen med alvorlige Blikke ned imod mig, stødte min unge Brud tilside, greb mig i sine Arme og trykkede et langt, hendøende, men iiskoldt Kys paa mine Læber. Da var det, som om Alt sank bort under mig. Den blege Skikkelse forsvandt, og kun den selsomme, blaalighvide Lysglans blev tilbage omkring mig. Ved mine Fødder laae min Brud, min Elskede. Hun hævede sit forfærdede, smertefulde Blik op imod mig, idet hun gysende gjentog:

»Saae Du det, Leon? Veed Du, hvad det betyder? Du maa døe! Døe inden Morgensolens Frembrud! Døe bort fra mig, fra alt Liv, al Lyksalighed og Glæde!«

Der gik en selsom Følelse igjennem mig. Jeg havde det fulde, stærke Indtryk af, at jeg maatte døe - det var jo umuligt Andet. Det var ganske den samme Troens inderlige Bevidsthed, jeg som Barn havde følt, da min Moder fortalte mig Eventyret. Jeg vidste, at jeg maatte døe, og dog var der intet Afskrækkende, intet Rædselsfuldt ved Tanken; det var næsten for mig, som om Døden slet ikke existerede. Jeg bøiede mig ned, løftede hende op i mine Arme og hviskede til hende:

»Jeg veed, Clara, at jeg maa døe; men denne Nat tilhører mig endnu, og jeg giver ikke slip paa Dig. Kom, vi ville vandre tilsammen!«

Hun klyngede sig til mig, og en vidunderlig Følelse af Kjærlighedens Lyksalighed fyldte mit Bryst. Vi vandrede sammen i det dæmrende Maaneskin langs med den snevre Dal, der gjemte alle mine Barndoms Erindringer. Vi talte sammen, trygt og inderligt, saaledes som vi aldrig havde talt før. Vi vandrede til den lille Kirkegaard, der gjemte min Faders og min Moders Grav, og jeg sagde smilende til hende, medens jeg trykkede et Kys paa hendes Læber: »Her ville vi begge hvile.«





Hun klyngede sig endnu fastere til mig, som om hun ikke vilde give slip paa mig, og vi vandrede ad den snevre Fjeldsti op til det lille Træcapel, der laae saa høit paa Fjeldets øverste Spidse, og hvorhen min Moder selv havde baaret mig, dengang jeg skulde modtage den hellige Daab. Vi stod ved Indgangen til Capellet og saae ud over Dalen. Himlen var klar og skyfri, Maanens krummede Horn stod høit i Øst og blegnede mere og mere. Under vore Fødder hvilede Morgentaagerne, graae og kolde, over Dalen. Birken og Granerne hviskede stille i den lette Morgenvind, men langt ude i Horizonten glimtede og funklede Havet som et eneste bredt, uendeligt Sølvbaand, og midt i dette viste sig en enkelt, lille, rosenfarvet Stribe, Tegnet paa den opgaaende Sol. Hun trykkede sig op til mig, lagde sin Kind mod min, og hendes fine Haand skjælvede, medens hun pegede ud imod Horizonten. Rødere og rødere kom Striben frem over det glimtende Hav, Morgenskyerne tegnede sig som Roser paa Himlen, Havet glimtede som Blod, og fra Dalen svang Taagerne sig iveiret, rullende sig frem som et uhyre Tæppe, indtil de endeligt som blegrøde Skyer seilede frem paa den morgenlyse Himmel. Høiere og høiere steg Solen, fastere og fastere klyngede hun sig til mig - jeg følte, hvordan mine Kræfter og mit Legeme ligesom sank sammen, alt som Solen dukkede op af Havet.

»Jeg døer,« hviskede jeg sagte til hende. »Solen er oppe.«

Hun svarede Intet dertil, men saae mig ind i Ansigtet med sit uskyldige, barnlige Blik; hendes Arm omfattede mig kraftigere, hendes Aasyn straalede, og som en Barndomsmelodie klang det fra hendes Læber:



»Paa Morgenskyerne røde

Flyve vi Livet imøde.«

Da var det, som om Alt paany svandt hen under mig; en forunderlig Salighed greb mig. Rolig, let og uden Anstrengelse svævede vi frem gjennem den tynde Luft op imod de rosenfarvede Skyer. Dybt under os laae Havet, spillende i Solglansen; langt dernede i Dybet laae den mørke Jord med al dens Nød, Jammer og Besvær. Høiere og høiere steg vi opad, hvor den friske, kjølige Luft viftede omkring os, klingende i Toner, som jeg aldrig før havde hørt. Jeg følte, at Livet var





endt; men frem, bestandigt fremad gled vi med de skinnende Skyer - jeg vidste, at et nyt, et lyksaligt Liv vilde begynde.«

Leon de Ville taug og saae omkring sig med et lidt forlegent Blik, som om han, henreven af Begeistring, frygtede for at have talt for glødende. Vi andre sad tause, indtil Verner udbrød:

»Og hermed endte Deres forfærdelige Fangenskab i Sarkophagen?«

»Ja heldigvis,« svarede Leon de Ville, idet han paany trykkede Verner hjerteligt i Haanden. »Denne Vision, den skjønneste i mit Liv, afbrødes ved Deres Stemme, da jeg vaagnede i Villaen.«

»Det var ogsaa paatide,« sagde Aabye. »De har phantaseret ordentligt. Det var naturligviis den brændende Solhede, som førte Dem til Ørkenen, og Aftenens kjølige Skygge, der igjen udrev Dem derfra og bragte Dem i den elysiske Tilstand, som De har beskrevet.«

»Det er muligt,« svarede Leon de Ville, »at Alt dette meget let lader sig forklare fra et lægevidenskabeligt Synspunkt, og dog vilde jeg ikke bytte disse Visioner for meget af det virkelige Liv. Ja, jeg kan gjerne sige, at for deres Skyld kunde jeg næsten være fristet til for anden Gang at prøve Sarkophagen.«

»Aa, det betænker De Dem s'gu nok paa,« sagde Aabye med en godmodig Latter. »Jeg har havt mange Tyfuspatienter, der have drømt ligesaa smukt som De; men der er Pinedød Ingen, der har Lyst til at tage Svien om igjen, naar det kniber.«

Vi loe Alle ad Aabyes massive Opfattelse, og den Gamle spurgte:

»Hvad tænker De nu at gjøre imod Fyrst Pisani? Var jeg i Deres Sted, havde jeg nok Lyst til at give den Karl en ordenlig Lussing som Tak for Sidst.«

»Der er aldeles Intet at gjøre,« svarede Leon de Ville. »Fyrsten vil let kunne frie sig for enhver retslig Forfølgelse ved at paastaae, at han ikke anede min Tilstedeværelse, da han kastede Papirerne i Sarkophagen. Ligesaalidt som jeg vil vække Skandale ved at forfølge denne Sag videre, ligesaalidt kunde det falde mig ind at duellere med en Mand, der efter min Overbevisning er en Skurk. Jeg har ikke glemt det Øieblik, da jeg i Sarkophagen svoer ham en uudslukkelig Hævn; men da Hævnen her ikke bliver mulig uden gjennem en Forbrydelse, har jeg opgivet at tænke derpaa og beder Dem, mine Herrer, om at tie med, hvad jeg har betroet Dem.«

Den unge Officeer reiste sig op med et ægte Udtryk af fransk





Stolthed i sit Ansigt, og efter at vi havde aftalt at træffe sammen i Albanerbjergene, saafremt hans Tjenesteforhold tillod det, skiltes vi ad - han for at vende tilbage til det om Sommeren dobbelt kjedelige Garnisonsliv, vi for at pakke vore Kufferter og den næste Morgen at drage ud til de friske, frie, deilige Bjerge.


Den Sommer, jeg nu tilbragte i de maleriske Albanerbjerge, snart i Ariccia, snart i Genzano eller det stille Nemi - thi disse Byer ligge tæt ved hverandre - hører til de skjønneste Minder i mit Liv, som jeg ikke kan tænke tilbage paa uden med en vis smertelig Længsel, som om Hjemveen imod sin Natur kunde kalde og lokke til fremmede Kyster. Var det disse forunderligt stille og dybe Indsøer, kransede som hos os af Rør og Elle, der lokkede beslægtede Minder frem i mit Bryst? Var det Aabyes jævne Lune og gode Humeur, var det Verners sværmeriske Sange eller den Gamles godmodige, sarcastiske Væsen, der bevirkede, at disse Dage staae for mig, som om de vare levede i Hjemmet selv? Eller var det de Begivenheder, som indtraf derude, de Eventyr og Hændelser, jeg endnu, som en sanddru Historieskriver, har at berette? - Jeg veed det ikke, og bryder mig ikke heller om at vide det; jeg veed kun, at det var en mageløs Sommer.

Høit oppe, hvor de brune, forvittrede Tufklipper, beklædte med deres fine, mangefarvede Lav og det for Vinden som Lokker bølgende Venushaar, speile sig i den lille, maleriske Nemisø, der nu ligger saa fredeligt, at kun Naturforskeren i den seer det udslukkede og vandfyldte Krater, havde vor gamle Fører leiet en Bolig, som for mig var bedre end hvilketsomhelst Kongeslot i Verden. Fra mine Vinduer havde jeg, saasnart Morgensolen brød frem, en Udsigt, liig den, som Ørnen maa have, naar den har bygget sin Rede paa Fjeldets høieste Tinde. Fra det flade Tag overskuede jeg paa den ene Side Søen og Skovene ved Nemi, paa den anden Ariccia og Albano. Længere ude havde jeg den vidtstrakte, af Valmuer rødmende Campagne. Bag denne glimtede i Horizonten det blinkende Middelhav, og under mine Fødder laae det fredelige Genzano, endnu indhyllet i Morgenens Taage, endnu begravet i Søvnens Arme, med Undtagelse af en eller anden Hyrde, der fløitende drog ud for at tage fat paa sit tidlige Dagværk.

Det var netop saadan en klar, dugfrisk Morgen, at jeg ad den lille Hønsestige var kravlet op til Husets Loggia, hvis Tag en enkelt Viinranke,





der, som et Ankertoug, snoede sig op fra den mørke Gaard, forsynede med Kjølighed og Skygge. Jeg havde netop faaet min Cigar tændt og sad i taus Beundring af den deilige Morgenstund, da jeg hørte Aabye pustende og stønnende arbeide sig op ad den snevre Trappe for pludseligt at dukke op gjennem Loggiens Gulv som en Aand fra Underverdenen. Dette kunde nu synes i og for sig ikke at være videre mærkværdigt; men for mig, der under mit Ophold havde havt rig Leilighed til at studere min Contubernals Vaner og Tilbøieligheder, var det et Phænomen, en Begivenhed, der fik mig til at tabe Cigaren og fuld af Forbauselse stirre paa den anden opgaaende Sol.

»Død og Pine, hvor her er smukt!« udbrød Aabye efterat have tørret sit runde, godmodige Ansigt med sit Lommetørklæde. »Det er en ganske eiendommelig Belysning, hvori Alt ligger. Saaledes har jeg aldrig seet Egnen før.«

»»Tidlig Morgenstund ved Genzano. Solopgang; Hyrderne drive deres Faar til Campagnen.« Saaledes vilde der staae i Cataloget, dersom vi vare i April Maaned og saae det paa Charlottenborg. Jeg har en Anelse om, Høistærede, at De kun kjender Morgenbelysning sammesteds fra. De synes ikke at hylde Principet: »Morgenstund har Guld i Mund.««

»Jo,« svarede Aabye leende, »jeg hylder det i Principet, men ikke i Praxis. Der har den Bly i Enden, og det er altid det, der forhindrer mig i at komme op.«

»Hvilke Tegn og underlige Gjerninger er der da skeet idag,« spurgte jeg, »siden jeg faaer et saa uventet og smigrende Besøg i min stille Loggia?«

»Tillader De?« spurgte Aabye, idet han tog Sæde paa en af Straastolene og laante min Cigar for at tænde. »Tak! Seer De, der er hændet noget ganske Mærkværdigt, Noget, der staaer i Forbindelse med hele den lange Historie om Sarkophagen, som jeg, oprigtigt talt, troede var Løgn fra Ende til anden.«

»Nu, og det er?«

»Ja, tænk Dem blot,« sagde Aabye. »Ham, Fyrsten, - hvad Fanden var det nu han hed - Pasini eller Paganini - nok er det, han er myrdet allerede for tre Uger siden.«

»Myrdet! Hvoraf veed De det? Hvem har fortalt det?«

»Ja, hør nu blot,« sagde Aabye og rykkede sin Stol nærmere hen til





mig. »De husker jo nok den Formiddag, da vi vare sammen i Osteriet vedPonte Molle? Den Dag, da hele den Historie skete med Bøflerne, som ikke kunde trække Marmorblokken? Husker De, at denne Fyrste - saa for Pokker, nu kan jeg igjen ikke huske, hvad han hedder - husker De ikke, at han allernaadigst behagede at piske en Hyrde, som laae bagbunden paa Veien?«

»Jovist,« svarede jeg; »men hvad kommer det Sagen ved?«

»Jo, i allerhøieste Grad,« raabte Aabye; »thi Fyren, som blev transporteret tilS. Michele, er kommen løs igjen og har myrdet Fyrsten i hans egen Reisevogn, ikke en halv Miil udenfor Roms Porte, paaVia Appia Nuova, udenforTrattoria Tavolata, hvor han holdt for at skifte Forspand. Nitten Dolkestød! Hvad siger De dertil? Det er forsvarligt Arbeide.«

»Og Hyrden, hvad blev der da af ham?« spurgte jeg.

»Han stak af, naturligviis,« udraabte Aabye. »Det gjør de jo altid i dette forbandede Land, hvor der hverken er Lov eller Ret. Nitten Dolkestik, og deraf syv i Halsen. Jeg forstaaer ikke, hvorledes han har faaet Tid til at støde saamange Gange, saa lidt som jeg seer nogen Grund dertil.«

»Jeg har seet en Englænder, som blev myrdet en Vinteraften inde i Rom iVicolo del S. Giuseppe; han havde faaet sex og tredive. Det er ene for Sikkerheds Skyld, at de give saamange.«

»Fy for Fanden!« sagde Aabye med en Grimace. »Det maa være ækelt at være Læge i Rom; det sagde jeg ogsaa til Leon de Ville, som lige i dette Øieblik bragte os Efterretningen. Det er første Gang, at vi seer ham herude, skjøndt det nu er over sex Uger siden, at vi traf Aftale med ham. Husker De den Aften paaPiazza del Popolo? Var Leon de Ville ikke saa nobel en Charakteer, kunde man fristes til at troe, at han havde underkjøbt Banditten.«

»Det behøves ikke,« svarede jeg. »Selv den simpleste Romer glemmer ikke at hævne en Fornærmelse, navnlig naar den er saa grov og modtaget i saamange Menneskers Paasyn. Nu er Fyrstinde Pisani altsaa fri. Jeg negter ikke, at jeg nok havde Lyst til at lære hende nærmere at kjende; efter hvad Leon de Ville fortalte, maa hun være en mærkelig Charakteer. Nu kan jeg forstaae, at vi aldeles Intet have seet til ham i al den Tid, vi have ligget herude.«

»Leon de Ville har ikke opfyldt sit Løfte om at indføre os paa Villaen i nogen synderlig Grad,« bemærkede Aabye, idet han slog Asken





af sin Cigar. »Jeg maa, oprigtigt talt, tilstaae, at jeg heller ikke beklager mig derover. Det romerske Selskabsliv er ligesom deres Haver; Alt er snirklet, opstillet og lavet. Jeg har rigtignok kun een Gang prøvet en saadan Aften i Rom; men Gud fri og bevare mig for at opleve den paa ny. Vi fik hverken Vaadt eller Tørt, men levede den hele Aften af italiensk Passiar og ussel Musik. Saa priser jeg dog vore danske Aftener, skjøndt de sommetider ogsaa kunne være drøie nok.«

»Men hvem indestaaer Dem for,« spurgte jeg, »at Fyrstinde Pisani virkeligt er Italienerinde? Efter hvad Leon de Ville fortalte om hende og den unge Pige, maa hun enten være fra Holland eller Danmark, og maaskee snarest det sidste.«

»Ja, det kan gjerne være,« sagde Aabye ligegyldigt; »men jeg betakker mig alligevel for disse italieniserede Danske, navnlig naar de bære Fyrstetitel. Alene dette OrdPrincipessafaaer jeg bestandigt galt i Halsen, hver Gang jeg skal udtale det - og de bruge det jo ved hvert andet Ord.«

»De kan godt spare Dem den Uleilighed,« svarede jeg. »Titlen har jo Intet at betyde. Den betegner neppe saa meget som Baronesse hos os. Desuden er jeg vis paa, at hun aldeles ikke bryder sig om denne Titel. Hun er for fri en Aand til at ville bekymre sig om en paahængt Etiquette, der langt snarere forringer hendes Værd end fremhæver den. Hun er en af disse stille, dybe Charakterer, der, ligesom Søen her, villigt modtager alle Skjønhedens Indtryk, og straaler dem tilbage med Undtagelse af dem, som den gjemmer i sit Dyb. Hun er - -«

»Hillemænd!« afbrød Aabye mig, »hvor De tager paa Veie! Man skulde næsten troe, at De havde isinde at sætte Dem paa den ledige Throne, og at De blot ønskede at komme til Villaen for at faae Leilighed til at anlægge de første Løbegrave. De omtaler hende jo med en Varme og en Interesse og maler Phantasiebilleder, som havde De længe kun havt hende i Deres Tanker. Tag Dem iagt! Den italienske Luft er farlig.«

»Maaskee,« svarede jeg, »men ikke for mig; derimod vistnok for Deres Ven, Henrik Verner. Har De ikke lagt Mærke til, at han er meget forandret, siden vi kom herud? Har De ikke tidt, ligesom jeg, følt, at han er urolig, adspredt, higende snart efter Et, snart efter et Andet, kort sagt - at han er en ganske Anden end den muntre, glade Ungersvend, han var i Rom?«

Aabye saae alvorlig paa mig og sagde: »Det kan De ikke regne efter.





De kjender ikke Verner saa godt som jeg. Han har nu saadan ganske sin egen Maade at tage Verden og Tingene paa. Hvad vi andre gaae og gnave over, snart paa een Tid af Dagen, snart paa en anden, det samler han til en Hovedsum og har da »de mørke Dage«, som han kalder dem. Maaskee har han havt nogle af disse herude, skjøndt jeg har ikke mærket det.«

»Nei, og hvorfor ikke?« spurgte jeg. »Fordi De har slentret om med den Gamle, snart i Skovene, snart i Campagnen, og ladet mig passe mine Skriverier, og Verner sig selv. Se, derfor har De ikke mærket Noget.«

»Og hvad har De da mærket?« spurgte Aabye lidt urolig. »Der er da Intet iveien med Henrik; han er da ikke syg?«

»Jo«, svarede jeg, »men hjertesyg, saavidt jeg kan mærke. Det er, som om der tyngede Noget paa hans Sind, han ikke kunde blive fri for. Forleden Aften kom det til et Sammenstød mellem ham og mig, som jeg ikke kan forklare, og som fra min Side var ganske ufrivilligt.«

»Saa,« spurgte Aabye opmærksomt, »hvad var da det? Fortæl mig det, jeg beder Dem. De veed, hvormegen Priis jeg sætter paa Henrik, og jeg frygter for, at der maaskee igjen er nogle af de gamle Historier iveien.«

»Oprigtigt talt,« svarede jeg, »forstaaer jeg mig ikke ret paa Verner. Det forekommer mig, at der ligesom hviler et Tryk paa ham, som om der havde været en Begivenhed i hans tidligere Liv, der endnu kastede en mørk Skygge ind i hans Sjæl. Trods al hans Freidighed er han dog tidt sørgmodig, ja næsten indesluttet, og den lille Begivenhed, der hændte iforgaars tyder, trods sin Ubetydelighed, paa, at han gaaer med et Saar, der endnu ikke er fuldstændigt lægt.«

»Hvad var det da?« spurgte Aabye ivrigt.

»Aa, igrunden den ubetydeligste Sag af Verden. De veed, at jeg i Rom strax sluttede mig stærkt baade til Verner og Dem, og at vort Forhold snart antog en fortrolig Charakteer. Jeg har aldrig benyttet dette til at trænge mig ind i nogen af hans Hemmeligheder, men stedse behandlet ham paa den samme frie og utvungne Maade, hvorpaa han optraadte mod mig. De vil derfor kunne dømme om min Forbauselse, da jeg iforgaars Aftes fik et Svar af ham, der kom ligesom et Lyn fra en skyfri Himmel. Jeg vandrede langs ad den lille Sti ved Albanersøen og saae ham komme noget foran mig ad den Klippevei,





der fører ned fraVilla Pisani. Jeg indhentede ham og spurgte, hvor han agtede sig hen.«

»Ud i Skoven,« svarede han kort og uden at see paa mig.

»Det træffer sig heldigt,« vedblev jeg, »saa kunne vi følges ad.«

Han vendte sig om og svarede med et Udtryk, som om jeg havde været den meest paatrængende Tigger: »Gaa De Deres egne Veie! Jeg følges ikke med Nogen!« Medens jeg endnu stod ganske forbauset over dette Svar, som jeg saalidet havde ventet, var han forsvunden bag en Ombøining af Klippestien, og jeg lod ham da vandre alene.«

»Hm,« sagde Aabye, »saa galt har det dog aldrig været. Han maa have havt en Strid med En eller Anden, maaskee med den unge, franske Officeer, med Leon de Ville.«

»Det er neppe rimeligt,« svarede jeg. »I al den Tid, vi have været herude, har Leon de Ville kun enkelte Gange været paa Villaen, paa Grund af Maneuvren i Roms Omegn.«

»Ja, først idag,« svarede Aabye, »har han faaet en længere Permission til at blive herude i nogen Tid, inden han tager sin endelige Afsked for at gaae til Normandiet med sin Forlovede. Det fortalte han mig for lidt siden, da han holdt herudenfor. Desuden er der jo aldeles ingen Grund for Verner til at komme i noget fjendtligt Forhold til en Mand, som han selv har udrevet fra Døden, og som altid har behandlet ham med den meest udsøgte Artighed, for ikke at sige Galanteri.«

»Han har dog ikke opfyldt sit Løfte om at skaffe os Invitation til Villaen,« bemærkede jeg.

»Kjære Ven!« raabte Aabye leende. »Husk paa, at Leon de Ville er forlovet, hvilket vil sige det Samme, som at han er bleven distrait; at han er bleven forlovet med en meget smuk og munter Pige, hvilket er det samme, som at blive jaloux. Det kan hverken Verner eller De regne ham til Last.«

»Har De da slet ikke lagt Mærke til,« spurgte jeg, »at den betydelige Forandring, der er foregaaet med Verner, daterer sig fra den Aften, da Leon de Ville paaPiazza del Popolofortalte sit uhyggelige Eventyr? Lagde De ikke Mærke til, at han under denne lille Fortælling sad ligesom i en feberagtig Spænding, at han snart blev rød, snart bleg og havde stor Møie med at tvinge sig saameget, at han kunde sige Leon de Ville de faa Ord efter Fortællingen? Husker De ikke, at han den





Aften pludseligt forlod os iPalombellaunder et løst Paaskud, og lod os alene med den unge Franskmand? Husker De endvidere, at han om Aftenen var som rasende efter at komme til Albano og neppe vilde unde vor gamle Fører de to Dage til at arrangere sig i, medens han tidligere aldeles ingen Lyst havde havt til at besøge Albanerbjergene, men derimod med Djævels Vold og Magt vilde ud i Sabinerne? Læg nu hertil, at han i Reglen er tre Timer oppe om Morgenen, før Nogen af os, at han strax efter at have taget sin Frokost styrter afsted ud i Skoven eller i Bjergene, at han er umeddeelsom, mørk og indesluttet, eller pludseligt knalder løs med en Explosion som en Vulcan - saa vil De dog vistnok give mig Ret i, at han er forandret, at Noget maa være Aarsag til denne Forandring, og at denne Aarsag, saavidt jeg kan skjønne,er feminini generis, eller - hvilket igjen er det Samme - at han har faaet Friersko med i Kufferten, da han reiste fra Danmark.«

»Hvor vil De hen!« raabte Aabye leende. »Her er jo, Gud hjælpe mig, ikke saameget at frie til, som en Maren Amme; han besøger jo ikke en eneste af de fremmede Familier, som boe herude i Sommer, og han er da ikke saa gal, at han vil give Englænderens Rolle i»Tonietta.«

»Ja, hvem veed?« spurgte jeg smilende. »Vel er Albano ikke saa rig paa Skjønheder, som den i Almindelighed har Ord for; men der findes dog adskillige kjønne Evadøttre herude, og Verner -«

»Nei, nei!« raabte Aabye. »Nu gaaer De ogsaa altfor vidt i Deres sindrige Combinationer og bygger Deres Slutningers Pyramide op til en saadan Høide, at jeg næsten svimler derved. - Nei, desværre,« vedblev han med en alvorlig Mine, »der er ganske andre Ting iveien, og - De maa ikke tage det ilde op - De er aldeles paa Vildspor. Kjendte De Verner saa godt, som jeg, vilde De neppe tage Sagen saa let, som De gjør. Han har langt dybere Vand at svømme i, end De maaskee aner, og lokkes ikke af den første den bedste Sølvfisk, der glimrer i Overfladen.«

»De har vist ikke glemt,« sagde jeg, »hiin sørgelige Aften paaPiazza del Popolo, da vi Alle vare forsamlede og neppe ventede at see ham mere. Kan De huske, at De den Aften lovede at fortælle mig Noget om hans tidligere Liv. De udtalte Dem paa en Maade, som gav mig Interesse, for den unge Mand, en Interesse, som ikke har tabt sig derved, at jeg senere har lært ham personlig at kjende.«

Aabye betragtede mig med et opmærksomt Blik, som om han





først vilde udforske, hvad jeg egentligt førte i mit Skjold, og svarede derpaa:

»Siig mig, er dette Spøg eller Alvor?«

»Hvor kan De spørge saaledes!« udbrød jeg forundret.

»Undskyld mig,« sagde Aabye alvorlig. »Det forekommer mig, at vi to ikke ganske have Rede paa hinanden, hvad dette Punkt angaaer, og jeg maa til Gjengjæld gjøre Dem et andet Spørgsmaal. Husker De, at De en Aften oplæste et Manuscript, som skulde være forfattet af Een, som De kaldte Holmgreen? Husker De endvidere, at jeg den Aften tilfældigt var fraværende, og at De senere paa min Anmodning laante mig Manuscriptet til Gjennemlæsning? Er det nu Holmgreen, der har forfattet dette Manuscript, eller er det Dem?«

»Ingen af os,« svarede jeg. »Jeg var nødt til at holde Forfatterens Navn skjult og greb derfor i Flæng det første det bedste Navn, som faldt mig ind.«

»Vil De da,« spurgte Aabye, »tilstaae Forfatterens Navn, dersom jeg gjetter det rigtigt første Gang, saa skal jeg til Gjengjæld fortælle Dem Noget mere?«

Jeg nikkede bejaende. Aabye lagde sig tilbage i Stolen, pustede med stor Værdighed en tyk Røgsky fra sig og sagde ikke uden en vis Emphasis:

»Den, der har skrevet Henry Vernons Historie, hedder Frederik From, saa sandt som jeg hedder Poul Aabye.«

»Hvorledes veed De det?« spurgte jeg overrasket.

»Paa den simpleste Maade af Verden,« svarede Aabye. »Forfatteren har, maaskee af Magelighedshensyn, maaskee fordi han ikke havde isinde at lade Manuscriptet trykke, ikke engang forandret sit eget Navn, medens han dog har maskeret de Andres, og jeg har derfor kjendt to af Personerne i dette Drama saa godt, at Gjetningen aldrig kunde falde mig vanskelig. Nu spørger jeg Dem, hvormange og hvilke har De kjendt?«

»Ikke en Eneste,« svarede jeg, »alene med Undtagelse af Frederik From. Jeg veed vel, at han i tidligere Aar levede meget med den Person, som han har skildret under Navn af Henry Vernon; men netop paa den Tid gjorde jeg min første Udenlandsreise, og ved min Hjemkomst stod From i Begreb med at forlade Danmark paa længere Tid. Uagtet vi ere Skolekammerater og levede den første Studentertid meget cordialt sammen, har jeg dog ikke seet ham i de sidste Aar, og





det Manuscript, som han tilsendte mig, berører Begivenheder, der netop ligge i hiin Periode.«

»Ja,« svarede Aabye, »og Begivenheder, der ikke maae trykkes, uden at en vis Person giver sit Minde dertil.«

»Brandt?« spurgte jeg tvivlende.

»Nei,« svarede Aabye, »han er død for flere Aar siden og har desuden sat sig selv saa offentligt et Minde, at det ikke kan skjules. Nei, jeg tænker paa Hovedpersonen, paa Henry Vernon.«

»Det er da ikke Henrik Verner!« raabte jeg, idet jeg sprang op. »Det er da vel ikke hans virkelige Liv, som Frederik From har skildret?«

»Ja og nei,« svarede Aabye, »ganske som De vil tage det. Ingen Digter griber sine Charakterer lige ud af Luften, og Motiverne i ethvert digterisk Arbeide have altid en skjult Traad, der er slynget om Virkeligheden som Vindsel. Vi kunne jo tænke os, at Verner virkeligt har lidt og kjæmpet saaledes, som From har skildret. Vi kunne jo antage, at han virkeligt har været et Bytte for disse sjælelige Kampe, for disse Skjæbnens Omskiftelser, og jeg vil da spørge Dem, om det er saa forunderligt, hvis der i hans Sjæl er bleven en sort Plet tilbage, der, hvor lille den end er, dog er stor nok til at formørke hans Liv, selv naar Lykkens Sol skinner allerklarest.«

»De har altsaa ikke kjendt Verner i den Periode, som From har skildret?« spurgte jeg.

»Nei,« sagde Aabye og rystede sørgmodig paa Hovedet, »jeg traf ham, da de onde Dage kom. Har From seet ham i hans lyse Periode, saa har jeg kjendt ham i hans mørke, og der kunde godt skrives en ny Roman derom, dersom jeg havde de samme Evner som From, og dersom Tiden ikke holdt mere af de lyse Billeder end de mørke. Maaskee er det Froms Hensigt at gjøre dette. Manuscriptet er jo ufuldendt, og hvad jeg har seet, kunde godt tjene som Pendant til den lyse Side af Maleriet. Dog troer jeg neppe, at Verner vilde tillade det; thi den Kamp, som han har stridt igjennem, den Nød, de Lidelser og de Savn, som han har taalt, holde vistnok kun meget Faa af at læse, og han mindst af Alle af at see paa Papiret.«

»Hvorledes gjorde De Verners Bekjendtskab?« spurgte jeg frittende. »Fortæl mig Noget derom. Nu er det Dem, som skal indfrie Deres Løfte.«

Aabye vilde svare, da vi i det Samme hørte Trappen, som førte op til Loggien, knage under tunge Trin, der havde tilfølge, at først en





graae, spidspullet Filtehat viste sig i Aabningen; derpaa fulgte et Par godmodige, joviale Øine, et smilende Ansigt og et mægtigt, staalgraat Skjæg, indtil den Gamle i hele sin imponerende Skikkelse stod for os med en lille Billet i Haanden.

»Det er en rar Hønserede, De har faaet lavet sammen heroppe,« sagde han pustende. »Her løber jeg hele Huset omkring for at meddele den nyeste Nyhed, og saa sidde de unge Hanekyllinger heroppe, uden at give et eneste Gal fra sig ved Solopgang. Hvor er Verner?«

»Ude!« svarede Aabye, medens jeg greb Papiret, som den Gamle havde lagt paa Loggiens Rand, og som Morgenvinden truede med at bortføre.

»Holdt, stop!« raabte den Gamle og snappede Papiret fra mig. »Er det en Maade at behandle et høiadeligt Invitationskort paa? De aner vist neppe, at det er en virkelig Prindsesse, der har forfattet denne Øiensfordærvelse, som jeg holder i Haanden.«

»En Invitation!« raabte jeg. »Tænkte jeg ikke nok, at Leon de Ville fik sat sin Plan igjennem? Det bliver morsomt.«

»Ja, ganske som man tager det,« sagde den Gamle tørt. »Holder De meget af at gnide Deres Ryg mod et Consolspeil eller at studere Mønstret i Deres Hattefoder en heel Aften igjennem, saa for mig gjerne; jeg er aldrig misundelig. Hvad mig angaaer, spiser jeg hellere min Salat iBufalo, end jeg knækker Krakmandler med Grever og Baroner, og bliver grint ud af et Par skrammererede Lakaier, som troe, at jeg har glemt at barbere mig.«

»De gaaer altsaa ikke med?« spurgte Aabye.

»Forbandet nødigt,« svarede den Gamle, »og vil Nogen sælge mig et Paaskud, kjøber jeg det strax. Jeg har nu ikke været i Selskab i tredive Aar og har derfor glemt, hvordan en sort Kjole seer ud.«

»Det er forresten mærkeligt, at Fyrstinden inviterer saa kort efter sin Gemals Død,« bemærkede jeg. »Det er ikke efter italiensk Skik. De maa endeligt gaae med; jeg længes efter at komme ind i en italiensk Familie og see et rigtigt italiensk Selskab.«

»Velbekomme!« sagde den Gamle. »Jævn Kjedsommelighed ogconversazionefra Syv til Ni; to Viindruer, tre Figner og een Krakmandel til en suurOrangiatafra Ni til halv Ti og vanvittig Kjedsommelighed til Claveermusik fra halv Ti til Elleve - det er Programmet, og det er jo meget lovende.«

Jeg loe og snakkede saalænge for den Gamle, at hans stærke Aversion





mod fiint Selskab blev neddæmpet saavidt, at han lovede at blive den første Time; men videre kunde vi heller ikke drive ham. Aabye foer ned for at faae fat paa Verner og meddele ham den glædelige Nyhed, medens jeg med den Gamle gik ned i hans improviserede Studie for at see en Buste af den skjelmske Giulietta, Barberens Datter, der boede ligeover for os, og som hver Morgen coquetterede med os, naar hun flettede sit deilige, sorte Haar.

Da vi senere hen paa Formiddagen samledes til det fælles Maaltid, var Verner endnu ikke kommet. Efter vor gamle Værtindes meget vidtløftige Forklaring var han om Morgenen først seet paa Broen, der forbinder Ariccia med Albano, og senere paa Veien ned imod Nemi, hvor hendes Søn havde truffet ham. Rimeligviis maatte han nu være paa Vandring hjemad, og da vi havde endt vort Maaltid, besluttede vi at gaae ham imøde for at meddele ham den lille Begivenhed, der idag afbrød vort idylliske, men paa Forandringer temmelig fattige Liv. Ved Ombøiningen til den lille Sti, der fra den brede Hovedlandevei fører ned imod Søen tilvenstre, skiltes vi ad, saaledes at den Gamle fulgte Stien, der i Dybden slynger sig langs med Søens Rand, medens Aabye og jeg gik ad den bredere Vei, som løber høiere oppe, og paa hvilken Verner maaskee kunde være slaaet ind, dersom han vilde følge denne Vei til Genzano. Medens vi saaledes vandrede sammen, faldt Talen atter paa Verners tidligere Liv, og Aabye meddeelte mig da Følgende:

»De vil rimeligviis fra den lille Historie, som jeg fortalte den første Aften paaPiazza del Popolo, erindre, at jeg i 1853 ved Choleraens Udbrud var bleven ansat som Choleralæge ved Almindeligt Hospital, nogen Tid efter at jeg var bleven Candidat. Medens jeg studerede Medicin havde jeg af og til Leilighed til at træffe sammen med Henry Vernon - det var dengang hans virkelige Navn - især i Studenterforeningen og paa de physiologiske Forelæsninger, som han da hørte, skjøndt de strengt taget laae udenfor hans egentlige Studier. Allerede dengang tiltalte han mig i en overordenlig høi Grad; thi foruden at være livlig og opvakt, havde han mange, maaskee for mange Interesser, der dog alle stod i Aandens og Ideens Tjeneste. Hvad der derimod mindre behagede mig, var en vis Jagen efter forfængelig Opsigt, en Tilbøielighed, som han let kunde tilfredsstille, da i hiin Periode alle Rigdommens Midler stod til hans Raadighed. Lidt efter lidt syntes imidlertid de ideelle Interesser at svækkes, og hans Besøg i Studenterverdenen





og paa Forlæsningerne blev bestandigt sjeldnere. Den Omgang, som vi havde havt med hinanden, men som aldrig havde været af nogen synderlig Betydning, hørte endeligt ganske op, da han sluttede sig til en Kreds af Mennesker, med hvilke jeg i ingen Retning kunde harmonere, mindst med Lieutenant Brandt, om hvem De vistnok vil have faaet en klar Forestilling gjennem Froms Manuscript. Der gik i den Tid mange Rygter i Kjøbenhavn baade om den unge Vernons colossale Rigdom og om de mange, dumme Streger, som Brandt forledede ham til. Ond eller fordærvet har han aldrig nogensinde været, men derimod letsindig, og denne Egenskab benyttede Brandt sig af med megen Snildhed, idet han satte den i Forbindelse med hans Forfængelighed og Vankelmodighed. Dette hans Vankelmod, der jo iøvrigt er saa almindeligt hos unge Mennesker, og som saa ofte rettes med Aarene, fremtraadte imidlertid hos Vernon med en saadan Styrke, at det tidt forekom mig, at han ligesom var splittet i to Naturer, der ikke formaaede harmonisk at smelte sammen i hinanden. Paa den ene Side havde han megen Phantasie og Følelse, der tidt drev ham over i sværmeriske Drømme og Syslen med digteriske Arbeider, hvortil han besad baade Smag og et vist Talent; paa den anden Side havde han en critisk Scepticisme, der i Forening med en virksom Ransagelsens Aand drev ham over til Studier i Naturvidenskaben, hvilken han betragtede som vor Tids kommende Messias, under hvis Banner det næsten var mere end en Hæder at kjæmpe. Disse to Naturer, der, hvor gode de end hver for sig kunde være, dog ligesom fjendtlige Magter stod sønderrivende imod hverandre, frembragte en Spaltning i hans Stræben, som han da søgte at udfylde med det sletteste Materiale, der kunde findes: de daarlige Glæder og overfladiske Fornøielser, hvorpaa Kjøbenhavn er saa rig. Hvor ofte har jeg ikke seet ham midt under Løsningen af et eller andet videnskabeligt Problem, der hyppigt havde beskjæftiget ham i Maaneder, pludseligt at kaste dette tilside for at overvinde de Vanskeligheder, som et eller andet digterisk Emne frembød, og som han nu følte sig istand til at beseire. Naar da Kræfterne eller Lysten ogsaa her svigtede ham, kastede han det mismodigt overbord og ansaae da den aandelige Slaphed og Træthed, der var opstaaet ved disse to forskjelligartede Strømningers Brydning, for Mangel paa virkelig Dygtighed og Begavelse. Under disse Anfald, som næsten periodisk vendte tilbage, var det at Brandt og de Andre kunde tumle med ham, omtrent som de





vilde. Det Anker, der ene kunde give ham noget Hold og bringe ham til at svaie op imod Strømmen, hvormed han ellers drev af, syntes ikke at være muligt for ham at finde; thi hver Gang han nærmede sig en Kvinde - og jeg troer, at han navnlig i en vis Periode stærkt nærmede sig til en - traadte hans Critik og Scepticisme saameget i Forgrunden, at det altid berøvede ham Modet til at beherske Situationen og gribe i rette Tid det forbiflyvende Øieblik. Den Hemmelighed, der knyttede sig til hans Fødsel, og som jeg dengang ikke kjendte, bidrog ogsaa meget hertil. Ofte har jeg tænkt, at hans Fader og Moder maatte være meget uensartede Naturer, dersom man turde dømme fra de Brydninger, der herskede hos Henry, og som trods hans Rigdom og store Begavelse dog gjorde ham til et ulykkeligt Menneske.

Da var det, at den sørgelige Duel indtraf, som jeg allerede har meddeelt Dem i min lille Fortælling, og som snart, ligesom en Løbeild, med de utroligste Forvanskninger foer rundt i Kjøbenhavn. Duellen gjorde under de daværende Forhold ikke saamegen Opsigt, som den under andre Omstændigheder vilde have gjort; men dog vare de Gisninger rigelige nok, som Folk anstillede med Hensyn til dens Motiver. Nogle paastod, at Brandt, der pludseligt var kommen til Penge, havde bedraget Vernon for en Deel af hans Formue; Andre, at Brandt havde berøvet Henry en ung Pige, som han elskede, og som netop skulde være den samme Patient, som jeg hiin Aften besøgte paa Christianshavn. Det virkelige Motiv, som jeg først langt senere erfarede, var imidlertid det, som De selv kjender fra Froms Manuscript. Hvad det Barn angaaer, som blev fundet hos Patienten, da var dette ikke Henrys, men Brandts, det var Brandt, der fra Begyndelsen af havde forført Laura, og som senere havde benyttet Henry som det gyldne Skjermbræt, bag hvilket han i al Tryghed kunde operere.

Alle de Rygter, der i hiin Tid circulerede, vare imidlertid ikke synderligt skikkede til at stille Henry i noget videre gunstigt Lys. Da jeg fra mit tidligere Bekjendtskab til ham kjendte den Stolthed og Uafhængighedsfølelse, der altid havde besjælet ham, satte jeg fuld Tiltro til en Meddelelse, jeg fik om, at han tilligemed From, der havde pleiet ham under hans Sygdom, vilde forlade Danmark, - ja maaske bosætte sig paa Jamaika, hvor man paastod, at han havde Slægt og Forbindelser. Jeg fæstede saa fuldstændig Lid til dette Rygte, at jeg lidt efter lidt, ligesom alle Andre, tabte disse Begivenheder af Syne og allerede betragtede





Vernon, og hvad der stod i Forbindelse med ham, som uhyggelige Minder fra en Rædselsperiode, som jeg haabede aldrig mere at skulle opleve.

Imidlertid - Efteraaret gik hen, Vinteren kom, og en kold blæsende Februaraften vandrede jeg efter Sædvane hjem fra Hospitalet gjennem de sneelagte Gange i Kongens Have. Da jeg kom i den korte Lindeallee, som ved et Gitter er afspærret for den Gaardsplads, der danner Udgangen til Volden, saae jeg en Skikkelse, der i høj Grad tildrog sig min Opmærksomhed. Det var en Mand, høj af Væxt, men med en forunderlig, sammenfalden og vaklende Holdning. Han var iført en Dragt, der saavel ved sit Snit som ved sit Stof tilkjendegav, at baade den og dens Besidder havde kjendt lykkeligere Dage.

Han var klædt i sort fra Top til Taa; men Beenklæderne vare forneden iturevne og sammenrimpede med blækfarvet Garn. Frakken, der hang løs og slubbrende omkring ham, manglede over Halvdelen af Knapperne, og saavel hans Støvler som hans Hat syntes at rødme høit over den Tilstand, hvori de befandt sig. Jeg antog, at det var en eller anden gammel, forfalden Student, der nu fristede et kummerligt Liv som Oversætter eller Literat af laveste Rang, og jeg greb i Lommen for at give ham Lidt, naar jeg gik forbi. Neppe hørte han imidlertid Lyden af mine Trin paa den knirkende Snee, før han forstærkede sin Gang, som om det blotte Syn af et Menneske vilde være ham ubehageligt, og samtidigt hermed dreiede han Hovedet noget til Siden og sendte mig under Hatteskyggen, der var trykket ned i Panden, et sky, skulende Blik, som om han frygtede for at see en Rykker i enhver Forbigaaende. De vil kunne forstaae min Overraskelse, min Skræk og Forbauselse, da jeg i dette blege, sammenfaldne Ansigt, i denne usle, næsten pjaltede Skikkelse, der syntes at skjælve i Vinterkulden, troede at gjenkjende den fordums rige og elegante Henry Vernon, ham, der havde givet Kjøbenhavn saa megen Anledning til Omtale, ham, der havde været saa feteret, og til hvem saa mange Mødre havde knyttet lige saa mange, stille Forhaabninger. Jeg blev staaende som lamslaaet, men inden min Forbauselse havde faaet Tid til at sætte sig, var han forsvunden gjennem Gitterlaagen og ude i Gaarden foran Gartnerboligen.

»Tempora mutantur et nos mutamur in illis«, tænkte jeg uvilkaarligt, idet jeg ilede efter ham, for muligt ved et nøiere Eftersyn at blive sikker i min Sag. Jeg opnaaede dette Gjensyn, og dermed den fuldkomne





Forvisning om hans Identitet og den uhyre Nød, hvori han maatte være sunken. Da jeg kom til Gitterporten, saae jeg ham staae udenfor det lille Træhus, hvor en tyk og trivelig Kagekone driver en ikke ufordeelagtig Handel med de Soldater, Ammer og Børn, der nu, som en bitter Satire paa Kjøbenhavnernes tivolisk uddannede Smag, ere Havens eneste Besøgende. Uden for dette lille, graamalede Træhuus stod Henry Vernon med den venstre Haand støttet imod Disken, som om han næsten ikke mere kunde holde sig paa Benene, medens han med den høire famlede i Lommen efter de faa Skillinger, som hans røde, valne og forfrosne Fingre havde stor Møie med at hente op. Derpaa talte han dem efter endnu engang førend han skød dem ind ad det lille Glughul, bag hvilket Kagekonen sad i Læ for den skarpe, iiskolde Vind, der ubarmhjertig foer ind under hans iturevne, tyndslidte Klæder. Et Øieblik efter modtog han et halvt Commisbrød, der af en usynlig Haand blev stukket ud gjennem den samme Aabning. Han knappede sin Frakke og skjulte det omhyggeligt under den ene Arm, medens han samtidigt dermed, næsten som et Barn, kastede et længselsfuldt Blik paa de Tvebakker, Kager og andre Herligheder, som laae udbredte for ham. Da han havde knappet Frakken, vendte han sig om og gik langsomt henimod Porten; men i samme Øjeblik kom Kagekonens røde Ansigt tilsyne udenfor Gluggen, og med skingrende Stemme hørte jeg hende raabe: »Hør De der! Der mangler en halv Skilling.« Jeg trak mig noget tilbage henimod Skilderhuset og saa ham langsomt og med sænket Hoved vende tilbage for at gjøre Regnskabet om igjen. Paany famlede hans usikkre Haand rundt i alle Lommer; derpaa knappede han Frakken op og vilde give Brødet tilbage. Da saae jeg igjen Kagekonens Ansigt komme tilsyne som et uhyre Hoved ud af Mester Jakels Proscenium, derpaa fulgte en Haand med en afværgende Bevægelse, og en anden med to Kummenskringler som Tegn paa Fred og god Forstaaelse. Han betænkte sig et Øieblik, saa tog han dem og stak dem i Baglommerne paa Frakken, gjemte Brødet paany og forsvandt ud ad Porten. I et Nu var jeg henne hos Konen, og et Par Ord fra hendes Side bragte Opløsning paa Gaaden.

»Han var en fattig Studenter, der nok havde sit Læs med at komme frem i Verden, skjøndt han saae ud til at være kommen af pæne Folk; nu kjøbte han hver Middag det gamle Commisbrød, som Soldaterne





solgte, naar det var blevet saa tørt, at de ikke længere skøttede om det.«

Jeg ilede ud, kastede et langt Blik til begge Sider af den udstrakte Voldgade, men kunde ikke øine ham nogetsteds. Han maatte altsaa være oppe paa Volden, og da jeg kom derop, saae jeg ham gaae til venstre en hundrede Alen foran mig. Jeg vedligeholdt denne Afstand, dog saaledes, at jeg ikke noget Øieblik tabte ham af Syne. Paa denne Maade fortsatte vi Veien, indtil vi kom til Langebro. Her saae jeg ham staae stille, lægge Brødet og varme sig, ved som Droskekudskene at slaae Armene over hinanden; derpaa trak han den ene af Kummenskringlerne op og gav sig til at spise den, medens han vandrede over Broen. Vinden, som inde i Byen havde været temmelig stærk, var her saa voldsom og bidende, at den tvang mig til at trykke Hatten fastere ned i Panden og smøge Kraven op over Ørene. Jeg saae ham gaae foran mig, støttende sig til Rækværket og begjærlig spisende paa den Kummenskringle, han bar i Haanden. Midt paa Broen kom et stærkt Vindstød, der rev Hatten af hans Hoved, og i et Nu førte den bort med den skummende Strøm. Han gjorde en ufrivillig Bevægelse med Armene for at gribe efter den. Derved løsnedes Frakken, Brødet styrtede ud, tørnede mod Rækværket og forsvandt i samme Øieblik i Vandet. Han saae et Øieblik efter det med et underligt sløvt Blik; derpaa vandrede han langsomt videre, bestandigt støttende sig til Rækværket, og uden engang at tilknappe sin tynde Frakke, der flagrede for Vinden.

Under hans langsomme Gang langsmed den øde Reberbane gik jeg ham flere Gange forbi og fik derved den fuldstændige Overbeviisning, at det var den tidligere rige, muntre og livsglade Henry Vernon, som jeg havde for mig. Jeg var uvis om, hvad jeg skulde gjøre; thi de Gange, jeg strøg ham forbi, havde baade hans Ansigt og Blik havt et Udtryk, som fyldte mig med Medlidenhed, medens det dog paa den anden Side tilkjendegav, at han ønskede at vandre ukjendt og alene. Jeg besluttede da at lade ham vinde et lidet Forspring, derpaa indhente ham paany og følge ham op i det Huus, hvor han maatte gaae ind, for der at tilbyde ham den Tjeneste og den Hjælp, som jeg formaaede. Han dreiede om ad Overgaden over Vandet og slog ind i en Gade tilhøire, hvor Mørket var saa tæt, at jeg ganske havde tabt ham af Syne, da jeg et Par Secunder senere naaede Hjørnet.





Jeg ilede frem ad den smalle, svagt belyste og slet brolagte Gade, der kun syntes at indeholde de usle Fattigboliger, som jeg kjendte saa vel fra Choleraperioden, og øinede henimod Enden af den en Skikkelse, der langsomt sneeg sig ind ad en Gadedør, som førte ind i et særdeles høit, smalt og mørkt Huus. Det kunde neppe være nogen Anden end ham, da Gaden, paa enkelte Børn nær, var ganske mennesketom, og jeg ilede derfor rask til for om muligt endnu at kunne naae ham paa Trappen. Ligesom jeg standsede foran Huset, der laae saa øde og skummelt i det døsige Lygteskjær, slog pludseligt et Gjenkjendelsens Lyn ned i mig: det var det samme Huus, som Choleraen havde ryddet Sommeren forud, som havde været Vidne til den Rædselsscene, jeg alt har fortalt Dem, og hvis usle og elendige Tilstand jeg kjendte saa godt. Uvilkaarligt veeg jeg tilbage, greben af en ængstelig Gru. Det forekom mig mere end et Spil af Skjæbnen, at den unge, rige og af sin Rigdom overmodige Henry Vernon skulde ende i »Tordenskyen« - netop det samme Sted, hvor den letsindige, ulykkelige Laura havde tilbragt sine sidste, skrækkelige Timer. Det var for mig ikke Tilfældighedens Spil, ikke et Sammentræf af Omstændigheder - det var den hævnende Nemesis, der aabenbarede sig.

Jeg gik op i den elendige Beværtning, der saa stolt bar Skildtet »Billard og Café«, og gjennem den tykke Atmosphære af osende Olielamper, Brændeviin og Øl opdagede jeg et enkelt Menneske, der sad paa Hug foran Kakkelovnen og hurtigt reiste sig ved min Indtrædelse. Det var Værten selv, men han syntes ikke at have ret megen Søgning; thi han blev synligt overrasket, da jeg satte mig ned og forlangte en Kop Kaffe. Under de Bestræbelser, som jeg gjorde for i det mindste at nedsvælge noget af den afskyelige Mixtur, som han bragte mig, førte jeg Talen hen paa Sommeren og dens Begivenheder. Han var den Eneste, der var bleven tilovers af Husets Beboere; men han skyldte det kun den Omstændighed, at han efter sin Kones og tre Børns pludselige Sygdom og Død var flygtet ud af de Omgivelser, der havde dræbt de Andre. Han havde da taget Tjeneste som Opvarter i Nyholtekro; men ved sin Tilbagekomst havde han fundet Huset lukket, Beboerne uddøde, og Eiendommen, hvis simple Café tidligere havde været et Tilflugtssted for en stor Deel af Christianshavns Arbeidere, var nu saa berygtet, at han neppe kunde tjene det, hvormed han skulde betale sin Huusleie. Dette og meget Andet fortalte han mig, idet han udbredte sig vidtløftigt derom. Om Henry Vernon





kunde han derimod aldeles ingen Oplysning give mig. Der boede ingen galante Personer i Eiendommen, og mindst Nogen med »et saa fiint Navn«, som han udtrykte sig.

Den Vinter var jeg bleven valgt ind i Bestyrelsen af Selskabet »Philadelphia«, et Selskab, der, som De veed, gaaer ud paa at understøtte fattige og værdige Studenter ved Bidrag, der indsamles hos deres af Lykken mere begunstigede Kammerater. Selskabet, hvis Virksomhed foregaaer i al Stilhed, modtager i Reglen Ansøgninger fra de Trængende selv, og Trangen afhjælpes da, saavidt muligt, naar man har overbeviist sig om, at den virkeligt er tilstede. Det traf sig, at et Medlem den Aften i Bestyrelsesmødet meddeelte nogle Oplysninger, som han havde modtaget fra forskjellige Kilder, angaaende en vis Student Verner, der skulde leve i den yderste Trang og under Omstændigheder, som man neppe vilde ansee for mulige i Kjøbenhavn. Der blev fortalt, at han allerede om Efteraaret skulde være ankommen til Byen for at studere Medicin, og at han i den første Periode udelukkende havde levet af Rugbrød og Anchiovis, som han, efter hvad han havde meddeelt nogle af sine Kammerater, ansaae for den billigste og den i Forhold til Prisen meest nærende Kost. Uagtet disse havde fraraadet ham at leve paa en Maade, der ikke stod i noget Forhold til den Jernflid, han udviste, og de Anstrengelser, han paalagde sig selv paa Hospitalet, havde han dog ikke villet følge deres Raad, men haardnakket afviist ethvert Tilbud om Hjælp, ligesom det heller ikke havde været dem muligt at faae ham til at søge nogle af de Legater, der saa rigeligt ere tilstede for trængende Studerende. I Løbet af et Par Maaneder havde han underkastet sig den medicinske Forberedelsesexamen med»præ ceteris«i alle Fag; men kort derefter var han fuldstændigt forsvunden fra Hospitalet, hvor han havde været en daglig og virksom Gjæst. Uagtet han var særdeles afholdt af sine Kammerater, havde han dog aldrig taget imod nogen Understøttelse af dem, ja endogsaa tilbageviist deres Opfordring om at besøge dem i Hjemmet med en Vedholdenhed, der havde skaffet ham adskillige Uvenner. Paa den anden Side havde han heller aldrig seet Nogen hos sig, ligesom han over hele sin Existens kastede et saa hemmelighedsfuldt Slør, at hans Kammerater ikke engang vidste, hvor eller hos hvem han opholdt sig. En af disse, der havde fattet oprigtig Medlidenhed med ham paa Grund af hans stille, sørgmodige Væsen og den Ubøielighed, hvormed han bar aabenlyse Savn, havde anstillet en





formelig Undersøgelse i de Dage, da han var forsvunden, og havde fundet ham paa en ussel Kvist i et Baghuus paa Christianshavn, hvor han, saaledes paastodes det idetmindste, i de sidste tre Uger havde opholdt Livet ved Rugbrød og Mælk, i Forbindelse med smaa Quantiteter Opium, tre Stoffer, der efter hans Mening vare tilstrækkelige og endnu billigere, end hvad han tidligere havde levet af.

Denne Meddelelse, saa løierlig den ene klang, var dog af en saadan Natur, at den opfordrede til ufortøvet Virksomhed, og da den Ulykkelige efter Meddelerens Udsagn laa syg som en Følge af den Faste, han havde paalagt sig, blev jeg, som lægekyndigt Medlem, anmodet om at undersøge Sagen.

Umiddelbart efter Mødet begav jeg mig i den barske Vinteraften atter ud paa Christianshavn, hvor den omtalte Verner skulde boe i et for mig nærmere opgivet Huus. Jeg havde ikke søgt ret længe, før jeg igjen stod foran den høie, skumle og uhyggelige Bygning i Dronningensgade. Min Ven, den bortflygtede Caffeskjænker, syntes at have gjort et sidste, fortvivlet Forsøg paa at slaae sig op til sit tidligere Renommé, thi paa Døren fandt jeg skrevet med Kridt: »Her gives Credit i tre Dage, og Pant tages for Penge«. Selv stod han udenfor Døren i en sørgende Tilstand, som betydeligt forhøiedes ved Nydelsen af en af hans egne Cigarer. Af ham fik jeg da at vide, at der nok boede en Fyr af det Navn, dersom jeg vilde uleilige mig op paa den øverste Kvist. Jeg frabad mig enhver Assistance, thi jeg kjendte jo Huset fra tidligere Tider. Efterat være steget op ad de samme, smalle og uhyggelige Trapper, som nu om Vinteren forekom mig baade uslere, mørkere og mere smudsige end før, naaede jeg den saakaldte øverste Kvist ved Hjælp af den tidligere omtalte Hønsestige, der endnu stod saa uforandret, som om Intet var passeret. Et svagt: »Kom ind!« efterfulgte min Banken paa Døren. Jeg tændte det lille Lys, som jeg af viis Forsynlighed havde taget med, og traadte for anden Gang ind i dette Kammer, der havde været Vidne til saa megen Nød og Elendighed og fyldt mig med den dybeste Rædsel. Jeg lyste mig frem og saae en Skikkelse, mager og sammenfalden, der hvilede paa en Bunke - en underlig Blanding af Halm, Aviser og pjaltede Klædningsstykker - en Skikkelse, der med den ene Haand dækkede begge sine Øine, som om den i lang Tid ikke havde seet Lys, medens den med den anden gjorde en afvisende Bevægelse henimod Døren.

Jeg søgte et Sted, hvor jeg kunde sætte Lyset fra mig - der var





bogstaveligt intet andet end den smalle Vindueskarm. Hvert Meubel, ja selv det simpleste Bohave, syntes, slagen med Rædsel over saa megen Nød og Elendighed, at være flygtet bort for længe siden. Kakkelovnen stod rød og rusten i det ene Hjørne af Værelset; men dens iiskolde Jern var kun en bitter Ironie paa Vinterens Strenghed, og jeg kan huske, at jeg undrede mig over, hvorfor han ikke havde brændt eller solgt de sex til otte Bøger, der stod opstillede i dens Nærhed paa det bare Gulv langs Væggen. Endnu havde jeg ikke faaet Leilighed til at betragte den forfrosne, næsten mere end pjaltede Skikkelse, som vedblev at holde Haanden for Ansigtet uden at reise sig eller sige et Ord. Jeg bøiede mig ned over ham og drog hans udtærede Haand bort fra Ansigtet - og her, hvor jeg midt i Sommerens glødende Hede havde staaet ved Lauras Dødsleie, her traf jeg midt i Vinterens Mørke og Kulde sammen med ham, der havde havt saa stor en Indflydelse paa hendes Skjæbne, og som nu syntes snart at maatte følge hende.

I Begyndelsen laae han taus, som om han havde fattet den ubøielige Beslutning ikke at tale et Ord mere i denne Verden. Derpaa talte han, men paa en Maade, som om han ikke kjendte mig, som om jeg var uberettiget til at trænge ind i det mørke Fristed, han havde valgt sig. Først da jeg mildt og blødt mindede ham om gamle Tider og besvoer ham om ikke at opgive sig selv, først da styrtede en Taarestrøm ud af hans matte Øine, og han fik de Ord frem, som Sorgen og Bitterheden havde gjort til Steen og lagt paa hans Hjerte. Da fortalte han mig Alt - hvorledes han var bleven skuffet af sin tilsyneladende Stilling i Livet, hvorledes han havde svigtet sin Kjærligheds Ideal og til Gjengjæld var bleven svigtet af hende, hvor høit han havde elsket sin Moder, og hvor dybt hans Hjerte var bleven saaret ved Tanken om at maatte opgive hende, hvorledes han havde kæmpet, savnet og lidt, og hvorledes han nu kun ønskede een Ting: at døe i Ro, useet af Verden.

De aner neppe, hvor dybt jeg blev rystet af dette korte, i afbrudte Sætninger fremførte Skriftemaal, som, skjøndt det aldeles bar Sandhedens Præg, dog var saa vidt forskjelligt fra de Tanker, jeg havde gjort mig om den forhenværende Henry Vernon og hans nuværende Tilstand. Ham var det, som jeg om Eftermiddagen havde truffet i Kongens Have, som Konen havde givet Brødet, det samme Brød, som de graadige Bølger opslugte, skjøndt det var erhvervet for den





sidste Skilling, han eiede. Jeg skal ikke skildre Dem al den Møie, som jeg havde med at bringe ham fra det fortvivlede Forsæt, at ende sine Dage i den Afkrog, han havde valgt sig; heller ikke behøver jeg at meddele Dem, hvorledes jeg lidt efter lidt helbredede ham.

Under mine idelige, næsten daglige Besøg paa Almindeligt Hospital, hvor jeg fik ham indlagt, da Cicatricen paa det modtagne Saar endnu ikke var færdigdannet, lærte jeg ham lidt efter lidt at kjende som et Menneske, der forenede en dyb Følelse og rigt udviklet Forstand med den største Taalmodighed og Udholdenhed. Kun havde han faaet en Tanke, der næsten var bleven fix hos ham, den, at Nemesis var over ham, fordi han havde brudt med Ideen, i hvis Tjeneste han havde staaet, og at denne Nemesis atter og atter straffende vilde vende tilbage, hvor meget han ogsaa stræbte at undgaae den. Først da jeg ved alvorlige Samtaler havde faaet denne Idee ryddet afveien og viist ham, at Livet i al sin Rigdom endnu kunde ligge aabent for ham, først da begyndte den egentlige Helbredelse, der til Gjengjæld skred saameget raskere frem. Under sit Ophold paa Hospitalet havde han fattet en Hengivenhed for mig, der hurtigt gik over til et trofast Venskab, hvorpaa han aflagde rørende Beviser. Hans Lyst til Lægekunsten forøgedes her i høi Grad, og da jeg gjennem »Philadelphia« kunde skaffe ham tilstrækkelig Understøttelse, vedblev han dette Studium med en Iver, der snart gjorde ham til en af de dygtigste blandt de Studerende. Kun eet mørkt Punkt staaer der tilbage fra hans tidligere Tid, kun eet Savn er der, som det ene staaer i Tidens Magt at læge - det er Sorgen over Tabet af den unge Pige, som han elskede, og hvis Kjærlighed han, efter sin egen Mening, forspildte, fordi han ikke havde Kraft nok til hurtigt og gjennemgribende at forandre et Liv, der stred mod den sande Kjærligheds Natur. Hvor hun er henne i Verden, veed han ikke engang selv; men jeg er overbeviist om, at han bærer hendes Minde dybt i sit Bryst, og at det er disse Minder, dette smertelige Tab, der sætter sig hos ham, naar de mørke Tanker komme over ham, ligesom jeg antager, at det har været i et af disse Øieblikke, at han har givet Dem det Svar, som De meddeelte mig.«

Her standsede Aabye sin korte Beretning og pegede ned mod Søen, der pludseligt viste sig foran os.

Lige under vore Fødder, netop paa det Sted, hvor det lille Væld, som man kalder Egerias Kilde, risler over Sand og Smaastene for at





naae Søen, sad Verner, stirrende ud over den stille Vandflade. Hans lyse Dragt tegnede sig smukt mod det friske Grønne, der omgav ham til begge Sider. Panamahatten havde han skudt bort fra sit rige, mørkebrune Haar, og selv syntes han aldeles hensunket i Betragtninger, som han der sad, støttende sit Hoved tankefuldt paa sin Haand. Faa Skridt fra ham stod den gamle Kunstner, betragtende ham stille, uden at Verner havde mærket hans Komme; og saa dybt syntes Begge at være hensunkne i deres egne Betragtninger, at de fore op ligesom ved et elektrisk Stød, da Aabye med et lydeligt »Halløi« og en munter Latter tilkjendegav vort Komme. Verner trykkede mig i Haanden og sagde et Par undskyldende Ord med Hensyn til det korte Svar, han havde givet mig. Aabye meddeelte den nys ankomne Invitation, som Verner til min store Forbauselse øieblikkeligt gik ind paa, og den Gamle, der saaledes saae sig forladt af sin sidste Allierede, brummede et Par Ord, hvis Mening var, at han aldrig havde troet, vi vare saa jammerlige Karle, at vi kunde glæde os til Fruentimmer og Theevand.

Ligesom vi vilde forlade Søen, der her snævrer sig ind til en smallere Vig, greb Verner sin Hat, satte den paa Hovedet og sagde pludseligt til den Gamle:

»Troer De, at man kan kaste en Steen over Søen her?«

Det gav ligesom et Ryk i den Gamle. Han stirrede stivt paa Verner og udbrød forbauset:

»Hvor Pokker falder De paa det?«

»Jo,« svarede denne, »det kommer af, at jeg har havt et lille Eventyr her, eller maaske rettere faaet fortalt et Eventyr. Jeg var tidligt imorges gaaet ud over Albano langs med Søen og derfra til Nemi, hvor jeg udenfor Osteriet traf paa vor Værtindes Søn. Han viste mig denne Vig af Søen og fortalte, at det var et gammelt Sagn, at naar man med et Ønske kunde kaste en Steen over Søen, saaledes at den klingrede mod Klippevæggen hist ovre, saa vilde man faae dette opfyldt. Da jeg naaede herhen, var jeg bleven mat af Varmen, og dette lille rislende Væld, der sladdrede saa lystigt, og som jeg fik til at tumle sig endnu kaadere ved at rulle et Par Steen i dets Leie, indbød mig til Hvile og Forfriskning. Jo mere jeg laae og betragtede Omgivelserne her, desto mere gik det op for mig, hvad maaskee Ingen af Dem har anet, at dette Sted egenligt ligner Furesøen.«

»Ja, som en Ko ligner en Veirmølle,« bemærkede den Gamle.





»Aldeles ikke,« svarede Verner; »det er virkeligt mit Alvor. Kun kjender De ikke Furesøen som jeg. Der er et Sted paa dens vestre Bred, hvor steile Bakker falde af mod Søen, med smaae Kildeløb ligesom her. Forgrunden dannes af Rør og Siv, og mellem de rullede Strandsteen skyde sig høie, krummede Elle op, som med deres Grene hænge langt ud over Vandet, ganske ligesom her. Af og til hører man det stærke, gjennemtrængende Skrig af en Maage, der fra Sundet er strøifet ind over Søen, ligesom Maagerne hver Dag komme hertil fra Ostia. Hører De? - Der lød Skriget af en. Hør, hvor hjemligt det klinger! Vidste jeg ikke, at jeg stod i Italien, vilde jeg ønske, at jeg var i Danmark, eller rettere, at jeg snart maa komme der igjen.«

»De har jo Ønskestenene liggende ved Deres Fod,« sagde jeg smilende. »De ere jo efter Filippos Udsagn de Sibyller, som raade Fremtidens Gaader.«

»Troer De,« spurgte Verner atter den Gamle, »at man med en Steen kan naae herfra over til den modsatte Søbred?«

»Ja,« svarede han, jeg har engang seet det Kunststykke blive gjort; men det var en anderledes Karl end De, der kastede.«

»Saa?« spurgte Verner lidt stødt, idet han bukkede sig og tog en Steen op. »Lad os da prøve engang! Hvad ønsker Du, Aabye?«

»At blive en duelig Læge«, svarede Aabye smilende. »Det vil da sige at faae en lavhjulet Vogn, to Heste og en Kusk, hvis Skjæg svarer til Bæsternes Farve; thi først med en saadan Befordring kjører man lige ind i Dueligheden.«

»Snak!« sagde Verner og kastede. »Det gider jeg knap engang gjøre et Steenkast for. Nu har Du det saa godt - der plumpede baade Heste og Vogn og Kuskeskægget ned i Søen og gik tilbunds med det Samme. Du faaer aldrig Vogn i Dine Dage, Aabye!«

»Der kan De see,« sagde den Gamle; »Afstanden er for stor.«

»Hvad ønsker De?« sagde Verner og vendte sig til mig, uden at agte paa den Gamles Bemærkning.

»Jeg ønsker,« svarede jeg, »et Liv, hvori jeg ikke behøver at ønske mig Noget.«

»Saa vil jeg ikke kaste for Dem,« svarede Verner. »Et Liv uden Ønsker er det Værste, som De kunde ønske Dem, og jeg vil ikke bidrage til, at det skulde gaae i Opfyldelse. - Og nu Deres Ønske?« vedblev han, idet han henvendte sig til den Gamle.

»Aa«, brummede denne, »blot at De vil høre op med de Narrestreger;





men da De vel neppe har Lyst til at kaste for den Sags Skyld, vil jeg dog prøve paa at gjøre Sagnet til Løgn. Jeg ønsker at gjensee Den, som jeg i dette Øieblik tænker paa.«

Verner lagde sig tilbage. Der kom et underligt, jernfast Træk om hans Mund. Naar man betragtede hans kraftige, athletiske Skikkelse, var det let at see, at han havde ladet Aabyes Steen falde langt nærmere, end han behøvede. Som en Maage foer nu den hvide Steen ud af hans Haand. Med en surrende Lyd beskrev den en Bue høit op mod den himmelblaae Hvælving; vi tabte den næsten af Syne, men pludseligt klang det mod Fjeldvæggen - Stenen var naaet derover.

»Det var som Satan!« udbrød den Gamle forbauset. »Det er mere, end jeg selv kunde gjøre. Hvad ønsker De nu selv?«

»Det kan jeg ikke svare paa,« sagde Verner, der nu greb en flad Steen, som laae ved hans Fod. »Pas paa denne, den skal flyve som en Due!«

»Med Olieblad?« spurgte den Gamle ironisk.

»Maaskee,« svarede Verner, idet han atter lagde sig tilbage. »See, hvor den seiler!«

Vi fulgte Alle med vore Blikke det hurtige Bud, der susede og sang, som kom det fra en Slynge. Tilsidst forsvandt det for vore Øine; vi hørte ingen Lyd, hverken i Vandet eller mod Klippen, og den Gamle udbrød: »Jeg troer, Gud hjælpe mig, at den gik baade over Søen og Klippen og blev liggende deroppe paa Grønsværet. Hør nu op og kom med, ellers risikerer De at slaae Folk ihjel i Genzano.«

Da den Gamle om Eftermiddagen traadte ud af sit Værelse for at slutte sig til os Andre, som i fransk Dragt stod i Begreb med at vandre til Villaen, var der rig Anledning til Latter og Spøg over hans klædelige, men fra det Almindelige stærkt afvigende Costume. Paa Hovedet bar han, som sædvanligt, en graae, spidspullet Filthat, kun at den nu var finere og børstet med en Omhu, der ellers ikke var ham sædvanlig. Hans sorte Fløilsvams saae mere ud til at tilhøre en Sømand end en Billedhugger; men den fremhævede godt hans kraftige Skikkelse og hævedes igjen ved de stærke, brogede Farver i det svære romerske Silketørklæde, der var slynget om hans Hals. Trods Sommervarmen greb han sin brune, romerske Kappe, som han i eet Kast slængte om den ene Skulder. Naar man saaledes saae ham med det lange, graae og bølgende Skjæg, den folderige Kappe, de ugarvede Sko og den spidspullede Filthat, kunde man ikke Andet end indrømme,





at denne Dragt - saalidet den stemmede med de Fordringer, som Moden stiller til, hvad vi med et bredt Begreb kaldefashion -dog var malerisk smuk, ganske anderledes end det Tilbehør af lakerede Støvler, snævre Handsker, rørpullede Hatte og Kjoler, der ere en Mellemting af Knibtænger og Svalehaler. I denne Henseende havde især Aabye »fisket sig« særdeles op, som den Gamle kaldte det, og trods al sin Godmodighed var han dog nær ved at tabe Taalmodigheden over alle de Sarcasmer, som fra den Gamles Side regnede ned over ham.

»Husk nu endeligt paa,« sagde han saaledes, da vi nærmede os Villaen, »at De hverken siger»Principessa«eller»Felicissima notte«. Begge Dele faaer De altid galt i Halsen, og det er Ting, der skulle siges med Anstand. Husk ogsaa paa, at De ikke forsluger Dem i Oliven,Finocchie, Salsa piccanteog de andre Sager, som komme før det egenlige Maaltid; og endeligt, at De ikke efter Bordet gaaer omkring og siger »Velbekomme.« Det bliver betragtet som en ligefrem Grovhed mod Værtinden, da man her antager, at hendes Mad altid er saa god, at den maa bekomme Enhver vel.«

Lidt efter traadte vi ind i Villaens Gaard, der til begge Sider begrændsedes af to lave Fløie, medens den egenlige Hovedbygning med sin Marmorsøilehal og sine prægtige Altaner laa længere henne imod Baggrunden, beskygget af hundredaarige Acacier, hvis fine Løv spillede i Sollyset. Foran Portalen stod Leon de Ville, ifærd med at hjælpe en ung, blond Dame ned af den skummende Hest, der nyligt havde baaret hende. Efterat han havde viist hende denne Tjeneste og med stor Courtoisie kysset hendes Haand, førte han hende ind i Søilegangen og ilede derpaa henimod os, idet han bad os undskylde, at det smukke Veir havde forlænget deres Udflugt og nu var Skyld i, at han paa sin tilkommende Svigerindes Vegne ikke kunde modtage os med større Anstand.

Aabye saae meget høitidelig ud, medens disse conventionelle Ord udtaltes for os, og hans Høitidelighed syntes at tiltage, da vi traadte ind i den aabne Søilehal, hvorfra en bred, blankt poleret Trappe af det hvideste Marmor, med Statuer paa hver Afsats førte op til den høie Stueetage. Han skubbede ængsteligt til mig med Hatten og hviskede:

»Hvad Pokker hedder »Deres Naade« paa Italiensk?«

Inden jeg fik Tid til at svare herpaa, havde Leon de Ville allerede aabnet Døren, og vi traadte nu ind i en meget stor, med Blomster og





Malerier rigt decoreret Havestue, fra hvis Altan man havde den meest henrivende Udsigt over Albanerbjergenes kuppelformede Høider, over hvilke igjenMonte CavoogRocca di Papahævede sig blødt iveiret. I de faa Øieblikke, hvori Leon de Ville forlod os for at melde vor Ankomst, havde jeg rigelig Leilighed til nærmere at mønstre de Omgivelser, hvorunder vi befandt os, og som navnligt forbausede mig derved, at de havde et forunderligt hyggeligt, næsten hjemligt Præg, der var meget forskjelligt fra den sædvanlige, stive, italienske Maneer.

»Det er s'gu næsten ligesom hjemme hos os,« vare ogsaa Aabyes Ord, efter at han i nogen Tid havde seet sig omkring. »Jeg tør vædde paa, at det Sybord er fra Hofstolemager Hansen.«

Caminen i det ene Hjørne af Salen med den store Vase med Skovbregner, Rør, Blaaklokker og Snerler fra Søen var saa langt fra Italienernes sædvanlige Afsky for Blomster i Værelserne, at det ikke forundrede mig at see de hvide Roser og Hortensier, der stod i Vinduerne, saalidt som det rige Blomsterflor, der smykkede den aabne Veranda. Fløidørene til Haven vare aabne, men ikke forsynede med Net. Det runde Bord foran Hjørnedivanet bar danske Bøger og danske Prospecter, og paa Opsatsen saae man Thorvaldsens Arbeider i Biscuit; hans Alexandertog var som Frise anbragt under Loftet, og de fleste Malerier, der smykkede Væggene vare af danske Mestere. Jeg nærmede mig Fortepianoet: Kuhlaus og Weyses Navne hilste mig velkommen fra de første Noder, jeg aabnede. En Bog laae opslaaet ved Siden af Sytøiet paa det store, ovale Bord foran Havestuens Døre. Jeg saae i den, det var Heibergs Intelligensblade, som nu uden Antagonisme hvilede paa et Hefte »Nye Eventyr« af H.C. Andersen.

Inden jeg fik Tid til at komme mig af min Forbauselse, hørte jeg den Fløiels Portière blive trukken tilside bag ved mig, og i samme Øieblik saae jeg Leon de Ville træde ind med to Damer, der venligt hilste, medens han som Vært forestillede os for hverandre.

Allerede ved det første Øiekast maatte jeg give den unge franske Enthousiast Ret i den Skildring, som han i sin lille Fortælling havde udkastet af de to Kvinder, som havde havt saa væsenlig en Andeel i hans Eventyr; men hvis jeg skulde have valgt, er jeg vis paa, at mit Hjerte havde knyttet sig til den Ældste: et saadant Udtryk laae der i hendes mørke Øine, saamegen Aand og Følelse spillede der om hendes fiintformede Mund.





Den Gamle, der havde ventet at skulle tilbringe en kjedelig Aften i en lige saa kjedelig Selskabssal, syntes at blive betydeligt bedre stemt ved at see disse to Damer træde ind med en Fordringsløshed, som i Forbindelse med deres Toilette ikke tydede paa, at nogen stor Forsamling var ivente. Aabye, der rimeligviis nu fandt det passende at anbringe den italienske Hilsen, som han i saa lang Tid havde studeret paa, udførte ogsaa dette med en Anstand, der fik det ulykkelige»Principessa«til at knække paa ikke mindre end tre Steder, og den yngre af Damerne til at see ud ad Vinduet for at skjule sin Overgivenhed.

»Jeg beder Dem,« sagde Fyrstinden, som med en Haandbevægelse bød os tage Plads, »om ikke at medbringe et Ceremoniel, der maaskee er uundværligt i Rom, men som vi heldigviis kunne aflægge paa Landet. - TitlenPrincipessaer for mig ubehagelig«, tilføiede hun med et vemodigt Smiil. »Den er nutildags saa godt som Parodi og søges af saa Mange, og saa Forskjellige, at den har tabt al den Betydning, som Ordet indeholder.«

Jeg beundrede den melodieuse Velklang, som tonede igjennem disse faa Ord, der udtaltes i mit Modersmaal, og sagde hende en Compliment i den Anledning.

»Jeg kan ikke tage imod deres smigrende Bemærkning,« svarede hun og fæstede sine mørke Øine alvorligt paa mig. »Jeg er ikke Romerinde, som De maaskee antager, og min Vugge har staaet langt fra Italiens Land; men paa den anden Side har jeg været saa længe borte, at jeg næsten frygtede for at have glemt det Danske, skjøndt det er mit Barndoms Sprog.«

»Ja, tænkte jeg det ikke nok!« udbrød den Gamle, idet han uden videre Omstændigheder tog Plads ved Siden af hende. »Jeg veed ikke, om De længere kan huske os fra den Foraarsdag iPonte Molle; allerede dengang havde jeg en Anelse om, at De hørte Danmark til.«

»Jo,« svarede Fyrstinden alvorligt, »jeg husker desværre altfor vel den sørgelige Dag, der ikke bragte os Andet end Ulykke og Fortræd. Jeg har tidt ønsket at kunne takke Dem for den Bistand, som De dengang ydede os. - De er maaskee senere ankommen til Rom?« tilføiede hun let henkastende til Verner. »Jeg troer ikke jeg havde den Fornøielse at see Dem den Formiddag i Osteriet.«

»Nei,« sagde den Gamle med sit lunefulde Smiil, »vi havde heller ikke den Fornøielse at see ham i de Dage. Han var, som den rige Mand i Testamentet, falden mellem Røvere, indtil han fandt en





barmhjertig Samaritan, der tog sig af ham og frelste hans Liv. Til Gjengjæld optraadte han selv som saadan og frelste vor unge, franske Ven, da han laae i Sarkophagen.«

»Hvad mener De? Leon i Sarkophagen?« raabte den unge Pige forundret. »Det var da morsomt! Har Du hørt Noget derom?«

Fyrstinden betragtede først Verner, som stod taus lænet imod Altandøren, og derpaa Leon de Ville, der under dette Udraab forgjeves havde sendt den Gamle Vink og Øiekast om at holde op.

»Der har jeg nok,« tog denne tilorde, »begaaet en Dumhed; men jeg antog ikke, at man her kunde være uvidende om Begivenheder, som have sat hele Rom i Bevægelse. Jeg antog, at De selv bedst vidste, hvor nær vi have været ved at miste de to unge Mænd, der have fristet saa høist ulige Skjæbne?«

»Leon!« raabte den unge Pige med en forfærdet Mine. »Har Du været i en saa skrækkelig Fare uden at sige mig et Ord derom? Fortæl dog, jeg beder Dig! Hvad er der hændet? Du var da ikke den Abbate, som Folkene paastod at have seet i Haven.«

Jeg kastede et Blik paa Fyrstinden. Hun var bleg, men det forekom mig, at Verner, der i dette Øieblik vendte sig for at gaae ud paa Altanen, var blegere end hun. Situationen syntes at være pinlig for Alle. Den Gamle var forlegen, Leon de Ville forstemt, og selv Aabye sendte mig et Blik, som om han frygtede for en Explosion.

»Hvad har der da været iveien?« raabte den unge Pige, idet hun gik hen til Leon de Ville og lagde Haanden paa hans Skulder. »Fortæl os Alt, Leon! Jeg kan ikke holde ud at være i denne pinlige Uvished, skjøndt Du er frelst.«

»Jeg troer,« sagde den unge Lieutenant, »at Hr. Verner gjør bedst i at fortælle sin Historie først, da den paa en vis Maade danner en Forløber for min.«

»Er den uhyggelig?« spurgte den unge Pige livligt.

»Ja, lille Frøken,« sagde den Gamle paa sin eiendommelige Maade, »meget hyggelig er den just ikke.«

»O, det er deiligt!« raabte hun. »Saa faaer jeg Lov til at lukke Persiennerne? Det begynder allerede at mørknes. Nu skal Hr. Verner fortælle os sin Historie saa rædselsfuldt som muligt. Det bliver ligesom i gamle Dage, naar - -«

»Vil De kalde paa Hr. Verner, Leon,« sagde Fyrstinden blidt, idet hun bøiede Hovedet for at søge Noget i sit Syetui.





Let som en Fugl fløi den livlige Pige om for at lukke de grønne Persienner, medens Leon de Ville løb afsted for at hente Verner. Da denne traadte ind, dreiede Fyrstinden sin Stol saaledes, at hun kom til at sidde med Ryggen til Lyset, og efterat vi Alle havde taget Plads, begyndte Verner for anden Gang sin Fortælling. Ethvert Publicum øver imidlertid sin usynlige Indflydelse; og det var let at mærke, at Verner her befandt sig under Trykket af en Magt, som bragte ham til at give et Referat af Begivenhederne, der vel var det samme, som vi havde hørt, men dog et forskjelligt. Idet han lod sin egen Person forsvinde saa meget som muligt, brugte han sin korte Fortælling væsenligt som en Ramme, for at det Billede, Leon de Ville skulde rulle op for os, deri kunde glimre desto mere. Den unge Franskmand derimod syntes at benytte den modsatte Fremgangsmaade; han var jo vis paa, at der i denne Kreds af Tilhørere bankede ham et Hjerte imøde, fuldt af Forventningens og Ængstelsens søde Uro, og at to Øine, snart straalende, snart slørede af Angstens Taareglands, hang ved hans Læber, medens han talte. Med en langt stærkere Ild, med en Kraft og en Fyrighed, ja med en digterisk Begavelse, som jeg ikke havde tiltroet ham, fortalte han paany om den skrækkelige Eensomhed i sit Fængsel, om Mariettas Snildhed, om Pietros og Verners Mod og Aandsnærværelse. Med fiin Takt vidste han at undgaae Alt, hvad der kunde saare Fyrstindens Følelser. Han var kun nedstegen i Sarkophagen for at prøve, om Oldtidens Romere havde været større end Bretagnes Indbyggere, og et uheldigt Tilfælde, ikke Fyrsten, havde været Aarsag til hans frygtelige Fangenskab. Det lille Selskab lyttede med spændt Opmærksomhed. Efterat Fortællingen var tilende, herskede der en Taushed, i hvilken man vilde have kunnet høre en Naal falde til Jorden. Da foer med Eet den unge Pige op fra sin Stol og aabnede Fløidørene til Altanen, saa at det blanke, fulde Maanelys lig en Sølvstrøm styrtede ind i Stuen og oplyste os Alle. Den friske Farve var forsvunden af hendes Kinder, der endnu vare fugtige af Taarer. Med et inderligt Glædesudbrud styrtede hun knælende ned for Fødderne af Leon de Ville og skjulte sit Ansigt ved hans Bryst, medens hun hulkende udbrød:

»O, Leon, Leon! Hvor jeg takker Gud for at have Dig her igjen. Jeg var omkommen af Sorg, dersom Du havde lidt en saadan Død.«

Derpaa reiste hun sig og ilede hen til Verner, hvis Haand hun greb med en Bevægelse, som om hun vilde føre den til sine Læber - i samme





Øieblik traf hans Blik hendes, og der laae et forunderligt, smerteligt Træk om hans Mund. Hvad enten det nu var dette eller Bruddet paa det Conventionelle, der overraskede hende, veed jeg ikke. Hun blev pludseligt ligesaa blussende rød, som hun før havde været bleg, og idet hun forvandlede sit Haandkys til et stumt, taknemmeligt Blik, forsvandt hun i Sidecabinettet. Fyrstinden selv havde reist sig og støttede sig med den ene Haand til den høiryggede Lænestol, hvori hun havde siddet. Maanelyset beskinnede hendes fine Ansigt og ædle Profil. Hun var bleg, endnu langt blegere end Søsteren. Der laae en Forfærdelse, ja næsten en Gru udbredt over alle hendes Træk. Hun fæstede et langt Blik paa Verner, hviskede et Par Ord til Leon de Ville, og da hun begav sig ind ad den modsatte Dør, forekom det mig, at hun kun gjorde dette med Møie og ligesom vaklende.

»Jeg frygter for, at vi have forskrækket Damerne med vore Eventyr,« sagde Leon de Ville og reiste sig. »Jeg veed ikke, om De, mine Herrer, have Lyst til at vandre ud i Haven? Vi kunne da besee den berømte Sarkophag, der har spillet saa sørgelig en Rolle i min Historie, at jeg næsten frygter for, at den vil blive taget bort, inden De næste Gang besøge os.«

Vi vandrede ud i den store, efter italiensk Mønster anlagte Have, der i det fulde Maaneskin laae saa dæmrende og dog saa klart belyst, som hjemme hos os paa en af vore Vinterdage. I de grønne, tætslaaede Plainer vare store Blomsterbroderier anlagte, alle bestaaende af stærkt farvede men ganske lave Planter, som ved deres Farver og Figurernes Conturer dannede forunderlige Mønstre, liig dem, man seer i et Kaleidoskop. Hist stod en antik Torso, her sendte en Fontane sine plaskende Straaler iveiret, paa andre Steder vare Mindesmærker fra Rom og Tivoli efterlignedeen miniature; men Alt var uden Harmoni og Smag, og disse Dukkedecorationer i Roms umiddelbare Nærhed forekom mig baade grelle og latterlige. Hvad der var smukt, var den mægtige Allee af Alme, som strakte sig indenfor Havens Muur; thi ikke alene dannede Træernes Kroner et hvælvet Løvtag, hvorigjennem Maanens Straaler tittede ned, men som mægtige Tove slyngede Vinen sig omkring de ranke Stammer, kastede sine slanke Guirlander fra Træ til Træ og hang med de fine, svaie Kviste, tæt bedækkede med det rigeste Løv, lige ned til Jorden, af og til gyngende svagt frem og tilbage i den kjølige Aftenluft. Med Eet aabnede et andet Terrain sig for os. Gamle Pinier strakte deres brede Kroner op





imod Nathimlen, sorte Steenege kastede deres mægtige Skygger, medens Cypresserne som høie, slanke Minareter pegede opad mod den sorteblaae Himmel. Den stive Stiil, der var saa fremherskende i den øvrige Deel af Haven, forsvandt ganske i den lille Park, der her traadte os imøde. Krumme Stier afløste de snorlige Gange, Blomsterbosketter og subtropiske Bladplanter de kjedelige Opstillinger fra en svunden Tid, og en frisk, naturlig Skovbund de raserede og blomsterbroderede Plainer.

»Det er Fyrstindens Yndlingsparti,« sagde Leon de Ville, henvendende sig til Verner. »Her faaer Alt Lov til at groe, som det vil, og former sig dog under Skjønhedens Love. - Nu komme vi til Noget, som vil interessere Dem,« sagde han til den Gamle, »hvis De ikke under Deres lange Ophold i Rom allerede har seet det før.«

Den Gamle svarede med et stumt Nik - han var ikke synderlig stiv i det Franske - og fulgte efter Leon de Ville, der bøiede nogle Grene til Side for gjennem en Gjenvei at naae Maalet. I Baggrunden af den halvcirkelformede Plads stod den berømte Sarkophag, opstillet næsten som et Alter, indviet til Nattens og Dødens tause Genier. Det fulde Maanelys faldt ned gjennem Løvet og belyste et Marmorarbeide, som havde holdt sig vidunderligt, naar man tog Hensyn til dets tusindaarige Ophold i Jorden. Op fra Laaget hævede sig en døende Psyche med Pandoras skjæbnesvangre Æske i sin Haand, og med et Udtryk i sit Ansigt saae fuldt af Skjønhed og dog saa lidende, saa døende og saa forsagende, at jeg blev staaende, fuld af Beundring.

De Andre havde taget Sæde paa en af de Bænke, der begrændsede den halvrunde Plads, bag hvilke nogle mægtige Figencactusser hævede deres phantastiske, tornede Skikkelser iveiret som underlige, staalgraae Kæmper med gule Fjerbuske i Hjelmkammene.

»Har jeg ikke Ret?« udbrød den gamle Kunstner, idet han reiste sig og slog mig paa Skulderen. »Har det ikke været nogle Helvedes Karle, reverenter talt, disse gamle Romere? Slog de ikke Broer og Buer, hvor vore moderne Ingenieurer neppe tør hænge deres Jernkram? Og hvor er saa Det om to tusinde Aar? Og nu paa Kunstens Omraade? Har vi ikke lært Alt af dem, og ere vi dog ikke Begyndere i Sinkelectien, naar vi skulle være ærlige mod os selv? Se engang rigtigt paa det Hoved! Jeg faaer s'gu tidt Lyst til at smide Meisel og Fiil Fanden ivold, naar jeg seer saadant Noget - men man skal jo leve, det er Sagen.«





Leon de Ville traadte til. Jeg saa et underligt Smiil paa hans Ansigt, da jeg forklarede ham min gamle Vens henrykte Ord. Denne mærkede imidlertid Intet. Som sand Kunstner var han i fuld Begeistring og gjennemgik med megen Dygtighed hvert enkelt Felt i det rige Billedværk, indtil han paany endte med sin Yndling, den døende Psyche.

»Ingen« raabte han under en Pause, i hvilken vi beredte os til at forlade det beundrede Mesterværk, »er istand til at gjøre saadanne Basreliefs, og der er, Fanden tage mig, ikke Een, som kan gjøre et saadant Hautrelief, som den Psyche, der hæver sig fra Laaget. Den er saa udmærket, at ikke engang Thorvaldsen, hvis han levede, kunde gjøre noget Lignende, og han arbeidede dog godt.«

Jeg saae paany det samme sarcastiske Smiil kruse sig omkring Leon de Villes Læber, men denne Gang mærkede den Gamle det.

»Hvad griner han ad?« hviskede han til mig med et ærgerligt Udtryk.

Leon de Ville syntes at forstaae hans Ord og vinkede ad os med en Mine, som om han havde noget Vigtigt at betroe os. Vi fulgte ham til en lille Pavillon, der laae længere inde i Lunden. Her aabnede han Døren og førte os ind i et Rum, et Slags Museum i det Smaae, hvor der i Montrer og paa Hylder stod opstillede forskjellige antike Sager, som vare fundne i Nærheden. Med en Anstand, der, trods sin Høflighed, dog havde noget Sarcastisk ved sig, førte han den gamle Kunstner hen til et langt Bord, som dannede det midterste Parti af Værelset, og idet han strakte Haanden ud imod det, indskrænkede han sig til det ene Ord:»Voilà!«

Den Gamle blev maalløs staaende med Øinene stivt heftede paa de Plader, som i sønderbrudte Stykker vare ordnede, saa godt det lod sig gjøre, foran ham paa Bordet. Der var ingen Miskjendelse mulig. Det var klart for Alle, at her laae Sarkophagens oprindelige Laag, sønderbrudt og mishandlet i den Grad, at kun de raae Omrids af Figuren vare tydelige, medens det ene Endestykke, netop det, hvor Psychens Hoved og Bryst skulde findes, aldeles manglede.

»Det var som Fanden!« udbrød den gamle Kunstner, da han havde faaet sit Mæle igjen. »De havde Ret til at grine ad mig, Hr. Lieutenant! Ja, Gu' havde De saa! En saadan Prostitution har jeg ikke oplevet i mine Dage. I det forbandede Maanelys saa det ud som -«

Videre kom han ikke. Med lange Skridt styrede han ud af Pavillonen under Leon de Villes hjertelige Latter som vi Andre ikke kunde





lade være at istemme. Vi saae ham ile hen imod Sarkophagen. Da vi naaede den, stod han paany hensunken i taus Beundring af Billedet.

»Det er s'gu godt alligevel,« sagde han ganske rolig, idet han vendte sig imod os. »Jeg gad nok seet Den der har gjort det Stykke Arbeide. Een har jeg kjendt, som kunde gjøre det; men han er død for længe siden.«

»Mesteren kan De let faae at see,« svarede Leon de Ville. »Det er vor kjære Fader, Fra Ambrosio, der har gjort det i sine ledige Timer.«

»Har han mange af dem?« spurgte den Gamle med en Mine, som om han antog, at Leon de Ville fixerede ham. »Hvis han har det, kan De hilse ham fra mig og sige, at han gjør bedst i ikke at gjemme sin Meisel i Munkekutten, og at han duer til noget Andet end til at smøre Plaster og tælle Kugler i et Paternosterbaand.«

Leon de Ville vilde svare, men en af Tjenerne viste sig og meldte, at man ønskede at see Herrerne i den store Sal, hvor der var serveret.

Den Stemning, der øiensynligt havde grebet i det Mindste Damerne ved Verners og Leon de Villes Fortælling, syntes endnu at være fremherskende ved den første Deel af Maaltidet. Fyrstinden var, trods de Pligter, der paahvilede hende som Værtinde, og som hun paa den elskværdigste Maade stræbte at opfylde, dog af og til distrait, og Søsteren syntes endnu ikke at have forvundet den Angst, hvori hendes Elskers Eventyr havde sat hende. Lidt efter lidt veeg dog denne Stemning for den Munterhed, som Leon de Ville vidste at udbrede omkring sig, og hvori han troligt understøttedes snart af Aabye, snart af den Gamle, der havde taget Fyrstinden tilbords. Da vi reiste os, var enhver Skygge forsvunden. Den Gamle trykkede min Haand med den Forsikkring, at det, saavidt han kunde huske, var første Gang, han havde moret sig i Fruentimmerselskab; men hun var ogsaa et Stadsfruentimmer, det kunde han forsikkre mig.

Kun paa Verners Pande hvilede nogle tungsindige Skyer, der glimtviis forsvandt for atter at komme saa meget desto tydeligere tilsyne. Neppe vare vi atter samlede i Havesalen, før Leon de Ville aabnede Fortepianoet, anslog nogle Accorder og først med dæmpet, derpaa med stigende Røst sang nogle af disse gamle Folkesange fra Bretagne, der maaskee mere end andre Folkesange have den Eiendommelighed ved kunstløse Midler at faae Hjertet til at strømme over. Der reiste sig en lille Disput herom. Clara, som med lidenskabelig Iver havde forsvaret de danske Folkesanges Forrang fremfor et hvilketsomhelst





andet Lands, indtog nu Leons Plads og foredrog med simpel Hjertelighed nogle Melodier, der som ved et Trylleslag førte os tilbage til Hjemmet. Det er et gammelt Ord, at Intet vækker Minderne saaledes tillive som Toner og Duft. Medens Sangen om Ridder Aage, der fæstede Jomfru Else, klang fra den unge Piges Læber til Weyses forunderlige Melodi, og medens Jasminerne, som nu blomstrede for anden Gang, sendte deres Duft ind ad de aabne Altanvinduer, følte jeg mig saa levende hensat paa en af vore Herregaarde i en stille Juniaften, at jeg næsten undredes over gjennem Altandøren at see det mørkeMonte Cavofortone sig mod Nattehimlen.

Verner stod, som forhen, lænet op imod Dørstolpen med et alvorligt, næsten mørkt Udtryk i sit kjække, mandige Ansigt. Den Gamle sad med foroverbøiet Hoved paa en Chaiselongue, medens Fyrstinden tankefuldt lænede sig til Klaveret.

Da Romancen forstummede, reiste den Gamle sig pludseligt op, gik hen til den unge Pige og sagde med bevæget Stemme:

»Jeg kan ikke sige Complimenter, Frøken; men vil De tage imod en gammel Mands Tak, er den ærligt meent. Det var en lang Række Billeder, som De der pludseligt kaldte tillive. Jeg har ikke hørt den Melodi, siden Weyse selv spillede den for Thorvaldsen og mig. - De synger vel ogsaa,Signora?« sagde han uden videre Indledning, idet han vendte sig mod Fyrstinden.

»Nej, ikke mere,« svarede denne med et Smiil, der skulde være forbindtligt; men Smilet havde en saa smertelig Baggrund, og der var noget saa forunderligt Vibrerende i Klangen af de to sidste Ord, at jeg uvilkaarligt fik en Fornemmelse af, at det var en af Hjertets Strænge, der her gav Klang, - ja, jeg var vis paa, at hun baade vilde og kunde synge ganske anderledes end sin yngre Søster, naar Tiderne kom.

»Synger De ikke, Hr. Verner?« spurgte den unge Pige pludseligt, idet hun vendte sig imod ham. »De seer ud,« lagde hun skalkagtigt til, »som om De havde et Talent, De ikke vilde aabenbare.«

»Verner har en meget kjøn Tenor,« sagde den Gamle, »naar han er i Humeur dertil; men han gjør sig kostbar og skal nødes.«

»Jeg troer ikke,« svarede Verner med en let Bøining, »at min Stemme vil have nogen synderlig Betydning, navnlig naar man har hørt en saa smuk Tenor som Leon de Villes. Men hvis Damerne ønske det,« tilføiede han med et dulgt Blik paa Fyrstinden, »saa vil jeg naturligviis ikke undslaae mig.«





Clara reiste sig op og gav Plads for Verner, som nærmede sig Fortepianoet med en noget usikker Mine. Han satte sig ned, greb nogle Accorder, som om han i Hukommelsen søgte efter en eller anden gammel Sang, og efter halvt phantaserende at have anslaaet nogle af vore gamle Kjæmpevisemelodier, som han arabeskagtigt slyngede sammen til et Slags Forspil, slog han pludseligt et Par Accorder kraftigt an og sang:



Jeg kjender et Land, som fra Urtid blev lagt

Høit mod Nord, midt i rullende Hav.

De bølgende Høider er hele dets Pragt,

Hvor Egene grønnes og Tjørnen staaer Vagt

Som Væbner ved Kjæmpernes Grav. -

Ja, vel er Du lidet, mit Fædrenehjem,

Blev Du maalt efter Fattigmands Karv;

Men dog gaaer Dit Rygte blandt Folkene frem,

Thi Fortiden tog Du i Arv.

Jeg kjender et Sted paa min Fædrenestrand,

- Som et Syn staaer det frem af min Hu -

Dybt speiler sig Bøgen i Skovsøens Vand,

Let Aakanden gynger langs Sivenes Rand,

Og Roserne blomstrer endnu. -

Ja, vel har af Roser fra Ungdommens Vaar

Den bedste jeg selv veiret hen;

Men Tiden kan vel bringe fastere Kaar,

Og selv har jeg reist mig igjen.

Nu fylder saa lønlig en Længsel mit Sind,

Liig en Fugl gaaer det frem imod Nord,

Hvor Bøgene hvisker i Aftenens Vind,

Og Roserne rødmer med blussende Kind

Og bøier sig blysomt mod Jord. -

Ja, Skoven og Vandet og Rørenes Suus,

Alt det kan vel findes paany;

Men hvo skal vel tjælde min Kjærligheds Huus

Og reise dets Taarne mod Sky?





Der var i Sangens simple Ord, men navnlig i den mig ubekjendte Melodi, Noget saa veemodigt rørende og dog saa stolt og storslaaet, at jeg ganske blev grebet deraf og neppe lagde Mærke til, at Fyrstindens lette Skikkelse bevægede sig forbi mig henimod Altanen. Da Sangen var forbi, var hun forsvunden, og medens Verner indhøstede Bifald baade for sit Foredrag og sin Stemme, speidede han forgjæves efter det Øiekast, der vistnok vilde have været ham en kjærere Løn end de smigrende Ord, hvormed Leon de Ville overøste ham.

»Lad det nu være godt!« afbrød den Gamle den høflige Franskmand. »Verner er for gammel til at spise Sukkerbrød. Desuden, jeg troer ikke længere paa Deres Tale efter den Krønike, som De fortalte mig om den gamle Fra Ambrosio. Det var for galt.«

»Parole d'honneur!«udbrød Leon de Ville lidt heftigt. »Det forholder sig saaledes, som jeg har fortalt. Han har selv hugget hele Laaget i Løbet af et Par Maaneder, alene fordi han engang hørte min tilkommende Svigerinde beklage sig over, at det smukke, antike Arbeide var blevet sønderbrudt. Compositionen er strengt taget ikke hans egen; men alle Detaillerne og navnlig Psychens Hoved er af ham selv.«

»Jeg forsikkrer Dem,« sagde Clara, der bemærkede den Gamles endnu tvivlende Mine, »det forholder sig virkeligt saaledes, som Leon fortæller. Fra Ambrosio har et stort Talent, meget større, end han maaskee selv veed af. Man siger, at han har været Billedhugger, førend han blev Munk iS.Vito. Han lærer mig at tegne og har selv tegnet en heel Række Skizzer til mit Album. Vil De see dem?«

»Jeg vilde hellere see ham selv,« brummede den Gamle. »Den, der har gjort det Laag, kan sagtens kradse Noget op i et Damealbum - havde jeg nær sagt. Ja, De maa ikke see saa fortrydeligt paa mig! Jeg mener blot, at naar man kan bygge en Herregaard, kan man sagtens lave en Hønsesti. - Nei, for Pokker, jeg mener - -«

»De mener«, sagde den unge Pige leende, »at De helst vil see og tale med ham, og at vi Damer ikke forstaae os paa Kunst. Jeg kan saa godt begribe begge Dele. Det Første kan De let faae opfyldt. Han pleier at indfinde sig her hver Aften for at give min Søster Underretning om Dagens Begivenheder i Hospitalet. Men hans Tegninger slipper De ikke for at see - mine skal jeg derimod forskaane Dem for.«

»Det er en nydelig Pige,« sagde den Gamle og saae efter hende. »Ikke en Smule stødt paa Mansketterne for det Vrøvl, jeg kom til at





sige. Jeg veed ikke rigtigt, hvordan det er; men af og til komme Ordene saa akavet ud af Munden paa mig, at det bliver langt grovere, end jeg egentlig mener. Det var godt, at jeg ikke kom til at sige det til Fyrstinden; thi hun er en Perle, som jeg næsten troer, jeg er paa Veie til at blive forelsket i.«

Claras Tilbagekomst afbrød den Gamles Hjerteudgydelse, som hun maaskee ikke saa let vilde have tilgivet ham. Med en straalende Mine bredte hun sit Album ud paa Bordet foran den Gamle, og snart vare baade han, Aabye og Leon de Ville inde i en levende Samtale, hvorved jeg følte mig ganske tilovers.

Sangen og Musiken havde sat mig i en underlig Stemning. Jeg troer, at jeg leed af Hjemvee eller maaskee rettere af denne ubestemte Længsel efter Hjemlighed og Hygge, som undertiden anfalder Een, naar man i lang Tid har flakket om i Udlandet uden noget egenligt Hjem, og da pludseligt træffer et saadant, der dukker op i al sin hyggelige Ro. Haven laae foran mig i Maanens halvdæmrende Lys, Luften var mild og varm, Blomsterduften bølgede igjennem den, og det var, som om alle gamle Minder vuggedes i dens Aandedræt og vaktes tillive. Jeg kastede et Blik om i Salonen. Ingen bemærkede mig og sagte sneg jeg mig ud i Haven langs den lange Almeallee, for paany at naae Egelunden, hvor jeg i al Ro kunde indaande Aftenens Kjølighed og hengive mig til mine Drømmerier. Snart stod jeg igjen paa den halvcirkelformede Plads, hvor Sarkophagen hævede sig som et Monument paa en Kirkegaard, og hvor en enkelt Fugl, hvis Triller jeg ikke kjendte, fløitede fra en nærstaaende Myrthebusk. Lidt efter svarede en anden længere borte; men med Undtagelse af disse to Fuglerøster, som førte deres for mig uforstaaelige Elskovssprog, var Aftenen saa stille, at neppe et Blad rørte sig. Jeg betragtede paany denne mærkelige Sarkophag, i hvis Indre maaskee en eller anden Prætorians eller Proconsuls Been vare hensmuldrede, og medens jeg gik rundt om den, maatte jeg paany beundre den døende Psyche og beundre den dobbelt, nu da jeg vidste, at det ikke var noget Mesterværk af Antiken. Jeg steg op paa en af de svære Egebjælker, som dannede Underlaget, og medens jeg saae ned i det mørke Gab, der ligesom opfordrede til Ro og Hvile, blev jeg greben af en forunderlig Lyst til at prøve, hvorledes man befandt sig dernede - en Lyst, der stadigt tog til, jo mere jeg stræbte at vise den tilbage, og som rimeligviis stod i Forbindelse med den, man føler til at styrte sig ned fra Høider,





eller som Selvmorderne til at aflive sig paa visse, i denne Retning allerede berygtede Steder. Da det her heldigviis ikke gjaldt saa morderiske Planer gav jeg efter for min Phantasie, der stadigt fremstillede Leon de Villes uhyggelige Ophold for mig, og efter at have forvisset mig om, at Stiveren baade var solid og tilstrækkeligt fast, svang jeg mig med et Sæt ned i det mørke Rum. Der er imidlertid Intet, for hvilket selv den meest udskeiende Phantasie viger hurtigere end den kolde Virkelighed. Neppe havde jeg følt Trykket af den haarde Steen, Kulden fra Marmoret og Fugtigheden paa Kistens Vægge, før jeg var bleven tilstrækkeligt afkjølet og vilde op igjen. Til denne Operation viste det sig imidlertid, at der krævedes en vis gymnastisk Færdighed. Det smalle Rum tillod ikke megen Bevægelighed, og jeg var allerede nær ved at fortryde min uoverlagte Skrinlæggelse, da jeg ved at hæve Hovedet over Randen saae to Skikkelser, der langsomt nærmede sig Stedet, hvor jeg laae. Jeg antog først, at det var nogle af Fyrstindens Folk, som den smukke Aften havde lokket ud, men alt som de nærmede sig, skimtede jeg Omridsene af en kvindelig Skikkelse, hvis sorte Silkekjole raslede mod Gruset i Gangene, og ved hendes Side en høi, ung Mand, paa hvis lyse Panamahat og faste Trin jeg øieblikkeligt gjenkjendte Verner. Nysgjerrig tittede jeg frem igjennem Mørket, og idet de traadte ind paa den halvrunde, af Maanen stærkt oplyste Plads, var enhver Forvexling umulig: det var Fyrstinden i sin kulsorte Dragt og Verner, jeg havde for mig. Langsomt passerede de forbi, han med sænket Hoved og, som det syntes i en ivrig, hviskende Samtale, hun støttende sig til hans Arm og af og til hævende Blikket op imod ham. De havde allerede nærmet sig den modsatte Udgang, og jeg begyndte alt at lykønske mig til at være bleven fritagen for at være et ufrivilligt Vidne til denne mærkeligetête à tête, da hun pludseligt standsede, bandt det fine, hvide Kammerdugstørklæde fastere om sit Hoved og tog Plads paa en af Bænkene, neppe tre Alen fra mig.

»Se her, Henry, er min Yndlingsplads,« sagde hun med sin blide, melodiske Stemme, idet hun udstrakte Haanden. »Her har jeg tilbragt alle de sorgfulde Timer, som jeg har havt, siden vi skiltes. Her har jeg siddet hver Morgen og hver Aften i de lange Aar, og nu, da jeg skal skilles herfra, forekommer det mig næsten, som om jeg ikke kan forlade denne Plet, der har været Vidne til mine dybeste og bedste Tanker.«





»Ak, Harriet,« hørte jeg ham sige, »Du veed ikke, hvor jeg i dette Øieblik føler mig lykkelig! Det forekommer mig, at Alt, hvad jeg i de tunge Aar har kæmpet og lidt, er for Intet at regne mod de Dages Lidelser, der fulgte efter den Dag, da jeg første Gang mødte Dig ved Albanersøen. Jeg kjendte Dig strax, øieblikkeligt, som ved et Lynglimt; men hvor pinligt var det mig ikke at modtage dette høflige Smiil, denne formelle Indbydelse til det store Selskab, der omgav Dig, at besee den Plet, som for mig havde været et lukket Paradiis. Ak, hvor angst og usikker var jeg ikke i hvert Ord, jeg henvendte til Dig - angst for, at Du ikke kunde tilgive mig, usikker i Haabet om Din Kjærlighed og kun sikker i den Bevidsthed, at jeg gik en ny Tid, fuld af skuffende Kvaler, imøde. Da jeg gik, og Du høfligt hilste mig til Afsked med det forunderlige, formelle Smiil, som jeg aldrig har seet hos Dig før, da var jeg saa sønderrevet og saa fortvivlet, at det blotte Syn af et Menneske var mig til Lede. Jeg havde kunnet knuge Jorden sammen som en Bold og kastet den bort i det uhyre Verdensrum, dersom jeg havde havt Magt dertil.«

»Daare, som Du er!« svarede Fyrstinden, idet hun blidt lagde sin Haand paa hans Skulder og lænede sit Hoved til den. »Hvilket andet Vaaben har en værgeløs Kvinde, der er kastet ud i den store Verden, naar hun ikke maa bruge Formen som Skjold? Formen er det Dække, der dølger vore Lidelser for en Verden, som kun vilde benytte dem som Stof til en Conversation. Formen er det Brystværn, bag hvilket vi forskanse os mod Angreb, der, skjøndt de bære hele den ydre Anstands Præg, dog kun ere Yttringer af den forfinede Vellysts Raahed. Formen er den Maske, hvormed vi tildække de sande og inderlige Følelser, hvorom den os omgivende Verden kun vilde tale som enchose de plaisanterie -men gjennem denne Formens Maske, der tilslører og indhyller Alt, trænger dog Blikket frem, og havde Du hiin Dag, Henry, istedetfor at agte paa mit Smiil, opfanget det Blik, som jeg sendte Dig til Afsked, da havde Du sparet Dig mange Dages Uro og Bekymring. Du siger, Du har tænkt paa mig, Henry? O, Du veed ikke, hvorledes en Kvinde kan tænke paa en Mand! Han tænker maaskee paa hende i Ny og Næ, i de ledige Øieblikke; hun derimod tænker paa ham, som et Barn tænker paa sin Moder - det er ikke roligt, dets Øie er ikke frit for Graad, før det seer hende igjen.«

Verner greb hendes Haand og bøiede sig over hende for at løsgjøre den brede Knipling paa hendes Mantille, der havde indviklet sig i





de skarpe Torne paa de store Figencactussers Blade. Pludseligt foer han tilbage med et forundret Udraab, der fik hende til at vende Hovedet om imod ham.

»Hvad er det?« spurgte hun. »Saarede de skarpe Torne Dig? Bløder Du? Kom, saa vil jeg forbinde Dig, som jeg gjorde hiin Aften, da Du ikke havde Mod til at aabne Dit Hjerte for mig. Ak, havde Du blot gjort det, Henry, da havde Meget været anderledes. Jeg havde tilgivet Dig; det burde Du have anet. Jeg havde aldrig ophørt at elske Dig; det burde Du have vidst, og Du burde have kuet den Stolthed, der krympede sig ved at modtage en Kvindes Tilgivelse.«

»Nej, ved Gud, Harriet, saaledes var det ikke meent!« raabte han lidenskabeligt. »Jeg frygtede for at miste Dig heelt. Ak, jeg vidste ikke dengang, hvor høit Du elskede mig. Jeg anede ikke, at Du under Din Landflygtighed bevarede saa meget som mit Navn, dette Navn, som jeg her finder indskrevet.«

»Og Du aner ikke,« svarede hun, idet hun lagde sin Kind til hans, »at disse stive, tornede Planter, som kun ere Form, dog ere de Eneste, til hvem jeg har betroet min Hemmelighed. Se paa deres Blade, og Du vil ikke finde et eneste, hvorpaa Dit Navn ikke er indridset! Som underlige, kolde Spøgelser stod de her den første Aften, da min Fod betraadte disse Gange; jeg var næsten bange for dem, naar jeg i Skumringen vandrede dem forbi. Det forekom mig, at de lignede sære, forstenede Kjæmper fra en svunden Tid. Men lidt efter lidt lærte jeg dem at kjende. De bære her i Italien Bud mellem Elskende, og hver Morgen, naar jeg alene vandrede til denne Plet, ridsede jeg med min Naal Dit Navn i den grønne Bark, for at det kunde voxe sammen med Planten og tale til Dig, dersom jeg skulde være død, naar Du engang kom til det Sted, hvor jeg havde levet.«

»Ak, Harriet,« sagde han smerteligt, »hvorfor lod Du mig i den lange Tid slet Intet vide? Hvorfor udspredte Du Rygtet om Din Død, saa at ethvert Haab slukkedes for mig?«

»Hvad skulde jeg lade Dig vide?« svarede hun veemodig. »At jeg var solgt, givet hen til en Mand, som jeg foragtede og afskyede, og som dog Ingen kunde løse mig fra - kunde det bringe Dig nogen Trøst? Ikke har jeg udbredt Rygtet om min Død, men han, som for at hævne sig, piinte og forfulgte mig, fordi han vidste, at jeg havde Elskede i Hjemmet. Dog bar hans onde Gjerning en god Frugt. Den bragte mig min Søster herned, og med hende ligesom et frisk Pust





deroppe fra Danmark, uden hvilket jeg ikke troer, at jeg havde gjennemlevet det sidste Aar.«

»Og med hende Leon de Ville, og med ham mig. Velsignet være den Aften, da jeg fattede det ubesindige Forsæt at vove mig ud i Campagnen! Uden dette havde jeg maaskee neppe gjenfundet Dig.«

»Ak, tal ikke derom«, sagde hun gysende. »Jeg kan ikke taale at tænke derpaa. Vel vidste jeg, at Fyrsten var ond, lav og hævngjerrig; men at han med roligt Overlæg kunde lade et Menneske vansmægte i den forsmædeligste Død - nei, det havde jeg ikke troet om ham. En enkelt Gang tænkte jeg, at jeg maaskee bedømte ham for strengt, og at der muligt var en eller anden lys Side hos ham; men nu er selv Tanken herom udslukket. Som han har piint, plaget og forfulgt mig, saaledes foragter jeg ham nu i Alt, selv i hans Minde, og jeg velsigner den Dag, som drog Dødens Gitter imellem os.«

»Jeg forstaaer ikke,« spurgte Verner efter et Ophold, »hvorledes det var muligt, at han kunde vinde nogen Magt over Dig, og hvorledes Din Fader kunde tillade, at Du ægtede en Mand, der var værre end den Bandit, som skilte ham ved Livet.«

»Ak, Henry,« svarede hun smerteligt, »hvorledes kan Du, selv om det tusinde Gange var blevet Dig fortalt, troe, at han har havt nogen Magt over mig. Aldrig har han formaaet at aftvinge mig selv det svageste Kjærtegn. Jeg var hans Slavinde - han havde jo betalt mig - skjøndt jeg derved ikke friede min Stedfader fra den sørgelige Skjæbne, der endte hans Liv. Da min Ægtefælle mærkede, at denne Slavinde saa lidet lystrede ham, at hun paa en vis Maade blev hans Beherskerinde, fængslede han mig til denne Villa, hvor jeg var meest fri og lykkelig i de Timer, hvori han var borte. Ak, Henry, anede Du de rædselsfulde Optrin, der have fundet Sted imellem os, da vilde Du i Sandhed forundres over, at jeg havde saa meget Mod, efter først eengang at være blevet bundet.«

»Harriet,« sagde Verner, »langt mere end Tabet af Dig har den Tanke piint mig, at Du var bundet til den Mand, som jeg mindst i Verden vilde see Dig givet hen til. Jeg forstaaer ikke, med hvilket Tryllemiddel Du har vidst at betvinge en Natur, der i sin Slethed ikke veeg tilbage for Noget i Verden.«

»Det er sørgeligt at sige,« svarede hun; »men kun ved hans egen Slethed holdt jeg ham bundet. Du veed, at han alt førend vor Afreise fra Danmark havde indviklet min Stedfader i et vidtløftigt Foretagende,





der allerede dengang stod paa Nippet til at briste. For at redde, hvad der var muligt at redde, drog vi herned. Jeg blev da det ulykkelige Offer, som han betingede sig for at frelse min Stedfaders Navn og Rygte. Jeg husker neppe de Dage mere; de staae ligesom et tomt Rum i min Tilværelse. Jeg blev bestormet med Bønner, Formaninger og Trudsler; jeg vidste neppe mere det Sted, hvor jeg kunde søge hen for at finde Hvile og Ro. Tabet af Dig og den Mistro, man havde indgivet mig til Dig, satte mig i en Tilstand af Sløvhed og Ligegyldighed, hvori jeg lod mine Omgivelser handle, som de vilde. Kun da Milanos Klokker ringede til min Brudefærd, var der et Øieblik, hvor jeg kunde være sprungen ud ad Vinduet for at knuse mig mod Steenbroen - jeg havde ikke Mod dertil, og Veien gik til Kirken. Men ved Alteret svoer jeg, hellere at lade mig dræbe end give efter for det mindste af hans Ønsker. Jeg var fast bestemt paa, dersom han tvang mig ogsaa dertil, da at berede ham et Liv saa pinefuldt, at han ikke skulde kunne holde det ud. O, jeg kjender intet mere Uværdigt for en Mand, intet mere Hadefuldt, mere Udslukkende enhver Gnist af Kjærligheden, end det, at ville tvinge en Kvinde!«

»Hvad skete da, Harriet?« spurgte Verner, idet han drog hendes Hænder til sig, med hvilke hun i sin Bevægelse havde tildækket sit Ansigt.

»Da vi kom hjem,« hviskede hun sagte, »kom der pludseligt Efterretning om, at hele Foretagendet var mislykket, og at min Stedfader var ruineret, medens han kun havde lidt et ubetydeligt Tab. Der opstod en forfærdelig Scene imellem dem, som endte med, at d'Acorda befalede mig at følge med sig. Jeg afslog det bestemt, da min Stedfader, som en Følge af sin Sindsbevægelse havde faaet et Anfald af den Sygdom, hvoraf hans Liv flere Gange havde været truet. Han var pludseligt ganske som forandret. Kun jeg maatte vaage ved hans Seng, thi Moder var saa angreben af de sidste Dages Begivenheder, at hun ikke kunde gjøre det. Du veed ikke, hvor han den Nat angrede, hvad han havde gjort imod mig. Han kaldte d'Acorda en Skurk og Bedrager, forklarede mig hele Sagens Sammenhæng, og gav mig Papirer ihænde, ved hvilket det blev mere end klart, at d'Acorda virkeligt var det. Det er kun ved disse, at jeg har kunnet styre hans Tøilesløshed, da jeg fuldstændigt blev overgivet til ham. Henimod Morgenen indtraf min Stedfaders Død. Moders paafulgte otte Dage efter, og min Tante, der var taget ned for at pleie hende, og med hvem jeg





aldrig har staaet paa nogen god Fod, tog Clara tilbage med sig til Danmark og overlod mig til min Skjæbne.«

»Hvor Du har staaet ene og forladt!« udbrød Verner og omfavnede hende.

»Men Du da?« spurgte hun. »Har Du da været det mindre?«

»Du veed det!« raabte Verner, idet han sprang op. »Hvo har kunnet fortælle Dig det?«

»Ak, Henry,« svarede hun sørgmodig, »troer Du, at jeg kunde leve uden at have Kundskab om Dig? Har Du glemt Din eneste Ven, den Eneste, der i Sandhed vilde Dig vel? Har Du glemt Frederik From?«

»From!« gjentog Verner forbauset. »Han reiste jo udenlands kort efter - -«

»Ja, kort efter at Du var bleven saaret i Din Duel med Brandt,« sagde hun og bøiede sig over ham. »O, hvor kunde Du saa ubesindigt sætte et Liv paa Spil, der var mig saa dyrebart? Henry, jeg veed Alt: Duellen, Din paafølgende Sygdom, Din uhyre Nød - Alt har jeg erfaret gjennem From, som igjen stod i Forbindelse med den unge Læge, der saa ædelmodigt tog sig af Dig.«

»Med Aabye!« raabte Verner, idet han forbauset foer op. - »O, Harriet, siig mig,« tilføiede han næsten hviskende, »var det Din usynlige Haand, der drog mig ud af Nøden? Var det Dig, der var min ubekjendte Velgjører, uden hvis Hjælp jeg aldrig havde reist mig igjen?«

»Ak, tal ikke derom,« svarede hun sagte. »Min Landflygtighedstid er gaaet hen med at hjælpe dem, som vare syge og sorrigfulde. Kun paa den Maade turde jeg anvende det Guld, over hvilket der ellers vilde have hvilet Forbandelse.«

»Harriet!« raabte han, idet han styrtede ned for hendes Fødder og greb Sømmen af hendes Kjole, som han førte til sine Læber. »Jeg forstaaer næppe Din Kjærlighed, som jeg saa lidet har fortjent. Jeg forstaaer ikke, at Du ikke paany forstøder mig. Ak, hvor langt var jeg fra at ane, at Din Kjærlighed fulgte mig i Nødens Dage? Jeg troede, at min ubekjendte Velgjører endnu var Sir Henry Vernon, der, forsonet med min Brøde, kort før sin Død havde forandret sine Bestemmelser med Hensyn til mig.«

»Nei,« svarede hun og hævede ham op, »det var ikke ham. Jeg veed nu Alt. - Din Fader var en langt ædlere Mand en hiin lunefulde Englænder. Har Du været nedbøiet over Din Moder, Henry, da vil Du





med dobbelt Ret kunne see op til ham, som hun svigtede, og som, næst Dig, er den Mand jeg skatter høiest i Verden.«

»O,« raabte han. »Du har lettet den sidste Steen fra mit Hjerte, og nu slaaer det frit og freidigt, som aldrig tilforn. Her er den Ring, som jeg engang trolovede Dig med, og som Du atter gav mig tilbage. Lad den paany snoe sig om Din Finger, og glem de tunge Dage, der ere henrundne, siden den voldte os Begge saamegen Sorg og Kummer.«

»Nei, ikke den!« udbrød hun med en afværgende Haandbevægelse, der fik Ringen til at fare ud af hans Haand, saa at den sprang hen ad Jorden og klingrende slog imod Sarkophagen. »Ingen Mistroens og Mistillidens Slange skal længere skyde sig imellem os. Lad den ligge, Henry! O Gud, jeg hører Stemmer - kom, følg mig! Jeg vilde ikke for Alt i Verden, at Nogen saae os her.«

De fjernede sig med hurtige Skridt, og neppe havde jeg faaet Tid til at smutte ud af mit ufrivillige Skjulested, før jeg saae Leon de Ville med det øvrige Selskab nærme sig fra den modsatte Side af Haven.

»Nei, hvor De gjorde mig forskrækket!« udraabte Clara med et lille Skrig, da jeg traadte frem. »Den afskyelige Sarkophag! Jeg tør ikke gaae alene forbi den i Mørke, saa spøgelseagtig seer den ud. Finder De ikke, at den minder om Commandantens Statue i »Don Juan«?«

»Jo, paafaldende,« svarede den Gamle med en let Grimace. »Navnlig naar man sætter en Rytterstatue ovenpaa. Dette her kan da kun gjælde for Fodstykket, min smukke Frøken.«

»Hvor De er uforskammet!« udbrød Clara leende. »Jeg mener blot, at den bibringer mig den samme Stemning, som Statuen i »Don Juan«, og saa vil De, som er Kunstner, sætte en Rytterstatue ovenpaa og lade dette deilige Billede søndertrædes af Hestehove?«

»Nei, min Salighed, om jeg vil! Ikke for Alt i Verden!« raabte den Gamle. - »De veed ikke, Frøken,« vedblev han, idet han standsede og paany betragtede den døende Psyche, »hvilket underligt Indtryk den Figur har gjort paa mig. Den har vakt en heel Række Ungdomsminder tillive hos mig. Jeg har kun kjendt Een, der har gjort Noget paa denne eiendommelige Maade, som den der; men han er forlængst død og borte. Nu havde jeg nok Lyst til at see Den, der saaledes har forstaaet at følge ham efter.«

»Det kan De let komme til,« svarede Clara, idet hun vendte sig om og pegede op ad Gangen. »Der kommer Fra Ambrosio for at give min Søster Melding for idag. Nu kan De jo selv tale med ham.«





Mit Blik fulgte den Retning, som den unge Pige betegnede, og frem igjennem Løvgangen saae jeg den Mand komme, som Verner alt havde omtalt, da han paaPiazza del Popolofortalte os sine Eventyr i Campagnen. Jeg kom til at tænke paa Ridder Jernskæg, da jeg saae den athletiske Skikkelse skride frem i sin brune Kutte og med et Skæg, der syntes at lyse i Maaneglansen. Den simple, brune Kutte, en Rosenkrans af ufarvede Træperler og et Par grove Sandaler, opbundne med Hampesnore, udgjorde hele hans Klædedragt, og dog skred han frem med en Anstand og Sikkerhed, som om han istedetfor Tonsuren havde en Krone om sin Isse. Han hilste ikke, men gjorde Velsignelsens Tegn, da han gik forbi os, og nærmede sig Fyrstinden, der fulgt af Verner kom ham imøde ad den samme Vei, hun nylig havde forladt. Den Gamle betragtede ham med et gjennemborende Blik, idet han passerede ham forbi; men Fra Ambrosio syntes slet ikke at bemærke det, og afgav i faa, korte og tydelige Ord sin Beretning til Fyrstinden. Denne lyttede adspredt dertil, medens Verner gjorde Tegn til mig, at jeg skulde tage Ringen, der glimrede i Maaneskinnet ved Foden af Sarkophagen.

Fra Ambrosio syntes forbauset over den talrige Forsamling, han forefandt, og hans klare, rolige Blik vandrede søgende fra det ene fremmede Ansigt til det andet. Fyrstinden bemærkede dette. Hun rev sig med en vis Tvang ud af de Drømmerier, hvori hun havde været hensunken, og presenterede os for Fra Ambrosio, En for En, idet hun rødmede stærkt, da hun nævnede det skjæbnesvangreEnrico Vernero,Dottore Danese. Fra Ambrosio lagde imidlertid ikke Mærke dertil. Klangen af et andet Navn syntes ganske at have lagt Beslag paa hans Opmærksomhed, og han stirrede ufravendt med et halvt spørgende, halvt tvivlende Blik paa den Gamle, hvis Øiekast vexelviis deelte sig mellem den lette, slumrende Psyche paa Sarkophagens Laag og den mægtige Kæmpeskikkelse, der i Maanens fulde Glans stod for ham.

»Malm!« udbrød den Gamle pludseligt, idet han styrtede frem imod ham og greb begge hans Hænder. »Tal! er det Dig?«

»Christian! Husker Du mig endnu?« raabte Fra Ambrosio og udbredte Armene.

»Du lever!« raabte den Gamle med glad Stemme. »Du kjender mig atter! Jeg vidste, at Du maatte leve; thi kun Du, kun Du, har kunnet gjøre dette.«

De to længe adskilte Venner styrtede i hinandens Arme. Den





Gamle hulkede høit. Jeg havde ikke troet ham istand til en saa heftig Bevægelse. Spørgsmaal fulgte paa Spørgsmaal, uden at finde noget Svar. Fra Ambrosio var altfor bevæget dertil, og han havde i den lange Adskillelsens Tid næsten glemt det Sprog, hvori han og hans gjenfundne Ven i saa mange stille Timer havde ført deres fortrolige Samtaler.

Da de første Stemningers Strøm havde lagt sig, greb den Gamle Fra Ambrosios Haand og førte ham hen til Sarkophagen.

»Det er Din Psyche, Malm,« sagde han med blød Stemme. »Bedre og skjønnere end nogensinde før.«

»Ja,« svarede Fra Ambrosio med sittrende Læber. »Jeg har lagt hende som Opstandelsens Tegn paa Støvets Gjemme. Først der ville vi samles.«

»Samles?« udbrød den Gamle og greb med Heftighed hans Haand. »Du tænker da ikke paa at døe, Olaf? Du maa vende tilbage til Rom! Du kan endnu føre Din Meisel.«

»Nei,« svarede Fra Ambrosio, idet han med et resigneret Blik betragtede den Gamles stærkt bevægede Træk. »Mit Liv har været en Forberedelse til Døden. Hvad jeg har udrettet, vil bestaae, skjøndt det ikke er hugget i Marmor. Jeg har begravet mig for Verden og vender aldrig mere tilbage!«

Den Gamle foer med Haanden over Ansigtet og bøiede sit Hoved for at skjule sin Bevægelse. Hans Blik faldt paa Verners Ring. Han bukkede sig, tog den op og rakte den spørgende til Fra Ambrosio.

»Christian!« raabte denne, idet hans mægtige Skikkelse ligesom sittrende sank sammen. »Hvem har givet Dig denne Ring? Hvor har Du faaet den fra? For Guds Skyld, tal!«

Den Gamle stirrede med et forbauset Blik paa Fra Ambrosio, hvis hele Tankegang syntes omsluttet af dette magiske Tegn. Verner stod taus; han var liigbleg og lænede sig til det ene Hjørne af Sarkophagen.

»Fra Ambrosio!« udbrød Fyrstinden bevæget og lagde sin Haand paa hans Skulder. »Følg med os. Vi ville tale sammen om en Sag, som kun jeg og Een til ere indviede i. Natten vil bringe den Klarhed, som saamange Dage ikke have formaaet at give.«


Nogle Dage efter, paa en deilig Sommeraften, vandrede Aabye og jeg op og ned i den kjølige Buegang, der omgiver Haven i Klostret S.





Vito. Smaae, lave Døre førte ind til de forskjellige Celler; men hvergang vi kom forbi den, hvorpaa der var malet et Dødningehoved, fra hvilket en spraglet Sommerfugl hævede sig i Luften, standsede vi med spændte Miner og vandrede tilbage til Klostrets store, aabne Port, udenfor hvilken to af Fyrstindens Rejsevogne holdt forspændte. Den ene var tom, i den anden sad Leon de Ville og Clara i livlig Samtale, medens Pietro i en Jægers straalende Liberie stod ved Vogndøren og skottede op til den smukke Marietta, der smilende sad paa Bukken. Pludseligt hørte vi Trin gjenlyde i den stille Buegang; det var Fyrstinden og Verner, der kom os imøde. Begge saae alvorlige ud, og bag efter dem fulgte vor gamle Fører med Fra Ambrosio ved Siden.

»Tager han med?« spurgte Aabye deeltagende. Verner rystede paa Hovedet, men svarede ikke.

Vi traadte ud af Portalen. Det rige, smilende Bjerglandskab laae udstrakt for vore Fødder, rødmende i den nedgaaende Sol, medens Maanen som en bleg, neppe synlig Halvring, stod høit paa den vestlige Himmel.

Fyrstinden og Verner tog i stærk Bevægelse Plads paa den Vogn, der allerede bar Leon de Ville og hans unge Brud, medens Aabye, den Gamle og jeg satte os i den anden. Der stod endnu en Plads aaben. Den Gamle pegede paa den, medens han lænede sig over Vognens Karm og endnu engang trykkede Fra Ambrosio i Haanden.

Denne gjorde en afværgende Bevægelse og hviskede med brudt Stemme: »Farvel, Christian! Farvel! Gud være med Eder Alle!«

Endnu engang maatte han hen for at trykke Verners og Harriets Haand og give dem sin Velsignelse. Da knaldede Piskene, Pietro sprang op paa Tjenersædet, og ned ad gik det i rullende Fart forbi Vignier og Viinløv - de første Skridt imod Hjemmet. Men hvergang Veiens Slangelinie snoede sig saaledes, at vi endnu engang fik en Udsigt til Klostret, saae vi Fra Ambrosios høie Skikkelse stirre efter os med Armene korslagte over sit brede, mægtige Bryst. Først i Dalen skjultes han ogS. Vitofor vore speidende Blikke.



Efterskrift og noter



Originaludgavens frontispice. Anonym litografi.



Efterskrift

Værkets karakter og komposition

Om art og komposition af den store bog, som Vilhelm Bergsøe debuterede med sidst på året 1866, får man nyttige vink af dens undertitler og betegnelser. Den har nemlig flere og skiftende, og dette forhold er allerede sigende: bogen er en ganske kompliceret konstruktion.

Den første udgave bar undertitlenLivsbilleder, samlede i Rom, hvad der lægger sig i god forlængelse af og uddyber hovedtitlenFra Piazza del Popolo. Hermed er antydet et præg af det autentiske. Er det ikke ligefrem en rapportbog, så er det i det mindste efter denne bestemmelse en erindrings- og genfortællingsbog. Dens primære fortæller, der ikke udtrykkeligt gøres til nogen anden end Bergsøe (på titelbladet:samlede / af Vilhelm Bergsøe), og som åbenbart er en erfaren dansk Roma-farer, genfortæller beretninger, han har hørt af andre skandinaver i Rom - væsentlig i ventetiderne under en enerverende kidnapningshistorie.

Vi accepterer nu nok, at det hele er et fiktionsværk. Bl.a. fordi den primære fortæller kan huske de sekundære fortælleres bidrag så umanerlig godt! Men derved ophæves ikke enhver mening med udtrykketLivsbilleder: hvis de ikke er autentiske, så er de i hvert fald realistiske. Både før og efter 1870 var genrebetegnelsen »livsbillede« netop en af måderne, hvorpå digtere angav en realistisk bestræbelse; man bemærker også, at udtrykket er anvendt inde i bogen (s. 393 i forbindelse med »Holmgreens Manuscript«).

Bogens virkelighedstroskab har - navnlig for senere læsere - meget tydelige indskrænkninger, men er i hvert fald meget udtalt i dens redegørelser for og beskrivelser af stedforhold. Det gælder både de italienske, specielt romerske lokaliteter - som det med rette er signaleret i bogens hovedtitel - og de københavnske og nordsjællandske scenerier. Bergsøes værk er vel et af de mest realistisk lokalitetsdyrkende, der hidtil var kommet fra en dansk digters pen.

Med en vis ret kan man udvide påstanden om realistisk præg til at gælde tidsbilledet og miljøerne i bogen. De skandinaviske kunstnerkredse



i Rom i fortid og næsten samtid, koleraen i København i sommeren 1853, boheme- og ungdomslivet blandt mere eller mindre velhavende i København og omegn i samme periode: disse skildringer skal sandelig forestille, hvordan det var! Og både nogle af de mest udprægede personer - som den gamle kunstner blandt de fortællende i Rom og Brandt blandt de skildrede i København - har let identificerbare modeller, som det i nogen grad må have været meningen man skulle genkende i figurerne hos Bergsøe.

Her er der særlig tænkt på figurens sociale rolle og personlige væremåde, men i det mindste i et par tilfælde gælder det hovedbegivenheden i en hel, mere eller mindre pinlig personskæbne, der har kunnet genkendes fra det virkelige liv, og som Bergsøe har gjort brug af til vigtige knudepunkter i det fortalte. I manuskriptet til bogen stod der interessant nok ikkeLivsbilleder, men - mere intrigeorienteret -Livsbegivenhederi undertitlen.

I yderste konsekvens harFra Piazza del Popoloda fremstået som en art nøglefortælling, en virkelighedsafbildning med visse navneskjul, næsten som - inden for den omgivende fiktion - »Holmgreens Manuscript« er det. Mere forsigtigt og sikkert kan man anse Bergsøes bog for en fortælling med modeller og miljøer fra det virkelige liv.

Fra 2. udgave af bogen (1870) er undertitlen ændret tilNovelle-Cyclus. Hermed er peget på opbygningen som en række af fortællinger inden for en primært fortalt ramme - altså hvad man kalder en rammefortællingskreds. Som det ofte er tilfældet i rammefortællingskredse, bliver de enkelte indlæg eller fortællinger foredraget som tidsfordriv i en mere eller mindre penibel ventetid, medens man afventer, at en farlig frist overstås.

Stedet, hvor hovedparten af fortællingerne gives til bedste, er, som angivet i bogens hovedtitel, Piazza del Popolo; og ventetiden er de første dage af maj under lægen Verners udeblivelse, kidnapning m.v.

Verner begiver sig ud om aftenen »den første Mai« (s. 11), og lægen Aabye fortællerTordenskyentil de tilbageblevne skandinaver på Piazza del Popolo (men altsåikkepåhørt af Verner, ligesom Aabye selv er fraværende sidenhen under halvdelen afHolmgreens Manuscript, jf. s. 394: tilhørerkredsens sammensætning, såvel positivt som negativt, er en vigtig omstændighed). De følgende dage fortæller - eller oplæser - andre deres bidrag til at fordrive den penible ventetid.



Den 5. maj kommer Verner tilbage i god behold og kan berette sin egen bortførelses- og befrielseshistorie. Tilhørernes vantro angående visse punkter i Verners beretning bliver bortvejret, da de »den sidste Mai« (s. 454), som rammen nu rask springer frem til, hører den franske officer Leon de Ville med egen mund berette sin historie frem til netop det punkt, hvor Verner kom og befriede ham.

Rammen har endnu et artigt efterspil hen på sommeren i Albanerbjergene ; og både her og andetsteds fortælles interessante fragmenter af hovedpersonernes forhistorie: således kommer Aabye, den første histories fortæller, med det sidste Vernon-fragment (s. 512 ff.), og tidligere har bl.a. rammefortælleren selv meddelt et i eget navn (s. 207). Hertil kommer mere forbigående, anekdotiske bidrag, som fx Den gamle Kunstners beretning om et raffineret jalousidrab i Trastevere (s. 451 f., der næsten kunne være ud afDecameron). Og i en anden dimension bemærker man også et mindre antal afsluttede korttekster, nemlig indlæg inden for indlæggene: Personer i de indlagte fortællinger synger eller reciterer digte, Henry Vernon iHolmgreens Manuscriptfremfører den bitre pastiche i prosaEt sandt Eventyr(s. 376 f.), og første indlægs fortæller Aabye junior påhører og videregiver en meget lang selvbiografisk beretning af sin fader; det er en hel kinesisk æske! Hvis vi imidlertid holder os til de store indlæg, kan vi registrere dem sådan:



Nr.SideFremførelsens tidspkt. ogstedFremføres afTitelFremførelsesmådeDen fortællendes relation til det fortalte1.22-821. majP. del PopoloAabyeTordenskyenfortællesAabye vidne til begivenhed (samt viderebringer af hørt beretning)2.89-1582. majsst.Den gl. KunstnerfortællesMalms HistorieDen gl. Kunstner vidne til begivenhed3.167-2023. maj eftm.Ponte MolleBjørckSignor NasofortællesBjørck aktør i og vidne til begivenhed4.224-3933. maj aftenP. del PopoloRammens fortællerHolmgreens ManuscriptoplæsesRammefortæller bekendt af forf.Holmgreen; denne identisk med en af personerne og bekendt med øvrige i sin »nøgleroman«5.412-515. majsst.Verner÷fortællesEgne nylige oplevelser6.456-50131. majsst.Leon de Ville÷fortællesEgen biografi indtil 5. maj



En række pointer falder i øjnene ved denne blotte oversigt over de væsentligste indlæg. Således placeringen - og omfanget - af de danske historier (nr. 1 og 4) over for de romerske. I nr. 1 fortæller en dansk bl.a. om franskmænd, i nr. 6 en franskmand bl.a. om danske, medens kosmopolitismen - sikkert meget realistisk - ikke når til at lade nogen italiener figurere som fortæller i denne kreds:vore»gamle Romere« er de mest romerske fortællere, bogen kan have at gøre med. Kredsen er skandinavisk, hvad der vel primært er virkelighedsafbildning, men måske sekundært en skandinavistisk bestræbelse af forfatteren: hovedpersonen i nr. 2 er nordmand, og fortælleren af nr. 3 er svensker. Skandinaverne i Rom omgikkes traditionelt mest tyskere, men det er måske et tidens tegn (italiensk: efter 1860! og dansk: efter 1864! se s. 599f.), at Bergsøe inddrager en fransk officer i stedet for tyske kunstnere.

De seks fortællinger ordner sig i nogen grad i motiviske par: nr. 1-2 om åndsarbejderens modgang, nr. 3-4 om erotiske skæbner, nr. 5-6 om fangenskab. Men dels er der bindeled fra det ene par til det andet: fx er midterhistoriernes erotiske trekanter stærkt foregrebet i nr. 2; og dels er de to fortællinger inden for et par hver gang indbyrdes kontraster: i nr. 1-2 bl.a. videnskabsmanden/lægen over for kunstneren, i nr. 3-4 den burleske anekdote over for den følsomtrealistiske roman, i nr. 5-6 udfrielsen over for den kvælende indespærring. Parallel- og kontrasthistorier er et hovedprincip i europæiske rammefortællingskredse.

Mere end denne associative systematik er det dog nok simpelt henvariationen, der falder i øjnene ved et blik ned over rækken. Selv var Bergsøe navnlig stolt af forskellene i fortællemåde og stil, der da også er tydeligt udarbejdet, især i nr. 2 og 3.

Et meget vigtigt spørgsmål, når man ser på værket som rammefortællingskreds, gælder den mere eller mindre afsluttede karakter af de enkelte indlæg - »noveller«. Set bagfra er det en pointe, at deikkeer afsluttede: slutningen på det hele og dem alle bringes i rammen. De to sidste indlæg er jo erklæredeforhistorieri forhold til fortællesituationen; vi forstår, at de øvrige indlæg egentlig også er forhistorier. Når man anskuer værket som en roman - den tredje og sidste opfattelsesmåde, som vi straks kommer til - er det rimeligt nok, at indlæggene ikke lukker sig ved deres afslutninger. Men ud fra synspunktet »Novelle-Cyclus« bør de gøre det. Den begivenhedssammenhæng,



der fortælles i et indlæg, skal altså på en måde være afsluttet, selvgyldig - og på en anden måde mangle en konklusion, efterlade en uløst gåde el.lign. Bergsøes vekslende måder at angribe dette vanskelige problem på er fortælleteknisk af stor interesse.

Han kan lade (begivenheder i) rammen bryde ind et sted, hvor indlægget tydeligt ikke er færdigt, som vedTordenskyen. Eller han kan lade formidleren ligeud erklære, at resten af historien mangler, som vedHolmgreens Manuscript. Når det sidste tilfælde nok virker mere æggende på læserens (og rammetilhørernes!) nysgerrighed end det første, kan en af grundene være, at vi nu er kommet så langtheni bogen, at vi aner et sammenhængende romanmønster.

Tordenskyener meget instruktiv, fordi den teknisk er så tydelig:førsten novellistisk helhed, der nok er raffineret ved en fordobling i kinesisk æske, men har et klart, programmeret slutpunkt ved den først meddelte spådoms opfyldelse (s. 72);derpåen helt ny handling påbegyndt, men afbrudt, førend den endnu er helt udfoldet. Denne sidste del er da den, der kræver en fortsættelse. Det er den korteste, men dog den, Bergsøe selv har peget på, ved at Aabye giver hele sit indlæg titel efter et element, der først optræder her.

Selvgyldigt, afrundet og afsluttet står i modsætning til indlæg nr. 1 og 4 nr. 2,Malms Historie. Ved den maleriske og patetiske slutning med Malms druknedød i Tiberen er historien ført frem til sin konklusion. Bergsøe har altså løst det novellistiske problem; til gengæld er det ikke nemt at få Malm på benene igen til det sidste identificerende kup i rammehandlingen, uden at sandsynligheden forekommer temmelig hårdt belastet, i hvert fald for nogle læsere. Meget elegantere har Bergsøe klaret en i princippet lignende omvending i forbindelse med det sidste indlæg, Leon de Villes selvbiografiske beretning. Dens handling slutter, da han, indespærret i sarkofagen, døende drømmer sin storartet suggestive drøm om død og kærlighed: »jeg vidste, at et nyt, et lyksaligt Liv vilde begynde«, lyder indlæggets sidste ord (s. 501) - men vi véd jo i forvejen fra rammehandlingen og fra fortællerpositionen, at derkommeren redning og en livsfortsættelse efter dette.

IRom under Pius den Niende(1877) omtaler Bergsøe sin ven maleren Ducroque, der har hjemsted i Det franske Akademi i Villa Medici på Monte Pincio. Bergsøe refererer en længere, humoristisk opløst



bortførelseshistorie af ham og tilføjer: »At jeg har fortalt den udførligt har sin Grund i, at Ducroque, uden at ane det, paa vor Vandring over Pincio oprullede en Række Billeder for mig, der senere blev til lige saa mange Motiver i min Novellecyklus »Fra Piazza del Popolo«. Denne Roman har saaledes til en vis Grad en fransk Oprindelse; kun maa denne søges i Livet, ikke i Literaturen.« (s. 312).

Som Bergsøe her ubesværet glider fra betegnelsen novellecyklus til betegnelsenroman, har den sidstnævnte bestemmelse ofte fortrængt den første. Synspunktet har sin fulde berettigelse; og ud fra det erFra Piazza del Popoloromanen om Verner/Vernon, således som den oprulles nogle bevægede majdage under hans bortførelse og afsluttes i sensommeren ved hans forening med enkefru Harriet Pisani. For læsere, der forstår kategorien dannelsesroman bredt og som den dominerende romantype i det 19. århundrede, er det muligt at se Vernon-historien som en variation deraf. Lykken og den moralske orden er på vej til at forspildes af den viljesvage Vernon, trods vennen Froms belæringer; men Verners strenge soningstid og forsynets slyngede veje fører til et slutstadium, hvor den gode orden etableres igen. Muligvis mere plat, men også mere forsigtigt kan man sige, at Vernon-Verners fremadgående historie er den senromantiske standardroman om, hvorledes helten efter mange forhindringer til slut vinder sin elskede.

Disse forhindringer er til dels af moralsk og karakterologisk art. Det er bl.a. ved sit ubetænksomme og iltre temperament og ved sin lejlighedsvis svigtende standhaftighed i striden mellem det gode og det onde (bl.a. vennerne From og Brandt), at helten synes at fortabe sin elskede; han har forsyndet sig ved ikke at holde fast ved den ædle kærlighed. En noget grovNemesis-betragtning, ikke altid til at skelne fra såkaldt poetisk retfærdighed, gøres gældende i romanen; den stærke brug af »udefrakommende« begivenheder til at fremkalde omslag styrker heller ikke altid bogens etiske regnskab. Meget sandt udtaler helten til slut (s. 542), at uden hans »ubesindige Forsæt« om Ponte Molle-turen havde han ikke genfundet sin elskede; her er det endelig ikke dyden, der belønnes, men snarere en komedie- og eventyr-etik, der virker.

Heltindens stilling mellem helten og skurken (Pisani) er en lige så traditionel rival-opstilling, og heltinden forbliver moralsk uplettet, selv om forældreloyalitet og økonomiske skurkestreger tvinger hende



de til en formel imødekommelse af Pisani. Som Brandt repræsenterer den dæmoniske fristelse (og, mere interessant og moderne: den etiske nihilisme), repræsenterer Pisani ondskaben som list og magt; han har fra Bergsøes hånd fået alle skurkekarakterens da populære bestemmelser: økonomisk spekulant og svindler, national forræder, paveprotegé, opkomling af jødisk herkomst.

Som roman erFra Piazza del Popoloiøjnefaldende en knaldroman. Kampen mellem godt og ondt er i høj grad en fysisk kamp, med bortførelse, duel, frygtelig indespærring. Med næsten klaustrofobisk intensitet synes digteren flere gange at dvæle ved forskellig slags indelukke, og ligesom vi til sidst får ryddet skurken af vejen (Nemesis!), får vi de indelukkede udfriet. Og i hvert fald to store knaldromanmotiver må fremhæves: de er forbundne.

Især i spillet mellem indlæggene og rammen, også mellem indlæggene indbyrdes, ståridentifikationsmotivetcentralt. Alt imens skandinaverne ængstes ved spørgsmålet: hvor er Verner? ægges de af spørgsmålet: hvem er Vernon/Verner?

Videre bagud - dvs. i ret tidlige dele af bogen, men bagest i dens indre tids- og årsagssammenhæng - rummer dette et motiv omherkomst-usikkerhed. Nogle af de økonomiske mærkværdigheder og omslag i handlingen hænger på dette motiv. Den ikke sanktionerede seksuelle forbindelse er det dunkle punkt. Romanen har det i almindelighed ikke godt med fædre (eller stedfædre); i Henry Vernons tilfælde er den pinlige hemmelighed specielt hans moder, men gåden gælder faderskabet.

Og gåden bliver løst til sidst - muligt noget hårdhændet, men i en roman som denne, måske helt særligt i denne roman, løses alle gåder og går alting til sidst op. Bergsøes kunst er bl.a. at slynge handlingens og fremstillingens tråde.

Et blikfang til sammenhængen har han søgt at give ved nogle rekvisitter, der dukker op i forskellige lag af bogen. Tydeligst er Henrik Verners slangering, der følger ham på hans vej til Ponte Molle og i Schiavones fangenskab, og som til sidst lader Fra Ambrosio identificere ham; og både iHolmgreens Manuscript, hvor dens herkomst oplyses, og i rammehandlingens slutning placeres den skiftevis hos Henry og Harriet. Ligeledes iøjnefaldende er det kopierede kvindeportræt iSignor Nasoog det iHolmgreens Manuscript; de kan dog ikke være identiske. Mosaik-agraffen - det spænde, som Malm bærer i kraven



ved middagen hos familien Olaisen - dukker senere op sammen med ringen blandt de ejendele, der har tilhørt Henry Vernons moder. Malm må altså have foræret Sigrid den - og læseren kan allerede - også af dette ledemotiv - danne sig sine slutninger! Associativt - i forhold til den famøse ring - virker endelig også det slangeagtige ved Sigrid.

Så uhyre klar står sammenhængen måske ikke bogens førstegangslæser - trods de syvtommersøm af identifikation, som Bergsøe effektfuldt hamrer ind til slut. Med undskyldning til de mere avancerede læsere, somharopfattet sammenhængen (bogens hovedkritiker, Clemens Petersen, hørte ikke til dem), tillader vi os at rekapitulere:

Den handlings-intrige, der snor sig gennem de mange episoder, er altså beretningen om Henry Vernon = Henrik Verner. ITordenskyenstrejfes mod slutningen den fase i hans tilværelse, hvor han har brudt med Brandt og duelleret (s. 82). IMalms Historieanes det, at hans mor er den rige købmand Olaisens datter Sigrid. Hendes ægteskab med englænderenSignor Nasoskænker den unge Henry Vernon en luksuriøs tilværelse i København. Den afbrydes brat, som det fremgår afHolmgreens Manuscript, der fører op til Brandt-duellen. Heri er også Frederiksdal-afsnittet med Vernons og rigmandsdatteren Harriets forelskelse. Da hun tvinges til at ægte fyrst Pisani, begynder Vernons fornedrelsestid. Om den og hans flg. studier og navneskift fortælles i bogens slutning (s. 345 ff./ 510 ff.), der også bringer hans lykkelige genforening med Harriet, efter at han er undsluppet røverne på Campagnen. På bogens sidste blad tager de afsked med Fra Ambrosio, identisk med billedhuggeren Malm, Henrik Verners rigtige far.

Vi får iHolmgreens Manuscriptat vide, at Henry Vernon fylder 25 år og bliver myndig den 25. juni (s. 293) i kolera-sommeren 1853. Han er altså født i 1828, og det passer godt hermed, at historien om hans forældres møde,Malms Historie, foregår en menneskealder før 1853; årstal er ikke angivet dér. Det er derimod årstidsforløbet, og de førnævnte avancerede læsere vil have bemærket, at Henrys undfangelse umuligt kan finde sted på det rigtige tidspunkt, dvs. i september. Så denne roman, hvor alting til slut åbenbares at hænge sammen og gå smukt op, rummer dog en fæl regnefejl.



Tilblivelse

Fra Piazza del Popolo'stilblivelseshistorie er skrevet flere gange: Tidligst og mest detaljeret i Bergsøes Erindringer fra omkring 1900, der imidlertid på punkter, hvor det er muligt at øve kontrol, ofte viser sig upålidelige - Bergsøe yndede at dramatisere sit levnedsløb. Med generel skepsis, men uden at søge sikrere kildemateriale, bygger Paul V. Rubow iVilhelm Bergsøe og hans store Roman(1948) på Bergsøes fremstilling med adskillige unøjagtigheder til følge. En grundig og nøgtern fremstilling foreligger med H.P. Rohdes afhandlingDigt og sandhed om en berømt roman. »Piazza del Popolo« i dokumentarisk belysning(1972).

Når Bergsøe ofrer så megen plads på dette værks tilblivelseshistorie, hænger det sammen med, at den gøres til et hovedpunkt i en afgørende fase af hans liv. Snart efter afsluttet skolegang i 1854 begyndte den da 19-årige Bergsøe et naturvidenskabeligt studium, der kulminerede med en disputats over et havbiologisk emne i foråret 1864. Udsigterne til en videnskabelig karriere tegnede lovende, men studierne levnede dog også tid til munter udfoldelse i studentikose og ungakademiske cirkler som fx selskabet »Convivium« (1854-56), hvor lystige sold vekslede med akademiske forelæsninger og oplæsning af medlemmernes digteriske bidrag. Et lignende præg havde »Klubben af 8. Maj« (1857-61), hvor Bergsøe mødtes med bl.a. Frederik Bøgh, Frederik Algreen-Ussing og Carl Dreboldt, der alle senere kom til at spille en rolle for persongalleriet iFra Piazza del Popolo. Som mange af sine ligestillede i denne meget æstetiserende tid præsterede Bergsøe i disse kredse en venstrehånds digterisk virksomhed inden for forskellige genrer. Særlig betydning tillægger Bergsøe det, at han i februar 1856 vandt 2. præmie i en konkurrence i Studenterforeningen om den bedste fortælling over et opgivet emne; dette bidrag kom nemlig forlagsboghandler P.G. Philipsen for øje, hvilket foranledigede dennes senere henvendelse til Bergsøe om at indlede en forfattervirksomhed(ErIII (1903) 116 og VI (1907) 45, jf. H.C.A. Lund:Studenterforeningens HistorieII (1898) 447).

Et andet vigtigt indslag i disse år er Bergsøes zoologiske ekskursioner og mere selskabelige udflugter med bl.a. »Klubben af 8. Maj« til smukke steder og gode kroer i Københavns omegn, ikke mindst til det naturskønne, endnu tyndt befolkede stræk fra Dyrehaven over



Nyholte til Lyngby Åmose og Furesøen ved Frederiksdal. Her lejede familien Bergsøe sig ind for sommeren et par gange sent i 1850'erne på biskop Monrads ejendom Hummeltofte. Og her modtog Vilhelm Bergsøe besøg af vennerne Frederik Bøgh og Frederik Algreen-Ussing (Elisa Bøgh:Frederik Bøgh(1887) 164).

En begyndende opløsning af disse livssammenhænge falder tidsmæssigt sammen med og står måske i årsagsforbindelse med, at Bergsøe i foråret 1861 blev ramt af en ondartet ledegigt, som forårsagede et langt sygeleje, hvorunder han for at slå tiden ihjel fortsatte digteriet ved til vennen Frederik Bøgh at diktere romanen »»Af en Ulykkeligs Papirer«, [...] som til Held for mig og Efterverdenen ikke blev fuldført.« (ErIV (1905) 11). Alvorligere for den unge zoologs arbejde, bl.a. ved mikroskopet, var imidlertid den øjensygdom, der ramte ham i foråret 1862, og som vendte tilbage med mellemrum resten af hans liv med perioder af alvorligt svagsyn og omsider blindhed til følge. Af helbredsgrunde, men også af hensyn til sin forskning, der endnu ikke var opgivet, rejste han i november 1862 til Rom, hvor han opholdt sig frem til foråret 1863 for efter ophold i Gennazzano øst for Rom, i Syditalien og i Paris at vende tilbage til København i efteråret 1863. Rejsens udbytte var dels de videnskabelige resultater, der førte til disputatsen i foråret 1864, dels de italienske (og parisiske) indtryk, der to år senere fylder store dele afFra Piazza del Popolo.

Derimod blev helbredet ikke afgørende bedre, og allerede i efteråret 1864 ramtes han på ny af ledegigt og øjenbetændelse, der definitivt afbrød hans videnskabelige karriere. Det er, hvis man tør tro Bergsøes Erindringer, i denne situation forlæggeren P.G. Philipsen dukker op som en frelsende engel, idet han med Bergsøes konkurrence-fortælling fra Studenterforeningen ti år tidligere i venlig erindring opfordrer ham til »at skrive et større, æstetisk Arbejde«.

Afskåret fra at læse og således gøre forstudier til sit værk lader Bergsøe sin fiktion udfolde sig i scenerier og miljøer, der var ham fortrolige: koleraårets København, sommerferiernes idylliske Frederiksdal, studietidens studentikose persongalleri og knejpemiljø, romerske og i nogen grad parisiske scenerier. Endog Skarritsøen, der dog spiller en tilbagetrukken rolle i værket, har en plads i forfatterens erindringer (bl.a. et ophold i sommeren 1857).

Det fremgår af Bergsøes Erindringer og bekræftes tilsyneladende af manuskriptets tilstand, at dette er blevet til, ved at forfatteren har



dikteret til vekslende skrivere, hvoriblandt han specielt nævner søsteren Clara Bergsøe (ErVI (1907) 51). Men det er formentlig en skrøne, når han videre beretter (sst. 55), at han, da arbejdet med bogen fortsatte på herregården Tårnborg ved Korsør, måtte klare sig med »en gammel Fyr« fra egnen, som havde det med at falde i søvn under skrivearbejdet, uden at Bergsøe bemærkede det, før alvorlige huller i sidste del af manuskriptet blev opdaget i forbindelse med bogens sætning på trykkeriet sent på året 1866. Historien bliver allerede usandsynlig derved, at zoologen J.C. Schiødte - stadig if Bergsøes Erindringer (sst. 58 ff.) - havde manuskriptet til afgørende kritisk eftersyn på et tidligere tidspunkt, ligesom også andre havde haft adgang til det. Vigtigere er det imidlertid, at manuskriptet er uden spor af sådanne fataliteter; her som oftere i erindringsbøgerne ynder Bergsøe at garnere sit liv med faretruende begivenheder, men det skal dog anføres, at episoden allerede nævnes i P. Hansens artikel om Bergsøe iIllustreret Tidende26.12.1880.

Derimod er det sikkert, at manuskriptets særlige tilblivelsesform via diktat har haft afgørende indflydelse på den lemfældighed, der præger originaludgavens sprogform, ikke mindst når det gælder det italienske stof; trods revisioner i forbindelse med hvert nyt optryk varede det længe, før teksten fremstod i bare nogenlunde »fejlfri« form. Det er baggrunden for, at nærværende udgave bygger på 4. udgave fra 1877.

I øvrigt må det, stadig i betragtning af manuskriptets tilblivelsesform, der jo med nogen sandsynlighed indebærer, at kladden også var trykmanuskript, noteres, at det rummer meget få strygninger eller tilføjelser. Der er overvejende tale om smårettelser af stilistisk karakter, enkelte indført med Bergsøes hånd, mens indgreb af betydning for kompositionens store træk ikke forekommer.

Herfra er der dog én undtagelse: Den fortælling med titlenEt Eventyr fra Regensen, som blev trykt i Robert Watts tidsskriftFigaroi februar 1867 og siden indlemmedes iGjengangerfortællinger(1872), var oprindelig tænkt som en del afFraPiazza del Popolo, nemlig som Aabyes første fortælling, dvs. på den plads i helheden, der senere blev optaget afTordenskyen. Bergsøe beretter om dens tilblivelse og baggrund i Erindringerne (ErI (1898) 85, jf. VI (1907) 50), hvor den henføres til arbejdets første fase, men tilføjer, at den blev forkastet ved »Textrevisionen«. Om denne revision foreligger i øvrigt intet,



men oplysningerne omEt Eventyr fra Regensen's oprindelige plads bekræftes af manuskriptets tilstand: På s. 22 heri ses det, at indledningen tilTordenskyener skrevet på et stykke papir, der er klæbet over begyndelsen tilEt Eventyr fra Regensen, mens resten af manuskriptet hertil, der fortsat befinder sig sammen med manuskriptet til den øvrige tekst, er revet ud og erstattet medTordenskyen(jf. H.P. Rohde (1972) 135).

Denne del af værkets tilblivelseshistorie kan formentlig ses som et indicium for, at der under arbejdet er sket visse ændringer i dets struktur: Bortskæringen afEtEventyr fra Regensenskyldes jo tydeligt nok ikke utilfredshed med historien i sig selv, men en erkendelse af, at den ikke passede i den sammenhæng, der efterhånden var ved at tage form. Det kunne tyde på, at den sammenhæng, større eller mindre, der er mellem det færdige værks enkelte novelle-indslag, ikke har ligget klar fra begyndelsen. Da den imidlertid blev klar, og værket ændrede struktur fra en kreds af relativt uafhængige fortællinger i løs ramme til en fastere komponeret cyklus af roman-karakter, stodEt Eventyr fra Regensenikke til at redde for helheden.

I hvilket omfang den her formodede ændring af værkets struktur i løbet af manuskriptfasen kan påvises også i forbindelse med de øvrige novelle-indslag, er indtil videre uvist, ligesom en nøjere fastlæggelse af værkets tilblivelse i det hele taget bl.a. forudsætter mere indgående manuskriptstudier, herunder af forholdet mellem manuskript og originaludgave, end forberedelsen af den foreliggende udgave har givet mulighed for.

Mens Erindringerne (isærErVI (1907)) giver fyldige og detaljerede underretninger om arbejdets gang, er de samtidige og formentlig mere troværdige kilder anderledes sparsomme og fåmælte. Fra 19.12.1865 foreligger dog følgende melding i bevaret brev fra Bergsøe til Philipsen: »Med Hensyn til mit italienske Arbeide kan jeg meddele Dem, at jeg har forelagt Planen for et Par af mine Venner, til hvem jeg kan fæste Lid som æsthetiske Smagsdommere, og at disse fuldkommen have billiget den. Jeg har allerede fuldendt en Deel af det første Partie og troer at kunne love Dem et Arbeide i en livlig Stiil og med en spændende Intrigue; [...]. Jeg haaber om et Par Maaneder at kunne ophøre med at være Dictator, og, da jeg har Tiden til min Disposition, at kunne fuldende dette Arbeide i Løbet af Forsommeren.«



Trods helbredsmæssige tilbagefald ind imellem kom denne tidsplan næsten til at holde stik. Prologen er som bekendt dateret »Mai 1866«, og få måneder senere, 24.7.1866, satte Bergsøe sidste punktum i sit værk. Det meldte han i et (nu tabt) brev til Philipsen 27.7.1866, og denne reagerede prompte med kontraktmæssige tilbud i brev af 30.7.; de kriser i forhold til forlæggeren bl.a. på grund af manuskriptets omfang, som Bergsøe udmaler (ErVI (1907) 61 ff.), dementeres af Philipsens beredvillighed til at acceptere forfatterens omfangsberegninger, ligesom deres korrespondance i de kommende måneder viser forlæggerens bestandig gode vilje til at komme overens med den ikke altid helt nemme Bergsøe.

Det følger af Bergsøes brev af 19.12.1865, at også Gustav Philipsen er på gale veje, når han iTræk af det Philipsenske Forlags Historie(1919) hævder, at den påståede krise skyldtes, at hans far ikke anede, at det var en roman, han fik leveret. Gustav Philipsen forveksler tydeligt nokFra Piazza del Popolomed et påtænkt, men aldrig gennemført værk omNaturen og Dyrelivet i Campagna romana, som P.G. Philipsen ytrer glæde over i et brev til Bergsøe 29.6.1867.

Heller ikke under korrekturarbejdet i sensommeren og efteråret 1866 fik Bergsøe, så vidt det kan ses, lejlighed til at give teksten en sidste afpudsning, idet han i brev til forlæggeren 26.9.1866 atter måtte melde sig syg og tilsyneladende var så sløj i de kommende måneder, at læsearbejde var udelukket. En planlagt afrejse til Rom 7.11.1866 - altså før bogen kunne ventes på markedet - måtte således aflyses af helbredsgrunde (jf. H.C. Andersens dagbog for denne dato).

Korrekturlæsningen blev så foretaget af vennen Frederik Bøgh (se dennes breve til Bergsøe 26.9., 10.10., 25.10., 5.11.), og bogen færdiggjort til udsendelse sidst i november, efter angivelsen iNordisk Boghandlertidende(1.12.1866) at dømme i ugen mellem 24. og 30. november. Hermed stemmer det, at H.C. Andersen omtaler sit første indtryk af bogen i sin dagbog for 26.11.1866. Ca. 14 dage senere begyndte de første anmeldelser at dukke op i dagspressen.

Til historien omFra Piazza del Popoloog Philipsens forlag hører endnu, at forlæggers og forfatters brevveksling i de kommende år stort set handler om salget og mulighederne for et nyt oplag. 14.11.1867 melder Philipsen, at der endnu er 300 af de oprindelige 1500 eksemplarer tilbage, og året efter, 21.12.1868, at den nu snart er udsolgt. Da Bergsøe imidlertid 25.1.1870 gør opmærksom på, at nu er



der udsolgt, og forhører om et nyt oplag, svarer Philipsen (28.1.1870) henholdende, at han må udsætte at tage stilling til det spørgsmål. Samme år udkomFra Piazza del Popoloi 2. udgave hos Gyldendal, der allerede havde udsendt digtsamlingenI Ny og Næ(1867) og romanenFra den gamle Fabrik(1869).

Modeller

Det er en side af den realistiske litteraturs bestræbelser på at opnå virkelighedspræg, at fiktionen udspiller sig i en bestemt tid, ofte ligefrem kan dateres, og foregår i bestemte, genkendelige lokaliteter. Blandt hyppige træk af den art iFra Piazza del Popolokan nævnes den autentiske skildring af koleraen i København i sommeren 1853, der vistnok bygger på J.J.C. Magnus'Nogle Billeder af Kjøbenhavn under Choleraepidemien(1853); endvidere bl.a. de talrige momenter af Roms topografi og det forhold, at fiktionens ramme uden større besvær kan henlægges til 1. maj og den nærmest følgende tid engang i 1860'ernes begyndelse.

En side af dette kompleks er brugen af modeller fra det virkelige liv, der i forbindelse med historiske romaner kunne føre til krav om historisk-psykologisk pålidelighed, mens den, når det gælder samtidsromanen, kunne medføre streng påtale fra den litterære kritik, hvis modellerne blev for genkendelige. I forskellig detail kan denne historie følges hos forfattere som fx Carl Bagger i 1830'rne og Herman Bang i 1880'erne.

Fra Piazza del Popoloblev straks kritiseret for usømmelig brug af modeller, idet den litterære kritik dog af diskretionshensyn ikke kunne trække alt for klare linjer fra fiktionens til virkelighedens verden. Men i samtidige breve fra kredsen omkring Bergsøe og senere i Elisa Bøghs biografi overFrederik Bøgh(1887) samt i Bergsøes egne, ganske vist ofte utroværdige erindringsbøger er flere af romanens figurer sat i klar relation til autentiske personer i romanens samtid. I eftertiden er problemet især behandlet af Paul V. Rubow (1948), T. Vogel-Jørgensen (1966) og H.P. Rohde (1972).

Genkendelsens indiskutable karakter i samtiden fremgår af et tilbageblik fra 1880, hvor den senere litteraturhistoriker P. Hansen genkalder sig indtryk af den unge Bergsøe og hans kreds i Pleisch's konditori



på Amagertorv i 1850'erne: »Man vil i Bergsøes »Fra Piazza del Popolo« finde talrige Reminiscenser fra disse Tourneringer mellem Padderne af det runde Bord og møde mangfoldige, endog meget tydelige Træk, der minde om Kredsens enkelte Personligheder.« (Illustreret Tidende26.12.1880).

En sådan betragtning har som forudsætning bogens baggrund i et snævert kulturmiljø (det gamle København inden for voldene) med stort indbyrdes personkendskab. I sådanne kredse har der hersket traditioner og forestillinger, der næppe længere kan dokumenteres, som fx når R.P. Rasmussen iAlmindelig Hospitals Historie 1769-1892(1939) 181 fastslår, at »Det er joF.L.ESmith[læge, fra Åbybro!] der under Navnet Aabye fortæller om Tilstanden i Kolera-Aaret paa Alm. Hospital«, mens Vilh. Andersen iIllustreret dansk LitteraturhistorieIV (1925) 50 udpeger Bergsøes ven, den kendte læge Rudolph Bergh som »Model for den ideale Læge i Fra Piazza del Popolo«. Når Paul Bergsøe i erindringsbogenDe tre Vinduer(1946) 53 nævner fru Bergh - hans »Tante Elisabeth« - som model i det ydre for romanens Harriet, er vi inde i egentlig familietradition.

Det var imidlertid ikke sådanne tilfælde, der vakte offentlig interesse. Når det gælder de personer, hvis modeller var genkendelige for bredere kredse, og som især bidrog til bogens autentiske og i nogen grad skandaløse præg, må der skelnes mellem forskellige grupper. For sig står egentlig autentiske personer, hvis navne direkte eller kun let fordrejet forekommer inden for fiktionen som fx etatsråd Thal (se s. 65 med note) og Schiavone, i hvem Romafarere kunne kende en af tidens notable banditter (jf.ErV (1905) 103 og VI (1907) 235).

Mere pirrende for fantasien var formentlig de figurer i fiktionen, der ikke kunne identificeres ved navn, social position eller visse genkendelige karaktertræk, men alene ved særlig iøjnefaldende livsomstændigheder eller konstellationer. Det gælder især de personer, der går igennemMalms Historie, Signor NasoogHolmgreens Manuscript: Trods ihærdige forsøg på at dysse sagen ned var det kendt i de rette kredse, at en ung pige af den meget rige familie Tutein i 1848, samtidig med sin forlovelse med en søn af den lige så velhavende familie Brun, havde haft et forhold til en kunstmaler med den stærkt ubelejlige fødsel af en søn til følge. Et hastebryllup med Brun fulgtes af en lige så hastig skilsmisse i april 1849 og af familien Tuteins flerårige eksil i Sydeuropa, hvor den unge pige traf og i 1851 ægtede rigmanden



Sir John Cookney. Samtidig blev barnets identitet sløret ved diverse ulovligheder og dets forbindelse til de biologiske forældre afbrudt. Forløbet er kortlagt af Chr. Waagepetersen iKulturminder(1973 og 1979), mens Paul V. Rubows fremstilling (1948) er upræcis.

Til denne historie havde Bergsøe rigeligt kendskab gennem sin familie- og bekendtskabskreds. Læsere med blot nogenlunde kendskab til tidens sladder har sikkert fundet forløbsbeskrivelsen s. 355 ganske nærgående, men det må pointeres, at »modellen« til unge Vernon i 1866 kun var sytten år og i ganske andre livsomstændigheder end denne - samt at hverken Bergsøe eller nogen anden i tiden, så vidt vides, nævner disse mulige sammenhænge.

Det er derimod tilfældet med flere af figurerne i de romerske partier af bogen. I Erindringerne sætter Bergsøe således Svingberg i relation til skuespilleren og æstetikeren Fr. Høedt (ErVI (1907) 123), mens træk af Malms historie henføres til den svenske billedhugger Fr. Kjellberg, som Bergsøe havde truffet i Rom (ErIV (1905) 206). Kyndige læsere kunne vel også i denne skikkelse genkende træk af maleren Albert Küchlers overgang til katolicismen og klostertilværelsen (jf.Rom(1877) 557 ff.), mens »den gamle Kunstner« umiddelbart lod sig genkende som billedhuggeren C.F. Holbech (1811-80), der havde opholdt sig i Rom siden 1841; hans skikkelse var tillige det læsende publikum bekendt fra Goldschmidts skrifter (jf. nedenfor s. 570). I Erindringerne nævner Bergsøe flere gange Holbech og hans relation tilFra Piazza del Popolo(se isærErIV (1905) 132 ff., 186 ff.); men allerede i »Minder fra Rom og Campagnen«(Italiensk Billedbog, 1881) og i skitsen »Gamle Holbech«(Fra sollyse Strande, 1886) havde Bergsøe givet ham hengiven omtale.

En særlig opmærksomhed vakte dog skildringen af de unge mænd omkring Henry Vernon iHolmgreens Manuscript. Ud fra et sikkert kendskab til Bergsøes omgangskreds identificerer Frederik Bøghs enke Elisa Bøgh dem i sin levnedsskildring af manden (1887) som henholdsvis cand.jur. Carl Dreboldt (Boldt), Frederik Bøgh, der både i fiktion og virkelighed bar tilnavnet »Fromhedens Frederik« (From) og cand.jur., kammerjunker Frederik Algreen-Ussing (Brandt), og de to sidste identifikationer gentages af Bergsøe i Erindringerne (ErVI (1907) flere steder). Egentlig portrætlighed mener fru Bøgh ikke at der er tale om, men et par citater af Ussings breve (s. 102, 126) viser dog overensstemmelse mellem hans og Brandts stil, et indtryk, der til



overflod, men derfor ikke nødvendigvis sandfærdigt, bekræftes af Bergsøes Erindringer (fxErIII (1903), 138 ff., IV (1905) 2).

Det var da også Brandt-skikkelsen, der i denne sammenhæng især vakte kritikkens opmærksomhed og snart også vakte uro i kredsen omkring Bergsøe og Algreen-Ussing.Illustreret Tidendepåtaler således, at Brandts maske er »utilladelig gjennemsigtig«, og det samme punkt er baggrund for en side af forsvaret for Bergsøe i andre blade. Jf. nedenfor om Modtagelseskritikken.

Man mere end aner, at snakken har gået i København, og Ussing må snart have ømmet sig til sin fortrolige ven Sophus Heegaard, der sidst i december svarer tilbage fra Paris: »Du behøver ikke nærmere at appellere til min Delikatesse i Anledning af Bergsøes Personligheder; alle den Slags Forsøg ere og ville altid være absolut raae, og jeg troer, at der er saamegen Sandhed i Tilværelsen, at slig Brutalitet falder tilbage paa sin Ophavsmand«, lyder vennens ord, men et vægtigt moment i brevet er en indtrængende opfordring til Ussing om at ændre livsstil (»Moderer Dig!«) og vælge sin omgangskreds med større kræsenhed.

Hjemme i København var det efter de bevarede breve at dømme især Bergsøes søster Clara, der blev urolig over den almindelige opstandelse, især over anmeldelsen iIllustreret Tidende, men Bergsøe trøstede hende (i udateret brev fra årsskiftet 1866-67): »Den almindelige Opinion er gunstig for mit Arbeide«, hævder han og mener ikke at være »gaaet over Grændsen ved de Ting, som jeg har laant fra virkelig levende Personer«.

Heri fik han solid støtte fra en anden involveret, Frederik Bøgh, der i et brev d. 29.12.1866 til Clara Bergsøe formulerer et klart æstetisk standpunkt: »Hvad nu angaaer denne slemme, sorte Brandt, maa jeg sige Dem, at det forekommer mig utvivlsomt, at han ikke alene er den bedste Figur i Bogen, men overhovedet det Bedste i hele Bogen. Æsthetisk kan han absolut forsvares, og Andet vedkommer jo ikke Publicum. Jeg maa dernæst fremhæve, at naar en Forfatter benytter en enkelt Side af en ganske vist existerende Characteer og driver denne eensidigt op til en næsten dæmonisk Høide, saa bør det være klart for alle forstandige Mennesker, at her har det ikke været Meningen at levere et Portrait. Man bryder sig dog virkelig kun om de Forstandiges Dom. Enhver Kunstner bør bruge Model, og efter Deres Broders hele Anlæg - han er ogsaa Naturalist [dvs. naturforsker]



i æsthetisk Henseende - er det meget naturligt og forsvarligt, at han grundigt bruger sin Model.«

Få dage efter, 6.1.1867, havde Ussing og Bergsøe en tilfældig og kort, men elskværdig samtale på gaden. Det fremgår af Bergsøes brev til søsteren dagen efter, hvor det bl.a. hedder: »Jeg kan ikke blive klog paa ham; thi ved Siden af det Vrange, Falske og ligefrem Slette i hans Characteer, synes der endnu at være endeel baade Nobelt og Godt tilstede; men det Hele er saadan groet sammen i hinanden, at man næsten ikke kan luge det ene op uden at tage det andet med. [...] Vi vare Begge stærkt bevægede og jeg troer at vi til en vis Grad begge To have lidt ligemeget under de Sjæleindtryk som Holmgreens Manuskript paa saa forskjellig Maade har fremkaldt hos os Begge.« Og videre: »Det er kun et høist ufuldstændigt Indtryk, som Du modtager af hele denne Sag, det føler jeg altfor godt; alligevel beder jeg Dig at brænde disse Linier naar Du har læst dem og ikke omtale deres Indhold til Nogen. - Jeg ved med mig selv, at det ikke er noget slet Motiv, som har drevet mig til Skildringen af Brandt; kan denne Skildring vække noget af det, der slumrer hos U. vil jeg endogsaa antage at jeg har gjort noget Godt. -«

Det er antagelig dette møde, der ligger bag Erindringernes i så fald knap genkendelige passage om Ussings krav om duel på pistoler og, da den idé må opgives, om de tos vandring arm i arm frem og tilbage gennem byen (ErVI (1907) 103 f.).

Herefter skiltes deres veje tilsyneladende, og kontakten synes ikke at være genoptaget inden Ussings tidlige død i januar 1869. Derimod slap Bergsøe ikke Brandt-figuren, men lod sig inspirere af den til nye, veloplagte formuleringer (se nedenfor s. 588). Ved udsendelsen af 4. udgave 1877 gik det dog den anden vej, idet Brandt nu blev befriet for bogens måske rammeste skudsmål (se note til s. 301), der kan have forekommet den historisk-biografiske forfatter og politisk konservative Ussing også at være dens mest ærerørige.

Skabeloner

Den danske interesse for Italien og særlig for Rom har afspejlet sig i en righoldig litterær tradition, ogFra Piazza del Popoloer i sin tilblivelse på mange måder tænkt ind i denne traditions baner. Kunstnerens



kamp og mulige miskendelse har danske digtere i flere hovedværker givet italiensk iklædning, som i Oehlenschlägers skuespilCorreggio(dansk udg. trykt 1811) og H.C. Andersens romanImprovisatoren(1835) - et motiv, der også mødes i hans eventyrPsychen(skrevet i Rom maj 1861). Af Thorvaldsens ven Ludvig Bødtcher kender vi lyriske portrætter både af skulpturmesteren (»Piazza Barberina«) og af Roms berusende omegn, særlig i retning af Albanerbjergene (»Mødet med Bacchus«). Også de nordeuropæiske turisters røverromantik havde fået markante litterære udtryk i Henrik Hertz' romantiske lystspilTonietta(1849) og i Chr. Winthers versfortællingIet romersk Osterie: de sidstnævnte indgår også i det litterære allusionsmateriale iFra Piazza del Popolo.

Alt dette ligger bag Bergsøes bog, ligesom adskillig ikke-fiktional rejselitteratur fra Italien gør det. Men nærmest på af det alt sammen var hans med-romer M.A. Goldschmidt, der ikke blot havde erindret om »Tordenskyen«s periode medBreve fra Koleratiden(1863), men især - som allerede nævnt - sat Rom på papiret i sineFortællinger og Skildringer(I-III, 1863-65). I denne serie var der flere ting, der måtte have den unge Bergsøes interesse: Med Rom som skueplads blandede Goldschmidt autentiske skildringer (»Hvorledes man lever i Rom«) med fremførte fortællinger (»Hvorledes man fortæller i Rom«); det 3. bind er den separate romanArvingen, der til dels foregår i Rom og handler om en tabt og genset brud; men Bergsøe har mest umiddelbart kunnet bruge bind 1-2.

Goldschmidt havde været i Rom samtidig med Bergsøe i foråret 1863, og han skildrede kredsen af deres fælles bekendte - »Dydsforeningen« med »Præsidenten« (= den Gamle, Holbech) i spidsen; de fleste nævnes ved personnavnet, dog ikke randfigurer som Bergsøe, der faktisk skimtes mindst to gange i skildringen. Så rummer bogen altså tillige en rammefortællingskreds, hvor nordboer i Rom fortæller historier, enten selvoplevede eller bevidnede eller sådanne, hvor »Fortællingen var en tilsløret Form, hvori han gav noget af sit eget Hjerte Luft« (bd. 1, s. 71); og en enkelt gang påhører nordboerne oplæsningen af en noget længere beretning.

Bergsøe har tidligt i sin bog indlagt en henvisning til den berømte italienske rammefortællingskredsDecameron(ca. 1350), men har næppe noget nærmere forhold til denne (jf. noter til s. 20). At nogle af inderfortællingerne iFra Piazza del Popoloafbrydes, genkalder snarere



systemet i den orientalske samling1001 Nat(en dansk version ved den også i andre henseender Bergsøe-relevante forfatter Valdemar Thisted var udsendt 1852-54). En rammefortællingskreds med oplæsning af et skrevet, mere eller mindre digterisk materiale, var en arv fra romantikken, bl.a. den tyske digter Tieck; hos os findes det brugt ved et enkelt indlæg i BlichersE Bindstouw(1843). Også den - om man vil - modsatte tendens, nemlig at indlæggene ved nærmere eftersyn ikke er fritstående, men brudstykker af fortællerens eller en anden tilstedeværendes forhistorie, dukker op omkring den romantiske tidsalder, bl.a. hos den tyske digter Wieland, med identifikation som en afsluttende pointe.

Ejendommeligheden hos Bergsøe er jo sammenbygningen af inderfortællingerne til én, eller tre kvart, stor romanagtig livshistorie. Dette trick findes ikke i Alfred de Vignys rammefortællingskredsServitude et Grandeur militaires(1834), som Rubow ud fra en antydning i Bergsøes Erindringer har foreslået som forbillede i denne henseende; Vignys bog har dog nok anslået en af tonerne i Leon de Villes historie. Successive fortælleres bidrag til én sammenhængende handlingsoprulning finder vi i englænderen Wilkie Collins' glimrende detektivromanThe Moonstone, som den danske digter imidlertid ikke kan have nået at kende (udk. 1868).

Bergsøe har altså ikke derfra kunnet hente den kompositoriske hovedplan, der vist endda ikke har stået ham helt klar fra begyndelsen. Men anlæg med flere forhistorie-indlæg og med identifikationspointe kan han have fra den europæiske, specielt franske føljeton- og knaldroman, der slugtes i stort omfang også i Danmark. Blandt de berømteste titler er Eugène SuesParis' Mysterier(1843), Alexandre Dumas'Greven af Monte Christo(1845-46) og Victor HugosDe elendige(1862). Der er nok enkelttræk i Bergsøes bog, der kan skyldes Sues indignerede sociale storbyskildringer (jf.Tordenskyen), og navnlig i 2. del afGreven af Monte Christomed det romerske karneval, røverne uden for byen, indespærring i underjordisk gravsted, er der en række overensstemmelser med Bergsøes bog. Men det er snarere hele genren med dens indlæg af sekundært fortalte for- og side-historier og med dens gru og tapperhed, indespærringer og forfølgelser, skindød, forklædninger, formuer, forførelser, herkomstopklaringer, massiv Nemesis (ofte ved personlig hævner) og overmåde skurkagtige eller ædle hovedpersoner, der går igen hos den danske digter. Det



sidste rigtig nok med den modifikation, at vi i stedet for føljetonernes sammenbidte, grusom-filantropiske hævner har en »svag« hovedperson i den hidsige og vankelmodige Verner/Vernon.

Om karaktererne hos Bergsøe gælder ellers, at de er enkle og ofte stærkt moralsk polariserede som i teaterstykker og knaldromaner. Mere psykologi giver forfatteren i visse skildringer af sindstilstande, især angstfyldte. Scenen med det parisiske medium la Tutelle (s. 54 ff.) viser Bergsøes kendskab til hypnose, hvis udforskning netop i den sidste halvdel af århundredet banede vejen for den moderne dybdepsykologi. Digteren udnytter emnet novellistisk-romantisk, men lader dog en læge være den fortællende. Således blander moderne og gammeldags, avanceret og konventionelt sig ofte hos Bergsøe.

For de mindre indlæg og for karakteristiske stiltræk iFra Piazza del Popoloer der især danske forbilleder. H.C. Andersen-pastichen i »Et sandt Eventyr« og efterklangen af Blicer i åbningen af »Holmgreens Manuscript« er tydelige. Forskellige arter af efterromantisk versdigtning - fra den imiterede folkesang til mere moderne fortællende og evt. satirisk deskriptive numre rundt omkring i Bergsøes prosabog (og i hans første digtsamling, hvori flere genfindes) - er mere eller mindre heldige fortsættelser af bl.a. Carl Bagger, Chr. Winther og Fr. Paludan-Müller. Tidens sungne digtning, fra Bellman til Hostrup, kommer let Bergsøes personer på læben, og ikke mindst teaterrepertoiret fra Kgs. Nytorv er præsent, inklusive musikdramaet(Don Juan) og vel også den Bournonvilleske ballet. Hertz' romantiske skuespil - den førnævnteTonietta, men ogsåNinon(1848) - er på tilsvarende måde ikke blot allusionsmateriale, men indeholder vigtige tematiske lighedspunkter, især som erotisk digtning. Det i moderne øren sikkert slemt teatralske i nogle af Bergsøes dialoger, ikke mindst mellem Henry og Harriet, er lige ud af romantismens teater-replikstil.

Men også de komiske og groteske scener hos Bergsøe har teaterprægede tableauvirkninger og dialogkunst i sig. Et højdepunkt i denne og andre henseender dannes i bogen af Henrys mefistofeliske ven Brandt. Hans vistnok meget virkelige 1850'er-københavnske vittighedsfyrværkeri er et højtdrevet stykke sproglig bohemekultur, der spiller med alskens lokale og både høj- og lavlitterære, både gudelige og ugudelige elementer; mange af disse er ikke umiddelbart forståelige i dag, hvorfor kommentarerne i nærværende udgave har bestræbt sig for at identificere i det mindste en del af dem.



Brandt er således en litterær type - foruden at han som tidligere nævnt er en nærgående afbildning af en faktisk person. Liv gjort til digteriske skabeloner er i Bergsøes bog blandet og undertiden forenet med digteriske skabeloner fyldt med livagtighed, til dels med erfaring, »livsbilleder«.

Modtagelseskritikken

Om modtagelsen afFra Piazza del Popolohersker den myte, der ikke mindst blev slået fast i sidste bind af Bergsøes Erindringer (ErVI (1907) 71 ff.), at bogen blev aldeles unådigt behandlet af den litterære kritik, at den »fra først af saa ubarmhjertigt var stillet i Skammekrogen« (100).

Denne opfattelse kan findes endnu tidligere, i hvert fald i en artikel til Bergsøes 70 års dag (Illustreret Tidende19.2.1905, anonym), der taler om »yderst faa Forsvarere, men saa mange des flere Angribere«. Den går igen i sønnen Paul Bergsøes erindringsbog (1936) og får sit kritikhistoriske stempel i Paul V. Rubows bog om Bergsøe (1948): »Den fik en Del Omtale i Pressen, men ikke videre venlig«, hedder det (16) - dog: »Publikum gav Bogen Oprejsning for den daarlige Kritik« (34).

Alt efter, hvordan man læser den første kritik, kan man finde dette billede af den mere eller mindre holdbart. Især får det vægt, hvis man, som Bergsøe og Rubow gjorde, mest holder sig til Clemens Petersens store og unægtelig dræbende nedsabling i dagbladetFædrelandethen i januar 1867. Han stod som tidens førende, men dog ikke enerådende kritiker i årene op mod 1870.

Et hastigt vue over den første modtagelseskritik viser, atBerlingske Tidendevar først på pletten (8.12.1866, Ph. Weilbach); her fremhæves positivt »det sindrige i Anordningen«, »et helt igjennem flydende og livligt, om end ikke jevnt og ligeligt Sprog«, et »naturligt og frit spillende Vid« samt »Lethed i Valg af Emner« og »Anskuelighed i Fremstillingen«. Andre - og som vi skal se: mindre positive - punkter foruroligede imidlertid kredsen omkring Bergsøe og skal (if. Gustav Philipsen (1919)) have foranlediget forlæggeren P.G. Philipsen til at overtale og bestikke bladet og forfatteren H.P. Holst til at bringe en



mere imødekommende omtale (21.12.1866, under mærketC., jf. Weilbachs replik sst. 18.1.1867).

MellemBerlingske Tidende's to anmeldelser ligger hovedparten af modtagelseskritikken. Det knap så højt anseteDags-Telegraphen(9.12.1866, anonym) taler uden videre om bogens »velfortjent fremragende Plads«, mensIllustreret Tidende(16.12.1866, J.C. Magnus) afrunder en række kritiske indvendinger med at fastslå, at »Fortrinene ere langt større end Manglerne«, og med at stille forfatteren en lovende fremtid i udsigt. Nærmest uden forbehold erFyens Stiftstidende(18.12.1866, anonym), mensFolkets Avis(19.12.1866, formentlig redaktøren Erik Bøgh) trods visse kritiske anmærkninger noterer et »uomtvisteligt Talent« og henregner bogen til sæsonens bedste.

I en lidt sen anmeldelse i det respekteredeDagbladet(24.12.1866, if. Bergsøe(ErVI (1907) 72) af digteren Chr. K.F. Molbech) får bogen flere kritiske ord med på vejen, men fremhæves indledningsvis som »En af de interessanteste poetiske Julegaver, dette Aar har bragt«, og der rundes af med, at disse »Livsbilleder« trods mulig tvivl om deres poetiske rangklasse (eller måske kategori) »høre ikke til den Klasse af Poesi, som er den værste af alle, denkjedelige«. I hvert fald forlæggeren måtte glæde sig og kunne næppe heller klage over omtalen iFigaro(30.12.1866, formentlig ved redaktøren Robert Watt), der afrunder modtagelseskritikkens første række med at fastslå, at bogen nu har fået så megen omtale, at en egentlig præsentation skulle være overflødig; men ros skorter det ikke på: »det er i Sandhed en meget lovende Begyndelse i en ny Retning«.

Det er på denne baggrund man må se Clemens Petersens nådeløse nedsabling af bogen iFædrelandet(19.1.1867). Om dens skarpe tone skyldes, at Petersen har følt sig og sin form for kritik angrebet gennem skildringen af Svingberg og hans æstetiske ideer, er uvist; Bergsøe benægter aldeles sådanne hensigter (ErVI (1907) 123). Når den har fået den plads i eftertiden, som tilfældet er, skyldes det selvfølgelig i høj grad, at Petersen var tidens førende kritiker. Men når Bergsøe i sine Erindringer fyrre år senere ikke kan blive træt af at nedgøre samme Petersen, hænger det vel også sammen med, at denne, efter at være blevet skandaliseret som homoseksuel, var en billig modstander at slå på. Bergsøe må dog nok først have følt sig alvorligt truffet - måske ligefrem truet i sin eksistens som nybagt levebrødsforfatter - og her bør det ikke forbises, at Clemens Petersens anmeldelse i grunden



tydeliggør, rendyrker og ensidigt holder sig til en række punkter, som også havde spillet en rolle i den allerførste modtagelseskritik; han sætter dem på begreb, så at sige, med den slemme konklusion, atFra Piazza del Popoloikke er rigtig digtning. Fordi disse punkter nemlig vejer tungere end det gunstige, der i øvrigt kunne siges om Bergsøes livlige fantasi og elegante stil.

Skønt det ikke altid slås fast med firetommersøm, efterlyser flere anmeldelser først og fremmest »det Blik paa Menneskelivet, den Heelhed i Livsanskuelsen, der skulde samle alle disse Meddelelser til Eenhed og gjøre dem til Poesie« (Berl. Tid. 8.12.), eller formuleret med lidt anden accent: »man føler kun altfor meget, at Forfatteren i denne Skildring [nemlig af seancen i »Tordenskyen«] ikke har formaaet at hæve sig til et høiere Standpunkt [...] og derfor ikke formaaer at tilveiebringe den Harmoni, der er en nødvendig Betingelse for rigtigt at kunne nyde et Digterværk«(Ill. Tid.). Selv kritikere, der i øvrigt er positivt stemte, sporer »en vis Uro« i helheden(Folkets Avis) eller noterer, at selv om fortællingen ingenlunde er blottet for »det dybere Underlag af en Livsanskuelse«, tydeligst i Malms »storslaaede Skikkelse«, så er »Tanken i denne Bog, som sagt, overgroet af Stof« - og tankerne i øvrigt tænkt før: »original i dybere Forstand kunne vi ikke kalde den«(Dagbladet).

Savnet af en idé, der gennemtrænger værket, sættes i flere anmeldelser i sammenhæng med en for stor vægt på spændende og effektfulde handlingselementer; de to forhold begrunder så at sige hinanden: »det Pikante og Spændende har faaet Fortrin for det Dybe og Inderlige«, menerFyens Stiftstidende, mensIllustreret Tidendeanker over »Jagen efter Effect«, ogFolkets Avistaler om »Smag for stærke Effekter og for overraskende Situationer; hans Fantasi har Overvægten paa Raisonnementets Bekostning«. NårBerlingske Tidende(21.12) rykker Bergsøe til undsætning, fremhæves det netop, at bogens virkning ikke beror på »Effect«.

Vi er her vidne til en side af de danske guldaldernormers kamp mod en frembrydende litterær realisme, hvis farligste inspirationer efterhånden mentes at komme fra Frankrig; flere anmeldere antyder netop denne smittekilde, ogIllustreret Tidendesætter navn på: »Alle de Effectmidler, som den nyere franske Skoles berømte Repræsentanter, f.Ex. Alexandre Dumas og Eugene Sue, benyttede saa rundhaandet, ere her anvendte«. Det var ikke mindst i skildringerne af livet i



det mindre respektable København, at Bergsøe bragte sig i konflikt med smagens vogtere. Disse skildringer ønskes i flere anmeldelser afkortet, »fordi man overhovedet dvæler med mindre Lyst ved den Slags Ting«(Berl. Tid. 8.12), ja selv det ellers velvilligeDagbladettager afstand fra »en maaskee vel bred og saftig Pensel, som de Svirescener, i hvis kvalme Luft man dvæler noget for længe«. Blot fjorten år senere kunne P. Hansen optræde som forsvarer for Bergsøes realisme mod Brandes-fløjens krav om mere vidtgående virkelighedsskildring a la Zola (Ill.Tid. 23.1.1881).

Savnet af gennemgående idé eller »høiere Standpunkt« viser sig ifølge flere anmeldere også som svagheder i værkets komposition og menneskeskildring. Mens den første stort set findes for indviklet, hævdes den anden at være for lidt udviklet. Det er tydeligt, at bogen opleves som lovlig stor og uoverskuelig. Det benævnes venligt »den sindrige Anordning« o.lign., men flere anmeldere påpeger, at »Traaden, der forbinder de enkelte Livsbilleder, er temmelig tynd, og at den endog paa enkelte Steder staaer i Fare for at briste« (Ill. Tid., næsten enslydende iFolkets Avis). Ogsaa den ellers venlige anmelder iBerlingske Tidende(21.12.) må erkende, at værket burde have været »sammenarbejdet og sammentrængt«.

Men dommen over Bergsøes personskildringer kan forekomme mere knusende. Alene »Tordenskyen« karakteriseres i så henseende direkte positivt (Berl. Tid. 8.12.), mens Malm og Laura lige akkurat kan passere forFædrelandet's dommer; ellers er der bred enighed om, at bogens »Sjælemaleri« ikke modsvarer den indviklede komposition (Berl. Tid. 8.12), at Bergsøe snarere »skildrer end udvikler« sine personer (sst. 21.12.). Formuleret nænsomt (afDagbladet) hedder det, at »Karakteertegningen er mindre lagt an paa psykologisk Fiinhed i Udførelsen end paa at stille Modsætningerne overfor hinanden, og dette er lykkedes godt«. Ordet »effekt« er ikke brugt her, men er implicit til stede.

Læser man på denne måde den første modtagelseskritik på tværs, ser man Bergsøes bog blive målt, med den danske guldalders centrale normer - og ikke slå til. For det var just digtningens fornemmeste opgave at afdække den sammenhæng, orden og harmoni i tilværelsen, om hvis eksistens intet sandt og godt menneske kunne (måtte) være i tvivl, hvor svært det end kunne være at erkende den i det daglige.



Netop på denne kombination af æstetik og livsanskuelse (etik) byggede Clemens Petersens anmeldelse.

Men til forskel fra sine kritikerkolleger holder han sig strengt til de punkter, der ud fra disse overordnede synspunkter var afgørende, og kan derfor indskrænke sig til nogle få, indbyrdes forbundne træk ved bogen. I bund og grund er værket ifølge Petersen én stor æstetisk fejltagelse, fordi det i etisk henseende er underlødigt. Det ses for det første i Bergsøes svaghed for »Spænding«; dette fænomens forekomst i et litterært værk skyldes, at »Stoffet overvælder Forfatteren, at han mangler Evne til eller begaaer Feilgreb, der hindrer ham fra at bringe det til en fuldt gjennemarbeidet, ideklar Form«. At gribes af spænding, aktivt som forfatter eller passivt som læser, er imidlertid udtryk for et defekt åndsliv: »Spænding tilhører Halvdannelsen; for det naturlige og for det gjennemdannede Menneske er den snarere en Pest«, hævder kritikeren og uddyber det nærmere: »Netop fordi Spænding bestaaer i, at man opgiver selv at have en begeistret Villie, voxet op fra en sikker Tro, og ganske kaster sig ud i Tilfældets Uvished, blot holdende sig oppe ved phantastiske Ønsker, netop derfor er den altid forkastelig og kan kun tiltrække Menneskene, forsaavidt der er noget Uudviklet eller Forulykket ved dem. Ganske det samme gjælder om Spænding ved Nydelsen af et Konstværk.«

Konkret viser den sig i værkets komposition, rammefortællingens kinesiske æskesystem, som Petersen finder uoverskueligt og meningsløst: »Bestandig er det [dvs. stoffet] nemlig brudt op i smaa Stykker, af hvilke de, der passe til hinanden, ofte ere fjernede flere hundrede Sider fra hinanden, og, skjønt vistnok ingen Maske er tabt i dette konstige Væv, spørger man dog, naar man lægger Bogen bort, lidt forknyt: Hvem er nu egenlig Fader til hvem? Men denne Nysgjerrighed er dog, selv om den var spændt til det Yderste, et temmelig tarveligt Udbytte af en Bog«.

Endvidere viser savnet af en overordnet idé sig i diffuse personskildringer af uanalyseret og derfor postulerende karakter. Malm og Laura kan som nævnt lige gå an; værst er Signor Naso, der i Petersens øjne er en ren karikatur, og vistnok allerværst komplekset Henry Vernon/Henrik Verner. Sammenhængen mellem den unge rigmand og den nødlidende student Verner i København godtages, men identiteten mellem dem og den Verner, der optræder i Rom, afvises



pure: »Naar man har været nærved at forspilde sit Liv og nærved at døe af Sult, saa sætter man aldrig mere sit Liv paa Spil for et Væddemaals Skyld«. Ræsonnementet er for saa vidt psykologisk-etisk, men det lægges til grund for en æstetisk dom: »Faldet [kan] for et Menneske blive Gjennemgangen til det Høiere, fordi han umulig kan frelse sig tilbage i den Aandsform, hvorfra han faldt ud, men kun i en, som ligger høiere. Dette vilde Forfatteren let have mærket, hvis han virkelig havde givet sig til at skildre Overgangen i Henrik Verners Liv, men, idet han blot sætter den frem som en fuldbragt Kjendsgjerning, kommer han til at gjøre et Brud paa sin egen Charaktertegning«.

I stedet for at præstere en grundig psykologisk analyse henfalder Bergsøe så til skildringer af gruopvækkende, mysteriøs eller sentimental karakter som fx af Leon de Villes lidelser i marmorsarkofagen: »Beskrivelsen er fortræffelig, endogsaa glimrende; men den har ikke det mindste Spor af æsthetisk Interesse. Hvorfor? Fordi det Ethiske mangler. Denne Situation, hvori det Psychologiske er udmærket beskrevet, har ikke og faaer ikke Noget at gjøre med vedkommende unge Mands ethiske Forhold, og Skildringen af den er derfor ikke forskjellig fra Beskrivelsen af et hvilketsomhelst physiologisk Experiment. Det er absolut upoetisk, thi til den virkelige poetiske Skildring hører, at det psychologiske Billede viser sig i Belysning af den ethiske Anskuelse; naar Eet af dem mangler, mangler det Æsthetiske.« Med lignende synspunkter var SchacksPhantasterneblevet mødt ti år tidligere.

Derfor kan Petersen åbne sin anmeldelse, hvis holdbarhed man ikke i alle dele tør underkende, med kategorisk og bombastisk at erklære: »Errare humanum est, men naar Feiltagelsen bliver syvhundrede Sider stor, begynder den rigtignok at blive noget umenneskelig«.

Når Petersens anmeldelse står så stærkt og entydigt, skyldes det bl.a., at han ikke befatter sig med de træk i bogen, som måske i sig selv kunne vurderes positivt, og hvis iagttagelse i hvert fald medvirker til at gøre de forudgående anmeldelser mere nuancerede. Her er man som allerede antydet enig om at rose bogen for »Anskuelighed i Fremstillingen« (Berl. Tid. 8.12), »et let, flydende og livligt Sprog«(Ill. Tid.) og dens »stilistiske Elegance«(Figaro); positiv bedømmelse får også »Forfatterens sjeldne Evne til at skildre de Steder, hvor Handlingen



foregaaer«, der bl.a. fører til de »fortræffeligste Landskabsmalerier«(Ill. Tid.).

På den anden side berører Petersen heller ikke Bergsøes tidligere omtalte brug af levende model til sine figurer, som ellers nok kunne være indpasset under hans hovedsynspunkt. I så henseende læggerBerlingske Tidende(8.12.) ud med at kritisere »den mislykkede Satire over Høedts uheldige Æsthetik« (jf. s. 119 med noter). Både for privatpersonen Bergsøe og for digteren var anmeldelsen iIllustreret Tidendedog alvorligere - for digteren, fordi den harmoni, som et digterværk efter tidens normer ikke kunne være foruden, her netop hævdes at blive forstyrret ved, at »flere af Personerne ere Copier af det virkelige Liv, og ovenikjøbet copierede saaledes, at enhver Tvivl er umulig, hvilket dog især er Tilfældet med Brandt, Bogens onde Princip, hvis Maske er utilladelig gjennemsigtig«.

De private reaktioner, bl.a. Frederik Bøghs interessante brev af 29.12.1866, er nævnt ovenfor. I offentligheden holdtes diskussionen på et principielt plan og spiller i øvrigt en mindre rolle i det samlede billede.Folkets Avisindskrænker sig til at mene, at såfremtIllustreret Tidende's anklage holder stik, har Bergsøe »begaaet noget i æsthetisk Henseende Utilladeligt«, men hvis han blot ud fra sine livserfaringer har »dannet Typer og ikke frembragt Fotografier«, er det tilladeligt og for resten såre almindeligt; blandt flere fortilfælde nævnes Goldschmidts romanHjemløsfra 1857. Den ligeledes venlige anmelder fraBerlingske Tidende(21.12.) betragter tilsyneladende sagen som nærmest uvæsentlig, ogDagbladetindskrænker sig til at nævne sammenhængen mellem den gamle kunstner og billedhuggeren C.F. Holbech, hvad der vel var ufarligt, da denne relation allerede var kendt fra Goldschmidts fortællinger, og portrættet dertil var elskværdigt.

Den første modtagelseskritik rummer således både ros og ris, men de punkter, der gav anledning til ris, har uden tvivl forekommet tidens æstetiske feinschmeckere nok så tungtvejende. Har Bergsøe (og hans forlægger) i begyndelsen været nervøs for bogens skæbne, er det derfor ikke uden grund. På længere sigt kunne han i hvert fald som levebrødsforfatter glæde sig over, at det købende publikum ikke lod sig vejlede af kritikken. I en menneskealder eller mere synesFra Piazza del Popoloat have været et yndet alternativ for det læsende publikum, der fandt det moderne gennembruds forfattere lovlig harske.



Til gengæld har den beholdt det skær over sig af spændingsroman, for ikke at sige knaldroman, som ligger i den første kritiks signalement af den.

Heller ikke udenlandske læsere lod sig skræmme. Allerede i 1867 foreligger en svensk anmeldelse af æstetik-professoren C.R. Nyblom (Svensk Literatur-Tidskrift, 3. årg. 117 ff.). Anmeldelsen, der i meget minder om Clemens Petersens, men dog giver plads til venlige ord om Bergsøes stil, finder, at værket er gennemsyret af urimelighed: »det 699 stora sidor tjocka fantasi-fostret är orimligt från början till slut.« I øvrigt bruger Nyblom ca. én tredjedel af pladsen til apropos portrætterne af Dahlkvist og Björck at frakende Bergsøe enhver føling med den svenske nationalkarakter, som Nyblom åbenbart finder har været ude for et grumt anslag. I 1871 forelå bogen i svensk oversættelse.

Nok så venlig er en tysk anmeldelse(Augsburger Allgemeine Zeitung7.7.1870) i anledning af A. Strodtmanns oversættelse, der først havde været bragt som avisføljeton i 1869 og nu, 1870, udsendtes i bogform. Modsat i de danske anmeldelser fremhæves her værkets indre sammenhæng, der overgår, hvad man kan forvente af en novelle-cyklus, og gør det fortjent til genrebetegnelsen »roman«. Generelt tålerFra Piazza del Popolosammenligning med andre værker fra tiden og roses især for sin »treue und feine Lebensbeobachtung«. Selv om anmeldelsen hilser Strodtmanns oversættelse velkommen som et led i afspændingen mellem Danmark og Tyskland efter 1864, er den således i sig selv et vidnesbyrd om forskellige normer nord og syd for Kongeåen.

Fra Piazza del Popoloog eftertiden

VakteFra Piazza del Popolosåledes straks ved sin fremkomst mere end almindelig interesse - tilslutning, misbilligelse, nyfigenhed - så varede det dog noget, inden Bergsøes debutbog nåede sin store udbredelse ; det gjorde den også snarere som en meget langvarig steady-seller end som en eksplosiv best-seller.

Efter at bogens første udgave som nævnt i et par år havde haft en god, men ikke helt overvældende afgang hos P.G. Philipsen, og denne åbenbart ikke følte sig tilskyndet til at foranstalte nyt oplag, gik



Bergsøe til sin anden forlægger, Gyldendals Hegel. Denne havde - foruden Bergsøes digtsamlingI Ny og Næ(1867) - nylig udgivet hans anden roman,Fra den gamle Fabrik(1869), og kunne med rette håbe, at her var en guldfugl for Gyldendal. Den anden udgave afFraPiazza del Popoloudsendtes af Hegel i 1870, og med nogle års mellemrum kunne nye udsendes gennem følgende årtier; en oversigt over bogens historie i denne henseende kan man få ved bibliografien s. 589f. Forfatterskabsgennembrudet synes således at kunne dateres fra Bergsøes anden roman, men ikke mindst at komme den første til gode, også i udlandet. En svensk oversættelse så som nævnt lyset 1871. Udbredelsen af Bergsøes forfatterskab på tysk, især ved den fra Georg Brandes' biografi bekendte Adolf Strodtmann, begyndte med en oversættelse afFra Piazza del Popoloi 1869-70, først som avisføljeton, derpå i bogform (i Berlin); i 1871 kom en anden tysk oversættelse af bogen (i Bremen), og i mellemtiden varFraden gamle Fabrikudkommet på tysk. Publikumsmæssigt var Bergsøe nu og i lang tid et stort navn, både i Danmark og hos naboerne.

Litteraturhistorisk fik han imidlertid en mindre glorrig dansk skæbne. Næsten i det øjeblik han var slået igennem, blev han skubbet til side. Med den Dumas-spændendeFraPiazza del Popoloog den Dickens-varme Fraden gamle Fabrikhavde han fået et meget synligt forfatterskab i gang, men det faldt ikke ret i det moderne gennembruds smag, der straks efter blev gjort gældende af den litterære elite. I passende forenkling udtryktes forskydningen af litteraturhistorikeren Valdemar Vedel (i Bergsøe-artiklen iSalmonsens Konversationsleksikon, 1. udg., bd. 2 (1894)): »medens B.'s første Roman ved sin Fremkomst stødte mange som naturalistisk i sine Skildringer, forekomme disse derimod moderne Læsere noget gammeldags abstrakte, Persontegningen temmelig konventionel og Livssynet ikke videre originalt.«

Hoveddokumentet for det moderne gennembruds forhold til Bergsøe stammer så at sige fra før gennembruddet: det er nemlig Georg Brandes' store anmeldelse (under mærket Gg.) iIllustreret Tidende21. nov. 1869 afFraden gamle Fabrik. Anmeldelsen udmunder i en ros af Bergsøes nye bog, men først efter adskillige misbilligelser af træk ved den (»tredive Aar efter at en Forfatter som Beyle har skrevet, er det utilladeligt at skildre en Helt saaledes ...«) og efter et kritisk tilbageblik på debutromanen.



I en tidligere anmeldelse (afI Ny og Næ, iDagbladet31. juli 1867, signeret Gg.) havde Brandes haft venlige ord om debutbogen (»et aldeles ualmindeligt Fortællertalent«), men i 1869 er det især utilfredsheden, der kommer til orde: Både i »Traadenes Sammenfiltring« og i opbygningen »med en Ramme« ser Brandes »Forfatterens Uerfarenhed«, samtidig med at han - meget sigende - beklager, at »altfor mange Træk fra Virkeligheden vare i raa, ufordøiet Form gaaede over i »Fra Piazza del Popolo««. Han anmærker også Bergsøes forkærlighed for »extreme Gjenstande til sin Skildring, i den første Bog Dødskvaler, Røverhistorier, Oversvømmelser osv.«

Tydeligt er hele romantypen Brandes for grov, for gammeldags og for sensationspræget. Endnu i sitLevned(II),Et Tiaar(1907) 61 noterer hanFra Piazza del Popolo's »pirrende Underholdning« som typisk for Danmarks lave litterære stade omkring 1870. Og artiklens formanende udråb: »vær Du Aristokrat, den gode Literatur bestaaer kun af Aristokrater«, blev hørt af den unge J.P. Jacobsen, men var temmelig spildt på Bergsøe. De vigtigste sider af bedømmelsen i 1869 angår, karakteristisk for den kommende Brandes-realisme i litteraturen, dels menneskeskildringen, dels forfatterens ideologihistoriske placering. Vedrørende det første lyder dommen:

»I »Fra Piazza del Popolo« var det Psykologiske endnu næsten slet ikke forsøgt og tidt helt mislykket. Saadanne Skikkelser som den falske italienske Skurk d'Acorda eller som den almindelige og intetsigende Harriet vilde, hvis de havde staaet ene, have givet en ringe Mening om Forfatterens Gave til at individualisere. Men der var imidlertid i denne Bog dog et Par Figurer, der lovede Noget og vare Noget, først og fremmest Laura, den sandeste og bedste Kvindeskikkelse, Forfatteren endnu har frembragt, dernæst Brandt, der skjøndt han vel meget er Materialsamling, dog bestaaer af ypperlige Elementer. I Malm var der endelig endnu noget Godt, skjøndt denne Figur med sin hele Ingemannske habitus var mere egnet til at indtage den barnlige og kvindelige Del af Kjøbenhavnerpublicumet end til at vinde de skarpere Seende.«

Kritikeren placerer Bergsøe som en yngre pendant til Goldschmidt i en litteraturhistorisk mellemgruppe,efterden romantiske litteratur ogførden realistiske, som kan ventes. Hvad der her særlig interesserer Brandes hos Bergsøe, er »de unge Naturvidenskabers friske



Indbrud i Skjønliteraturen«, men han ærgrer sig over, at digteren i debutbogen »etablerede« sine naturvidenskabelige kundskaber »snart ved en Skildring af Mesmerisme, snart ved fysiologiske Experimenter som Fremstillinger af en Række Hallucinationer osv.«; naturalisten Brandes rimper munden med det samme udtryk som etikeren Cl. Petersen (jf. ovenfor s. 578).

Det naturvidenskabelige var for Brandes især led i en antireligiøs ideologi, som Bergsøe ikke havde eller - for han havde i virkeligheden en stor del af den - reserverede til antikatolicisme. For en lidt yngre generation var det naturvidenskabelige et led i en ny digterisk menneskeopfattelse, med vægt på instinkterne og det ubevidste, som hos J.P. Jacobsen. I sit essay om denne iRealisme og Realister(1879) 69f. nævner den unge Herman BangFra Piazza del Popolo, som han kalder »vel nu næsten glemt« (skønt jo dens 4. udgave var kommet i 1877!), og betegner dens forfatter »som en higende, men i sin Søgen overfløjet Noureddin i det nye Gjennembrud i vor Literatur«.

Noureddin-klicheen ligner den faktiske Bergsøe overordentlig dårligt, men henrangeringen af FraPiazza del Popolo's digter på et tilbageliggende spor eller sidespor afspejler det moderne gennembruds vurdering; og det er som bekendt sejrherrerne, der skriver historien. Bergsøe var ikke deres mand. Det er sandt, at han en enkelt gang optrådte som bidragyder i brødrene Brandes' tidsskriftDet nittende Aarhundrede, i 1875; men det skyldtes formentlig pression fra forlæggeren Hegel, der gerne så tidsskriftets læserbredde øget (se brev af 2. dec. 1874 fra Fr. Hegel til G. Brandes i L.C. Nielsens mindeskriftFrederik V.Hegel - Breve til ham og fra ham(1909) 175).

Men Bergsøe havde utvivlsomt realisme-træk, og de fremtræder snarest tydeligere i visse senere dele af hans forfatterskab: Det gælder klart nok hans topografiske arbejder, hvoraf den store bogRom under Pius den Niende(1877) oplyser mange realia i debutromanen, som det er eksemplificeret i nærværende udgaves noter. Men også dele af hans fiktionsforfatterskab, således fortællingenHvem var han?(1878), en vestjysk og dystrere udførelse af motivet med det mislykkede - og her tvivlsomme - geni (for resten også med en herkomst, der må identificeres), som vi kender fra »Malms Historie«. Allerede i debutbogen havde Aabye en litterært adresseret, kritisk bemærkning om, at »Tiden ... holdt mere af de lyse Billeder end de mørke« (s. 510).



Bergsøes kronologiske placering mellem sen-romantik og realisme kan således støttes af en hævdelse af de realistiske momenter gennem hans forfatterskab, fra debuten før det moderne gennembrud og derpå langthen samtidig med dette. Sådan karakteriseredes han også af nogenlunde uhildede kritikere undervejs, fx Otto Borchsenius i en anmeldelse afHvem var han?(iUde og hjemme22. dec. 1878) og i en stor karakteristik af Bergsøe (iIllustreret Tidende26. dec. 1880 og 23. jan. 1881) af Peter Hansen, et forarbejde til Bergsøe-omtalen i hans bekendte litteraturhistorie(Ill. dansk Litteraturhistorie, II (1886) 600-02). Borchsenius havde dog følgende betænkning i et meget tidstypisk ræsonnement, hvor han gennem en forbilledlig uklarhed når frem til en meget sløjt formuleret parole:

»Den barokke men farverige Romantik og den friske og kraftige Realisme, der var holdt ud fra hinanden i »Piazza del Popolo«s forskjellige Partier, have senere altfor ofte søgt at blande sine Traade i hinanden. Der er undertiden i Bergsøes Fortællinger lidt af alle Slags; vi ville foretrække meget af én Slags. Vil Forf. være Romantiker eller Realist? Begge Dele kunne være godt, men ligesom vi tro, og for hver Dag, der gaar, bestyrkes i denne vor Antagelse, at Literaturens Vej foreløbig gaar igjennem Virkeligheden, saaledes synes Forfatterens Evner ogsaa at tyde paa, at han bør slutte Trop og lade staa til.« (Ude og hjemme22. dec. 1878).

Men afgrænsningen i forhold til det moderne gennembrud var dog umiskendelig, efterhånden også bitter på begge sider - her var i høj grad litteraturpolitik på færde, foruden stikkene til Bergsøes ikke ubetydelige selvfølelse. Bergsøe placerede sig og blev placeret. Af et stortalende Drachmann-digt efter Chr. Winthers død tog Bergsøe anledning til - i »Svar fra Esrom Sø til Holger Drachmann« (Ude og hjemme3. marts 1878) - at belære den »kjære, unge Ven« om, at denne aldeles ikke kunne gøre krav på at være moderne arvtager efter den gamle digter; skulle nogen have adkomst, var det måske Carl Ploug - nu gammel hugaf på højre fløj. Bergsøe var altså at regne blandt »Højres bedste Mænd«, en række litterære nulliteter, som Edvard Brandes maliciøst anfører i omtalen af en dårlig antologi af A. Westrup(Morgenbladet11. maj 1881). Sin grundigt opsamlede forbitrelse over at være stillet i skyggen af det moderne gennembruds mænd gav Bergsøe luft i dramaetSandhedens Mænd(1894), en slags aristofanisk,



i hvert fald plump komedie med store genkendelige portrætter af Drachmann og Sophus Schandorph.

Dramaets motto (fra Ibsen) lyder: »Hvad er det for Kneb, I har fundet paa / herhjemme, mens jeg i Udlandet laa?«; digterens helt og alter ego i skuespillet er »Victor, Digter, hjemvendt fra Italien«. Bergsøe skrev så at sige selv under på, at man i stigende grad identificerede ham som Italiensturismens store underholdningsforfatter. Det bestyrkedes af den omfangsrige bog om Rom under Pius IX, men allerede forinden af hans tredje roman,ISabinerbjergene - Breve fra Gennazzano(I-II, 1871), og af en række efterfølgende kortere og længere fortællinger med italienske sujetter; af disse er den interessanteste måske den ufuldendteNemesis(først udgivet 1913 efter Bergsøes død), der synes at være hans først påbegyndte fiktionsarbejde efterFra Piazza del Popolo, som den både i stof, i fortælleanlæg og i (forgrovende) Goldschmidt-lignende morallære har berøringspunkter med. Endelig var den serie af erindringsbøger (1898 ff.), der var det sidste, Bergsøe førte i pennen eller dikterede, tilsigtet eller utilsigtet ført op tilFra Piazza del Popolosom hans livs centrale indsats.

Et midtpunkt og et vendepunkt i hans livsløb var bogen sikkert, og den har - som de talrige udgaver frem til og med den nærværende bevidner - hævdet sig som hans skønlitterære hovedværk. Det er det, der er blevet genstand for de to eneste mere udførlige monografiske Bergsøe-behandlinger i nyere tid, Paul V. RubowsVilh. Bergsøe og hans store Roman(1948) og H.P. Rohdes afhandling iFund og Forskning(1972), foruden flere mindre studier.

Bergsøes plads hos litteraturhistorikerne er forblevet nogenlunde den, som Georg Brandes kort efter hans start satte ham på: en livlig og grovkornet overgangsskikkelse »forud for« den danske realisme. Hos de ældre litteraturhistorikere: Peter Hansen (1886) og Vilh. Andersen (1924), fik forfatterskabet endnu en ret indgående karakteristik; hos deres summariske og populariserende efterfølgere som fx Sv. Norrild(Fra Saxo til Kaj Munk, 1949) er han en af dem, der omtales med petit. En mere positiv bedømmelse findes hos Billeskov Jansen(Danmarks Digtekunst, III, 1958), måske opmuntret af Rubow, og hos Per Dahl (iDansk litteraturhistorie, bd. 6, 1985), bl.a. for Bergsøes sociale engagement; i begge tilfælde er det dog endnu kun en afkortetFra Piazza del Popolo-forfatter, der kommer i betragtning.



Man kunne tænke sig, at det i nogen grad er Italiensturismen, der har selekteret denne bog fremforFra den gamle Fabrikog holdt den på bogmarkedet i over 120 år, hvorved der også er gjort krav på en litteraturhistorisk - om ikke anerkendelse, så dog vedkendelse af dens eksistens. Det er for så vidt udmærket! Med den fornyede interesse for, hvad E. Munch-Petersen har kaldt »Romantisk underholdning« i forrige århundrede, og for det stedse vekselrige forhold mellem attraktionskræfterne i populærkunsten - fx det 19. århundredes store knaldromaner - og højlitteraturen, kunne der nok være grund til at genoptage »sagen Bergsøe«. Georg Brandes' domsafsigelse i 1869 var som hans øvrige både ildnende og fuld af indsigt, men bør vel ikke stå som det sidste ord i kritikken og litteraturhistorien. Betragtningsmåder, der på én gang er nyere og mere historisk funderede, kunne prøves. Også de forudsætter imidlertid en umiddelbar tilegnelse afFra Piazza del Popolo, og med den tilegnelse har man endelig lov til at nøjes - og fornøjes.

Tekstgrundlaget og bogens historie

Tekstgrundlaget for udgaverne i Danske Klassikere er i de fleste tilfælde originaludgaven, men forFra Piazza del Popolo's vedkommende er man rykket helt frem til den »Fjerde, gjennemsete Udgave« fra 1877. Bogen har jo også en temmelig usædvanlig historie. Værkets tilblivelse ved diktat, som er omtalt ovenfor, og en åbenbart svag korrekturlæsning, er skyld i, at førsteudgaven (efter datidens skik med årstallet 1867 på titelbladet, skønt udsendt noget før årsskiftet 1866/67) er skæmmet af fejl og inkonsekvenser i teksten og præget af en meget vaklende typografisk markering af værkets komposition med indlæg og indlægs-titler.

En del af disse mangler blev udbedret i de følgende udgaver, skønt der altid blev nogle tilbage - de læsere, som endnu i den 4. udgave finder nogle utilsigtede ubehjælpsomheder i det italienske, nogle forglemmelser af anførelsestegn (ikke helt ligegyldige ved de kinesiske æsker!) og en vis inkonsekvens i brugen af antikva (= kursiv i Danske Klassikere), stiller ordenskrav, som Bergsøe aldrig var mand for helt at indfri. Man bør naturligvis også erindre sig hans fortsatte øjensvaghed, der først blev effektivt, om end kun midlertidigt afhjulpet



ved en øjenoperation 1876, og hans kolossale produktivitet af nye, til dels meget omfangsrige bøger i den første halve snes år efter debut'en: korrektur eller egentlig revision af denne kunne ikke i ret stor udstrækning være Bergsøes anliggende.

Hvad angår korrektur på den her optrykte »Fjerde, gjennemsete Udgave«, tager Bergsøe i et brev af 17. juli 1877 med tak imod forlæggeren Hegels »Løfte om, at Hr. Larsen ogsaa læser anden Correctur«. Hr. Larsen har således nok æren af denne udgaves mere konsekvente ortografi, dens tydeligere skillende tegnsætning og dens minimum af trykfejl. Endda kom der en god klat trykfejl med, som den følgende femte udgave (1882) kunne tage fat på - jf. vor brug af den i listen over tekstrettelser. Men det er småting.

En mere substantiel revision af teksten kunne forfatteren måske selv have taget på sig, men den kom Bergsøe heller ikke til. En halv snes år længere fremme har tanken dog meldt sig hos ham, men han giver gladelig afkald på den til den da fremkommende 6. udgave, idet han dog i et brev af 1. februar 1888 til forlægger Hegel finder, at revisionstanken burde virkeliggøres »ved en mulig 7de Udgave. Der vilde herved nemlig ikke alene spares 3 à 4 Ark, men selve Texten vilde vinde ved at befries for en Deel unyttige Ord, som ere fremkomne ved Dikteringen, og Savnet af et senere, virkeligt kritisk Gjennemsyn.«

En sådan mere radikal omstøbning og trimning blev dog aldrig til noget - måske godt det samme, for den kunne nemt have gjort bogen ukendelig. På godt og ondt var Bergsøe jo den brede stils mand.

Men et vist gennemsyn ofrede han dog bogen i dens tidligere udgaver, med nogle indgreb til følge. De kunne dreje sig om personangivelser, som når Bergsøe fra lidt ind i 2. udgave beslutter at gennemføre stavemåden »Schiavone« af brigantlederens navn eller fra samme udgave at kalde skurken »Pisani« i stedet for som før »Piombino«; det sidste skyldes måske et ubekvemt sammenfald med en faktisk persons navn (eller omvendt! - Bergsøe boede i længere tid i 1867 i en pension Pisani på Ischia); det er ikke godt at vide. Årsagen er ligeledes ubekendt til den sent opståede diskretion, der har fået Bergsøe til her i 4. udgave at stryge et par af de mest ærerørige bemærkninger om Brandt, der jo var tegnet efter en straks genkendt model (se note til s. 301).

Det sidste er i det mindste vidnesbyrd om et lidt mindre overfladisk



gennemsyn af teksten til den 4. udgave. Når den er foretrukket til Danske Klassikere fremfor den 3. udgave (1873) - der også kunne kandidere som den tidligste nogenlunde klart opstillede og konsekvente udgave - så hænger det sammen med Bergsøes retoucherende pen her. De fleste retoucheringer er utvivlsomme forbedringer. At det er en sikrere forfatter, vi har at gøre med nu, viser sig navnlig ved to tendenser i rettelserne. Den ene, som måske ikke er helt uden påvirkning fra Brandes-skolens stilidealer, er bestræbelsen for det koncise, forle mot propre. Det gælder adskillige detaljer som ændringen af »en hvilkensomhelst Retssag« til »en hvilkensomhelst Forbrydelse« (her s. 183, lin. 9 fn.), eller præciseringen af »et af Ribbenene« til »femte Ribbeen« i lægens fortælling (her s. 82, lin. 6 fn.).

Den anden tendens er at forbedre repliksproget i retning af det mundtligt mere letløbende. Den vej peger en række småændringer i den stadig lovlig teatralske dialog mellem Henry og Harriet s. 281 ff. eller i den betydningsfulde ordveksling mellem den gamle kunstner og rammefortælleren ved ophøret af »Holmgreens Manuscript« s. 393 f. En ny tilføjelse, der forener de to tendenser, er den pragtfuldt hyperbolske sætning om fluen, som vil knække bagbenene på Brandts koparrede ansigt, s. 362, lin. 9 f.; Bergsøe har hentet den over fra sømanden Palle Ib iBruden fra Rørvig(1872, s. 166).

Førsteudgaven på Philipsens forlag var en stor oktav, åbent sat, med fraktur, i ét tykt bind, der i undertitlen præsenteredes som »Livsbilleder, samlede i Rom«. Ved overgangen til Gyldendal ændredes undertitlen som omtalt til »Novelle-Cyclus« - måske på grund af snakken om modeller? Formatet blev i andenudgaven formindsket indtil det gnidrede, og værket blev delt i tre bind, således at »Holmgreens Manuscript« optog næsten hele midterbindet. Denne opdeling beholdtes gennem en række følgende udgaver, deriblandt den her tilgrundliggende 4. udgave fra 1877; det er dog værd at bemærke, at skønt de successive trebindsudgaver helt ned i det enkelte opslag ligner hinanden meget, er deikkeidentiske - der er stadig foretaget mindre rettelser. En ny deling i to bind blev gennemført med den prægtigt illustrerede udgave, der hedder »Syvende Oplag«, i 1894; den er i stort format, med moderne skrift - altså latinske typer i stedet for fraktur. Tegningerne skyldes Erik Henningsen, der først i vor tid har fået en medbejler i Ebbe Sadolins illustrering af Lademanns tobindsudgave i 1971.



Den flotte 7. udgave (1894) var tillige forsynet med et meget stort antal nye trykfejl - et af de forhold, som gør de senere udgaver fra Bergsøes levetid mindre attraktive. Bindinddelingen, der tydeligvis er rent bogteknisk bestemt, varierer mellem de muligheder, vi allerede har mødt: i BergsøesPoetiske Skriftervendes der således tilbage til det tykke enkeltbind, nemlig seriens bd. I (1905); i den første udgave efter digterens død i 1912, nemlig som bd. II-III iRomaner og Fortællinger(1914), identisk med en separat 12. udgave, er værket delt ud på to bind.

Forståeligvis har disse sene udgaver mistet noget af duften fra det 19. århundredes midte, bl.a. ved de sproglige ændringer ved fjernelse af de gamle verbalbøjningsformer; de har også fået frataget noget - fx er »Røiels Bom« s. 22, lin. 14 udeladt, medens »hiin bekjendte Studentersang« s. 22, lin. 22 nu får bestemmelsen »Hostrups« tilføjet. Således redigerede Bergsøe i den 7. udgave, og således vil forretningsøjemed og hensyn til det store publikum naturligt stadig lade en populærklassiker modernisere. De to billigbogsudgaver, der sendtes på markedet, så snart Bergsøes bøger var blevet forfatterafgiftsfrie, dvs. i 1962, var forståeligvis riggede til efter 1948-retskrivningen, ligesom den førnævnte Lademann-udgave fra 1971 (med en fin efterskrift af H.P. Rohde).

Det er, som det skal være: de bredest sigtende udgaver må give lidt køb på forrige århundredes sprogdragt og prægning. En mere forpligtet klassikerudgave som den nærværende vil derimod respektere disse ting, så prægnante, som de kan findes, og så nær på oprindelsestidspunktet, som det er foreneligt dermed.

Bibliografi

1: Udgaver afFra Piazza del Popolotil og med 1914.

Fra Piazza del Popolo. Livsbilleder samlede i Rom. Kbh. 1867. 699 s.

Von der Piazza del Popolo. Novellen-Cyclus aus Rom. Autorisierte Uebersetzung aus dem Dänischen von Adolf Strodtmann (i: Hamburgischer Correspondent 16.5.1869 (nr. 116) - 12.11.1869 (nr. 269)).

Fra Piazza del Popolo. Novelle-Cyclus. 2. Udgave. 1.-3. Deel. Kbh. 1870. 249 + 210 + 180 s.



Von der Piazza del Popolo. Novellen-Cyklus aus Rom. Mit Genehmigung des Verfassers verdeutscht von Adolf Strodtmann. 1.-3. Band. Berlin 1870. 376 + 307 + 266 s.

Von der Piazza del Popolo. Novellen-Cyklus aus Rom. Deutsch von Franz Busch. l.-3.Theil. Bremen 1871. 387 + 271 + 261 s.

Från Piazza del Popolo. Anonym ovs. 1.-3. delen. Stockholm 1871. 216 + 172 + 159 s.

Fra Piazza del Popolo. Novelle-Cyclus. 3. Udgave. 1.-3. Deel. Kbh. 1873. 249 + 210 + 180 s.

Von der Piazza del Popolo. Novellen-Cyklus aus Rom. Deutsch von Franz Busch. Volksausgabe. 1.-3. Band. Bremen 1873. 387 + 271 + 261 s.

Von der Piazza del Popolo. Novellen-Cyklus aus Rom. Deutsch von F. Busch. Volksausgabe. Bremen 1874.

Fra Piazza del Popolo. Novelle-Cyclus. 4. gjennemsete Udgave. 1.-3. Deel. Kbh. 1877. 249 + 210 + 180 s.

Fra Piazza del Popolo. Novelle-Cyklus. 5. gjennemsete Udgave. 1.-3. Deel. Kbh. 1882. 249 + 210 + 180 s.

Von der Piazza del Popolo. Novellen-Cyklus aus Rom. Deutsch von Franz Busch. 2. Auflage. 1.-3. Theil. Norden 1887. 387 + 271 + 261 s.

Fra Piazza del Popolo. Novelle-Cyklus. 6. Udgave. 1.-3. Deel. Kbh. 1888. 266 + 224 + 193 s.

Fra Piazza del Popolo. Roman. 7. Oplag. Ill. af Erik Henningsen. 1.-2. Del. Kbh. 1894. 347 + 311 s.

Fra Piazza del Popolo. Novelle-Cyclus. 8. Oplag. Kbh. 1897. 669 s.

Fra Piazza del Popolo. Novelle-Cyclus. 9. Udgave. Kbh. 1901. 669 s.

Fra Piazza del Popolo. (=Poetiske Skrifter. Folkeudgave. Samlede og udgivne af Forfatteren. Bd. I. Kbh. 1905. 712 s.).

Fra Piazza del Popolo. Novelle-Cyclus. 10. Udgave. Kbh. 1905. 712 s.

Fra Piazza del Popolo. Novelle-Cyklus. 11. Udgave. Kbh. 1909. 712 s.

Fra Piazza del Popolo. Novelle-Cyklus. 12. Udgave. 1.-2. Del. Kbh. 1914. 311 + 276 s.

Fra Piazza del Popolo. Novelle-Cyklus. 12. Udgave. 1.-2. (=Romaner og FortællingerBd. II-III Kbh. 1914. 311 + 276 s.)

2: Nogle andre skrifter af Vilhelm Bergsøe,der har været omtalt i udgaven.

I Ny og Næ. Digte. Kbh. 1867.

Fra den gamle Fabrik. Kbh. 1869.

I Sabinerbjergene. Breve fra Gennazzano. Kbh. 1871.

Gjengangerfortællinger. Kbh. 1872.

Rom under Pius den Niende. Skizzer og Skildringer. Kbh. 1877. (forkortet Rom (l877)).

Hvem var han? Et Livsbillede. Kbh. 1878.



Italiensk Billedbog. Udgivet af Vilhelm Bergsøe. Kbh. 1881.

Fra sollyse Strande. Naturnoveller og Fortællinger. Kbh. 1886.

Sandhedens Mænd. Et Nutidsdrama. Kbh. 1894.

De forbistrede Drenge. Portraiter og Interieurer. Kbh. 1898. (ForkortetErI (1898)).

Krigen og Koleraen. Kbh. 1900. (ForkortetErII (1900)).

Studenterleben og Studieliv. Erindringer fra Midten af forrige Aarhundrede. Kbh. 1903. (ForkortetErIII (1903)).

Eventyr i Udlandet. Kbh. 1905. (ForkortetErIV (1905)).

Under Palmer og Pinjer. Kbh. 1905. (ForkortetErV (1905)).

Henrik Ibsen paa Ischia og »Fra Piazza del Popolo«. Kbh. 1907. (ForkortetErVI (l907)).

Nemesis. En Fortælling. Et efterladt Ungdomsarbejde. Kbh. 1911.

3: Benyttet utrykt materiale(findes i Håndskriftafdelingen, Det kongelige Bibliotek, København).

Vilhelm Bergsøe: Fra Piazza del popolo. Livsbegivenheder, samlede i Rom. (Collinske Samling 72, 4to).

Vilhelm Bergsøes brevveksling med Clara Bergsøe (Ny kgl. Samling 2584, fol.).

Vilhelm Bergsøes breve til familien Hegel, Gyldendals Forlag (Ny kgl. Samling 3742, 4to).

Vilhelm Bergsøes brevveksling med P.G. Philipsen (Ny kgl. Samling 4463, 4to og 4586, 4to samt Troensegaards samling I, 1).

Frederik Bøghs breve til Vilhelm Bergsøe (Ny kgl. Samling 4586, 4to).

Frederik Bøghs breve til Clara Bergsøe (Ny kgl. Samling 2584, fol.)

Sophus Heegaards breve til Frederik Algreen-Ussing (Ny kgl. Samling 777, 8vo).

4: Udvalg af litteratur om Vilhelm Bergsøe og hans tid.

Algreen-Ussing, Frederik:Touristen i Nordsjælland. Kbh. 1865.

Andersen, H.C.:Dagbøger. Udg. under ledelse af Kåre Olsen og H. Topsøe-Jensen. I-XII. Kbh. 1971-77.

Bergsøe, Paul:De tre Vinduer. Erindringer og Tidsbilleder. Kbh. 1946.

Bobé, Louis (red.):Rom og Danmark gennem TiderneI-III, Kbh. 1935-42.

Bull, Francis:Nordisk kunstnerliv i Rom. Oslo 1960.

Bøgh, Elisa:Frederik Bøgh. En Levnedsskildring. Kbh. 1887.

Feo, Italo de:Roma 1870. L'Italia dalla morte di Cavour a Porta Pia. Milano 1970.

Fotografernes Rom: Pius IX's tid. Thorvaldsens Museum. Kbh. 1978.



Hansen, Ernst Fr. (red):Romerske Billeder. Med danske forfattere i Rom. Ill. med tegninger af danske kunstnere. Kbh. 1956.

Hornborg, Eirik:Roms tredje storhetstid. Stockholm/Helsingfors 1941.

Høybye, Poul:Fra København til Piazza del Popolo(i:Dagens Nyheder, 19.3.1957).

Janssen, Børge:Hundrede Aar i Rom. Lidt Historie om »Skandinavisk Forening for Kunstnere og Videnskabsdyrkere« 1830-1930. Kbh. 1930.

Lindstrom, Viggo:Kjøbenhavn i Tredserne, særlig Byens Forlystelser. Kbh. 1913.

Lund, H.C.A.:Studenterforeningens Historie 1820-1870. Dansk Studenterliv i det 19. Aarhundrede. MI. Kbh. l896-98.

Magnus, J.J.C.:Nogle Billeder af Kjøbenhavn under Choleraepidemien. Kbh. 1853.

Munch-Petersen, Erland:Romanens århundrede. Studier i den masselæste oversatte roman i Danmark 1800-1870. I-II. Kbh. 1978.

Munch-Petersen, Erland:Romantisk Underholdning. Triviallitteratur - kvantitetslitteratur. Kbh. 1970.

Philipsen, Gustav:Træk af det Philipsenske Forlags Historie(i:Aarbog for BogvennerIII (Kbh. 1919) 103-51).

Rasmussen, R.P.:Almindelig Hospitals Historie 1769-1892. Kbh. 1939.

Rohde, H.P.:Digt og sandhed om en berømt roman. »Piazza del Popolo« i dokumentarisk belysning(i:Fund og ForskningXIX (1972) 129-55).

Rubow, Paul V.:Vilhelm Bergsøe og hans store Roman. Kbh. 1948.

Trier, H.:Koleraen i København 1853. (i:Historiske Meddelelser om KøbenhavnII (1909-1910) 81-147).

Waagepetersen, Chr.:»Gudmoders billede«. Historien bag et motiv i dansk litteratur(i:Kulturminderrk. 3, bd. 1 (1973) 86-113 og sst. bd. 2 (1979) 136-40).

Vogel-Jørgensen, T.:Evner kontra karakter. Frederik Algreen-Ussing og hans ufødte biografiske leksikon(i:Fund og ForskningXIII (1966) 117-54).



Tekstrettelser

Den efterfølgende liste registrerer nogle af denne udgaves afvigelser fra teksten i den tilgrundliggende 4. udg. 1877. I registreringen betyder tegnet > »rettet til«. Parentesen med årstal efter rettelsen oplyser, om denne er hjemlet i de nærmestliggende udgaver, dvs. 3. udg. (1873) og 5. udg. (1882), her betegnet 73 og 82; når en af disse - eller begge - mangler, skyldes det ofte, at ordlyden dette sted er ændret. Indlysende sættefejl og tegnfejl er dog rettet stiltiende, når dette har støtte i 1873 og eller 1882. Der er ialt foretaget 127 rettelser.

15,5Skygger vove > Skygger, vove (82)

16,1Ære Vort > Ære. Vort (82)

23,15Hovedet Alt > Hovedet, Alt (82)

23,26høre, hvo > høre, hvor (73, 82)

37,30forbandet. > forbandet.« (73, delvis 82)

38,9Manomani > Monomani (82)

39,15en gal > end gal (73, 82)

40,9viste jeg heelt > vidste jeg heelt (73, 82)

49,13gal fat > galt fat (73, 82)

80,18tændt; trykket > tændt, trykket (73, 82)

121,4øiesynligt > øiensynligt (73)

124,5undertegne de S-g > undertegnede S-g (73, 82)

134,25blomstrende > blomstrede (82)

141,6Steenegehøien > Steenegehøien i (82)

181,25synes > syntes (73)

183,3Guiseppe > Giuseppe

190,14min Studie > mit Studie (73, 82)

192,34deres Folk > Deres Folk

210,23forneden foruden, > forneden, foruden (82)

250,4Ærgrelse > Ærgrelse i (73, 82)

252,27umiddelbar Kald > umiddelbart Kald (73, 82)

270,12Bemeldte Kunstnere > Bemeldte Kunstner (73, 82)

275,16kom De jo > kom de jo (82)

298,16dem, mine Herrer! > Dem, mine Herrer!

303,4Omsætning, føre > Omsætning føre (73, 82)

305,1naar De > naar de (73)

306,1naar de gjør > naar De gjør (73, 82)

329,18Støv Atomerne > Støv-Atomerne (82)

331,11jeg skjulte > jeg skjule (73, 82)

339,33d'Acorda > d'Acorda:

»Naar De er færdig med Deres Brevskaber, er De maaskee saa god at begynde?« (73)(82 har flg. substitution for det i 1877-udg. tabte: d'Acorda:»Vil De behage at skynde Dem; ogsaa min Tid er kostbar i Dag.«)



395,25Cousulatet > Consulatet (73 og 82: Konsulatet)

414,30Eccellenza > Eccellenza! (82)

429,12Viindrueklasse > Viindrueklase (73)

439,14trætte dem > trætte Dem

454,27tilbagetrængende > tilbagetrængte (82)

504,36hende i > ham i (82)

529,11de selv > De selv (82)

529,17Haven > Haven.« (73 og 82 har: Haven?«)

531,34Stammer kastede > Stammer, kastede (73, 82)

537,25De see Dem > De see dem (82)



Noter I

Bogens romerske og italienske topografi

Det Rom, hvortil såvel rammen som flere af de indlagte beretninger er henlagt, var en temmelig lille by. Med sine små 200.000 indbyggere var den langt mindre end oldtidens storby - også væsentlig mindre, end Rom blev ved indlemmelsen i Kongeriget Italien 1870 og efter sin ophøjelse til rigshovedstad 1873. Og inden for det Pavestatens lille Rom, hvor både rammehandlingen i begyndelsen af 1860'erne og nogle af beretningernes begivenheder en generation tidligere foregår, holder bogen sig for det meste til den nordlige og østlige del. Det er stort set den nederste venstre del af vort prospekt af Rom (kort R), som er en smule yngre endFra Piazza del Popolo.

R viser Rom set nordfra, fra et punkt over den nordgående udfaldsvejVia Flaminia, der et par km bagude krydser Tiberfloden med broenPonte Molle. Lige foran ses portenPorta del Popolo(Re7) i bymuren. Straks indenfor er bogens samlingssted, den store cirkulærePiazza del Popolo(Rdef6), på hvis midte er anbragt en af oldtidens ægyptiske obelisker samt en vandkunst med vandspyende løver, se s. 550.

Fra Piazza del Popolo udstråler mod syd de tre gader:Babuino(Rd6-5), den centrale strøggadeCorso(i R's midterakse 5-3) ogRipetta(Re5). Mod sydøst, altså omkring og over Babuino, er bogenspromenadekvarter. Øst for Piazza del Popolo hæver sigMonte Pincio(Rb6), hvis parkanlæg byder udsigts- og promenademuligheder. Følger man fra Monte Pincio højdedragets kant mod sydøst, passerer man endnu et udsigtspunkt vedVilla Medici(Rbc5) og når kirkenTrinità de' Monti(Rbc4), også med en obelisk foran, oven forDen spanske Trappe(Rc5). Neden for denne findes denCafé Greco, som ikke mindst skandinaver og tyskere gav deres søgning, og hvorfra man hurtigt adVia Condottinår hen til strøggaden Corso.

En halv kilometers vej mod sydøst fra Den spanske Trappe - nemmest adVia Sistina -kommer man tilPiazza Barberini(Rb4). Heromkring er detkunstnerkvarter, som - med boliger og atelier'er for den historiske Thorvaldsen (se n.t. s. 133) og den fiktive Malm - er scene



=Roma a colpo d'occhio - Guida indispensabile al visitatore. Milano u.i (hcnvcd 1890). " Kel. Biblioteks kortsamling 1918 174. (Udsnit)







for nogle af de fortalte begivenheder. Her er også nogle af bogens og Bergsøes romerske spisesteder, medens andre (»Falcone«, »Palombella«) ligger i det mere centrale gammelromerske distrikt ved kuppelbygningenPantheon(Rf3) ogPiazza Navona(Rfg4-3), et distrikt, der ikke er vigtigt i handlingen.

Men naturligvis hører det ligesom andre dele af det lille Rom ca. 1830-65 til bogens scenerum: Vi minder om jødekvarteret,Ghettoen(Rfg2-3, se især s. 151ff.) ud forTiberøen(Rg2) og over for kvarteretTrastevere(Rh2); videre de store arkæologiske områder lige øst for Ghettoen, medCapitolium(Re2, se n.t. s. 21),Forum Romanum(Rd2) ogColosseum(Rc2, se n.t. s. 117); og de aristokratiske ejendomsbesidderes store palæ- og parkanlæg i og uden om den lille by (og uden for kort R) somVilla Doria Pamfili(n.t. s. 86) mod syd ellerVilla AlbaniogVilla Ludovisi(n.t. s. 94) mod nordøst. Roms katolske magtcentrum,Peterskirken(til højre for Rh4-5) ogVatikanetpå den højre Tiberbred, er derimod ikke eksponeret i den antikatolske Bergsøes roman.

Rom var en art politistat og en bevogtet og besat by (se nærmere i næste afsnit), så at bygrænsen - bl.a. ved Porta del Popolo - danner et vigtigt skel. Den fulgte nogenlunde den endnu eksisterende sen-antikke bymur, den Aurelianske mur. Udenfor erCampagnen, den i datiden ret øde, sumprige flade og tufholdige bakkede slette den nærmeste snes kilometer omkring Rom. Det er bøndernes, hyrdernes, banditternes og landkroernes område i bogens verden (se også n.t. s. 116 om campagnuolerne). Mod vest ligger Middelhavet, i hvis nærhed den tilsandede havnebyOstianævnes (s. 103). Men bjergranden er vigtigere end havet her i bogen. Et sted i nærheden af bjergbyenAlbanoi Campagnens sydlige kant findes hovedskurkens og heltindens prægtige landsted (jf. s. 205). Den romerske Campagne indkranses af bjerge - sydpå (den øverste rand af vort prospekt R) af Albanerbjergene med bl.a.Nemisøenog byerne Ariccia, Genzano, Albano, Frascati, der i den hede tid og på udflugter giver rekreation til nordboerne.

Også dette landskab tilhørte ved 1860 Pavestaten, og meget længere væk kommer vi kun sporadisk i bogens italienske afsnit. Mod syd kommer man (grænsebyen erCeprano: se n.t. s. 434) til Neapelområdet, der efter 1860 var indlemmet i Kongeriget Italien, og mod nord kom man - efter den pavelige havnebyCivitavecchia(se bl.a.



s. 462) - ligeledes ind i den nye italienske helstat. Eller også gik ruten til søs mellem Civitavecchia og den sydfranske havn Marseille.

Frankrigmøder vi i bogens første og sidste inderfortælling. ITordenskyendrejer det sig om Paris 1832, i Leon de Villes selvbiografiske fortælling om et nordvestfransk herresæde - i Bretagne, som den franske romantik havde sat lys på; og begge steder får hos Bergsøe meget traditionelle og følelsesprægede bestemmelser.

Roms historie og politiske forhold omkring 1860

Den romerske handling iFra Piazza del Popoloer datofæstet, men ikke udtrykkeligt årstalsfæstet. Dog tør man ud fra historiske hentydninger sætte året til enten 1861 eller 1863.

Det Rom, hvori Bergsøes skandinaviske kunstnere udgør en lille koloni, havdePius IX(pave 1846-78) som overhoved. Pavestaten var en af de få dele af den italienske halvø, derikkenetop i årene 1859-60 sluttedes til Kongeriget Italien. Dette blev dannet under det nordvestitalienske, piemontesiske kongehus (den for sit markante skæg s. 298 nævnteVictor Emanuel= Vittorio Emmanuele II) efter den franskstøttede krig mod Østrig i sommeren 1859 (bl.a. slaget ved Solferino, jf. s. 456) og efter nationale og revolutionære kampagner i de enkelte stater på den italienske halvø.

Allerede i 1849 havde en sådan - under ledelse af revolutionsheltenGaribaldi(se n.t. s. 417) - for en kort tid fordrevet paven fra Rom. Pius IX's tilbagekomst sikredes af en fransk besættelseshær; den forblev her indtil 1866 som garant for Pavestatens hovedstad - Pavestaten omfattede i øvrigt et mellemitaliensk område uden for Rom. Frankrig under Napoleon III optrådte således både som pavens beskytter mod de italienske samlingsbestræbelser, der gik ud på at ophæve Pavestaten, og som støtte for de andre dele af de fra Norditalien udgående samlingsbestræbelser, der især svækkede Østrig - del og hersk!

Syditalien med Sicilien havde udgjort et kongerige, kaldet De to Sicilier, under det Bourbon'ske kongehus i Neapel. Det var nu styrtet; Syditalien indlemmedes i Kongeriget Italien, og den landflygtige Bourbon'erFrancesco/Frants den Anden(f. 1836, d. 1894) havde i februar



1861 slået sig ned i eksil i Rom. Herfra understøttedes destabiliserende virksomhed, bl.a. røverbander - til dels udgåede af rester af den Bourbon'ske hær - som udfoldede sig på bekostning af det nye regime, der ikke uden vanskeligheder skulle sammensmelte Syditalien med de nordlige fyrstendømmer til Kongeriget Italien.

En officer i den opløste neapolitanske hær, Luigi Alonzo kaldetChiavone(1823-62?), stod i spidsen for en bande af dissebriganti, der især 1860-61 opererede uden for Rom, mest ved Pavestatens sydgrænse. Han synes at være blevet skudt i juni 1862 af andre bandeledere, der fandt, at Chiavone forfulgte personlige berigelses-mål snarere end politiske. Men forinden var han et berygtet og frygtet navn, og det er utvivlsomt ham, Bergsøe mener at afbilde under navnetSchiavone -en stavemåde, som man både af bogens manuskript og første udgaver kan se at Bergsøe har været usikker over for. Bergsøe bruger også formen Schiavone i omtalen i sineErV (1905), kap. 4.

Bogens danske topografi

Vilhelm Bergsøe henlægger sin bogs danske scener dels til København, dels til hovedstadens allernærmeste eller noget fjernere omegn ude i Nordsjælland.

København er endnu - vi er jo i kolerasommeren 1853 og den nærmest følgende tid - den gamle fæstningsby før sløjfningen af voldsystemet (besluttet 1857). Som det ses på kort K, der viser situationen 1857(?), strækker voldene sig fra befæstningen Kastellet (eller Citadellet, Kf3) rundt om hele byen til Kallebod Strand ved Langebro (Kd7). Med mellemrum er volden udbygget med bastioner, dvs. anlæg, der rager ud i den foranliggende vold- eller stadsgrav. Gennem voldene er der passage via Østerport (Ke3), Nørreport (Kc4) og Vesterport (Kc6).

Noget af bogens handling berører bydelene sydvest for Gothersgade (Kc4-d5), der har Gammel- og Nytorv som centrum (Kc5-6), hvorfra Vestergade (Kc6), Nørregade (Kc5) og Østergade (Kd5) fører ud til portene (Østergade dog med navn efter en allerede i 1600-tallet nedlagt port).

En vigtigere rolle spiller dog området nordøst for Gothersgade,



der benævnes Østre Kvarter, og som bl.a. omfatter det nye bycentrum Kongens Nytorv (Ke5). Fra denne plads udgår den fornemme Bredgade, hvor den velhavende Henry Vernon bor lige ved Marmorkirken (eller Frederikskirken, Ke4), der, som det fremgår af skildringen, henligger som et påbegyndt, men ufærdigt og ruinagtigt kompleks.

Dette kvarter rummer imidlertid også det meget fattige og uhyre tæt befolkede beboelsesområde omkring Adelgade, Borgergade og Helsingørgade, der blev alvorligt hærget under koleraepidemien. Længst ude mod Kastellet ligger kvarteret Nyboder (Ke3-4) med særlige boliger til flådens personale. Mellem Nyboder og Kastellet ses det grønne område Esplanaden (nu Grønningen, Kef3).

Fra det egentlige København fører to broer over til Christianshavn, der ligeledes er en fæstning med volde og grave. I forlængelse af Philosophgangen og Vestervoldgade, altså inden for volden, ligger Langebro (Kd7), medens Knippelsbro (Ke6) fører over til den senere sløjfede Brogade, nu Asiatisk Plads. Blandt Christianshavns kvarterer hefter Bergsøe sig især ved de fattigste og tættest befolkede, hvor koleraen ramte hårdt, fx Dronningensgade med ejendommen »Tordenskyen«.

Umiddelbart uden for voldene strækker sig et stort set ubebygget terræn ud til »Søerne«: St. Jørgens sø (på kortet benævnt »Bassin«), Peblingesø og Sortedamssø (Ka6-Kd2), på hvis sydøstlige bredder Kærlighedsstien ligger. I dette område, der gennemskæres fra sydvest til nordøst af Farimagsvejen (nu Farimagsgaderne), ser man lige uden for Østerport Garnisons kirkegård (hærens, Kd2) og Holmens kirkegård (flådens, Kd2-3), medens den civile Assistens kirkegård, hvor mange koleraofre blev begravet, er anlagt uden for Nørreport, hinsides »Søerne« (Ka3).

Uden for Vesterport findes så byens forlystelseskvarterer. De begynder egentlig med restauranter og ølknejper ned ad »Strøget« (Østergade - Vimmelskaftet - Nygade - Frederiksberggade) fra Kongens Nytorv (Ke5) til Vesterport (Kc6), men udfolder sig for alvor uden for Vesterport: Straks ved voldgraven følger Tivoli (Kb6-c7), sidenhen alskens sangerindeknejper, ølhaller og underholdningsteatre med artistoptræden og lettere repertoire på strækningen











=Lommekort over Kjöbenhavns Omegn, af Oberstlieut. J.H. Mansa. Kbh. 1857. Kgl. Biblioteks kortsamling. (Udsnit) - l cm = ca. 1100 m.







gennem Vesterbrogade og Frederiksberg allé ud til landsbyen Frederiksberg (Nd7), som også på grund af det kongelige slot dér er et yndet udflugtsmål for københavnerne.

Turen fra København ud til Nordsjælland, der kan ses på kort N, lader Bergsøe gå via Østerport (Ke3); strækningen herfra og ud til Triangelen (Kd1 og Ne6) rummer holdeplads for hyrevogne. Fra Triangelen er den ene udfaldsvej Strandvejen, der i 1800-tallet er ved at blive et foretrukket opholdssted for de københavnske landliggere, ud forbi traktørstedet »Slukefter« ved Hellerup (Ne5) og videre til flere restauranter og forlystelser med syngepiger og sligt i Charlottenlund - eller »Skoven«, som man sagde (Ne5). Længere nordpå, ved Klampenborg, venter traktørstedet Bellevue (Ne4) og i dets umiddelbare nærhed Dyrehaven med Eremitagesletten og det populære forlystelsessted Dyrehavsbakken (Ne3-4).

Fra Klampenborg kan turen evt. fortsætte vestpå ad nuværende, Klampenborgvej forbi traktørstedet Fortunen (Ne4) frem til landsbyen Lyngby (Nd4).

Agter man sig til Lyngby og området deromkring, vil man dog normalt vælge den anden udfaldsvej fra Triangelen (Ne6), nemlig Kongevejen (nu Østerallé) og Lyngby Landevej (nu hovedvej A3 og A5) forbi landsbyen Gentofte (Ne5) frem til målet. Fortsætter man nordpå, kommer man til Nyholte kro (Nc3) på nordsiden af Gjelteskov (eller Geelskov). Fra dette sted, hvor senere, efter anlægget af Nordbanen i 1864, byen Holte kom til at ligge, strækker sig Søllerød sø over til landsbyen Søllerød (Nd3). Uden for bogens egentlige skueplads ses, længere mod øst, landsbyen Nærum (Nd2) og, længere nordpå, Sjælssø (Nc1).

Fra Nyholte er der ikke langt til godset Dronninggård, det senere Næsseslottet, ved Furesøens østlige bred. I søens sydøstlige hjørne har vi Frederiksdal, der er scene for nogle af bogens vigtigste begivenheder.

Fra København kommer bogens personer til Frederiksdal (Nc4) ad to veje: Enten følger de den just nævnte Lyngby Landevej via Lyngby og Sorgenfri slot (begge Nd4) frem til nuværende Hummeltoftevej og ad denne forbi landstederne Hummeltofte og det noget mere beskedne Spurveskjul (begge Nc4) til Frederiksdal kro, der ligger ved



Mølleåens udløb fra Furesøens sydøstlige ende, lige ved en vandmølle med tilhørende møllebro, og i umiddelbar nærhed af levningerne af middelalderborgen Hjortholm, der hæver sig i terrænet ved søbredden. Eller de benytter Lyngby Landevej til kort før Lyngby for så at tage Nybrovej langs østsiden af Bagsværd sø (Nc4) lige ned til Frederiksdal.

Fra Frederiksdal kro går en vej (nu Kulhusvej) langs søbredden gennem Frederiksdal Storskov (der af Bergsøe benævnes Nørreskov) til lokaliteterne Kulhus, Kollekolle og Åsevang (Nb4). I Åsevang, der o. 1850 var mere kendt end nu (jf. Fr. Algreen-Ussing:Touristen i Nordsjælland, 1865), placerer Bergsøe familien Grams landsted, hvor Henry Vernon besøger Harriet. Længere mod nord, uden for bogens skueplads, ligger landsbyen Farum (Nab3).

Når familien Gram færdes mellem København og landstedet, benytter den dog normalt den mere direkte rute ad Lyngby Landevej via landsbyen Bagsværd (Nc4).





Noter II

9for mit Øie ... Skygger: se Efterskrift s. 561. -Phantasus: personifikation af fantasien, i rom. mytologi ifølge digteren Ovid en af drømmeguderne.

10Nemi-Søen: i Albanerbjergene i Roms sydlige omegn; se såvel her som ved danske lokaliteter, bl.a.Aaen ... ved Frederiksdal: afsnittene om romanens stedforhold s. 595 ff. og 600 ff. -Reisekrans: sættes på taget, når taget(s tømmerværk) af et nyt hus er rejst, ved rejsegildet.

11Piazza del Popolo: se s. 595. -Valborgsdagen: helgeninden Valborgs eller Walpurgis' navnedag fejredes tidligere i Norden som forårsfest. -Ponte Molle: den gængse romerske betegnelse for Den milviske Bro, Ponte Milvio, der fører udfaldsvejen nordpå fra Rom, Via Flaminia, over Tiberfloden et par km nord for Piazza del Popolo. Broen stammer fra oldtiden, og dens navn har muligvis forbindelse med Æmilius, som en af dens første bygherrer hed; i øvrigt ødelagt og genopbygget flere gange, senest efter den franske nedkæmpning af det revolutionære Rom 1849. -Osterie: af it.: værtshus. -Charlottenlund eller Djurgården: yndede udflugtsmål i Københavns hhv. Stockholms dengang nærmeste omegn. -Porta del Popolo: porten gennem bymuren ved Piazza del Popolo; på prospektet Re7 er to sideporte senere tilkomne. -pavelig Gendarme: medlem af Pavestatens ordensmagt, jf. s. 599 om Roms politiske forhold. -Viterbo: provinsby ca. 65 km nord for Rom. -Schiavone: se s. 600. -Piemontesere: folk, her soldater, fra Piemonte i Norditalien, dvs. den nye nationalstat Kongeriget Italien; jf. s. 599. -Chi lo sa?: it.: hvem véd? -Franskmændene: se s. 599. -Francesco den Anden: se s. 599.

12Acciseboden: den bod ved byindgangen, hvor accisen, en importafgift, skulle betales. -Taverner: af it.: kroer, beværtninger. -Christus...Røveren ind: Lukas 23.43. -Penneknive: lommeknive til tilskæring af fjerpenne. -Paletkniv: kniv, som en maler bruger til at skrabe sin palet eller til at blande farverne. -de yngste Romere: de senest tilkomne skandinaver i Rom. -Schweizergarde: pavens livgarde af opr. schweiziske lejetropper, i historiske uniformer. -S.Angelo: Castel Sant'Angelo eller Engelsborgen, pavelig fæstning i Rom (Rgh5). -S.Pietro: Sankt Peter eller Peterskirken, pavens hovedkirke. -Falcone: berømt restaurant i nærheden af Pantheon (Rf3), jf.Rom(1877) og M. Goldschmidt:Fortællinger og SkildringerI (1863) 22. -Trastevere: kvarter i det sydlige Rom, på højre Tiber-bred (Rh2). -la Morgue: i Paris, lighus, hvor uidentificerede lig henlå til besigtigelse.

13Obelisken: høj firkantet pille, i Ægypten med hellig betydning; en af de første, som fra Ægypten førtes til oldtidens Rom, står på Piazza del Popolo



i midten af et fontæne-anlæg med vandsprudende løvestatuer. -Babuino, Corso, Ripetta: jf. s. 595. -Ladri: it.: tyve. -Assassini: it.: mordere. -Monte Pincio: Rb6. -Pantheon: monumental kuppelformet bygning fra oldtiden (Rf3). -Trattorie: af it.: restaurant. -Fritto Misto: »en hakket Blanding af Nyrer, Lunge, Lever og andre mindre ædle Dele« if.ErV (1905) 11. -Lattuga: it.: salat. -Est, Est: oftere Est-Est-Est, kendt hvidvin fra vindistriktetMontefiascone: nord for Rom; distriktets navn bruges også som betegnelse for vinen. -Palombella: it.: »Skovduen«, restaurant nær ved Pantheon, jf. Bergsøe:Italiensk Billedbog(1881) 30.

14glemmer ... Talens Sølv: jf. ordsproget: Tale er sølv, men tavshed guld. -det øversteeller ydersteThule: klassisk betegnelse for de (aller)nordligste lande: Skandinavien, Island, Grønland. -Appeninerne(s): bjergkæden ned gennem den italienske halvø. -Katakomberne(s): antikke, fortrinsvis kristne forsamlings- og begravelsespladser i huler og gange under jorden, ved 1860 endnu uden for Rom. -Campagnen(s): se s. 598. -de pontinske Sumpe: i den sydlige del af Campagnen, ud mod Middelhavet. -Camaldoli: navn på flere it. lokaliteter, her sandsynligvis et højtbeliggende punkt i Napolis vestlige udkant, med udsigt over denne by, imod Vesuv, og ud over Napolibugten, jf.Rom(1877) 675; der fandtes dog også et tilsvarende benævnt kloster for camaldulensermunke (en særlig gren af benediktinerordenen) ved Frascati på bjergskråning i Roms sydlige omegn, se Chr. Elling:Kransen om Rom(1968) 161 f. med foto. -Venusøine: Venus er den antikke rom. mytologis kærlighedsgudinde. -Drage: vikingeskib(s dragefigur prydende forstavnen). -Fæste: fæstning (arkaiserende, poetisk). -Normannerne(s): de skandinaviske vikinger o. år 1000, der også plyndrede langs Italiens kyster; og deres ætlinge i Nordfrankrig (Normandiet), der tilegnede sig et rige i Syditalien og Sicilien i 11. og 12. årh.; da de undsatte pave Gregor VII i 1084, forårsagede de store ødelæggelser i Rom. -Baedeker: (ty. udgiver af talrige titler inden for arten) rejsefører.

15vantrevne: som ikke (længere) er i god trivsel; slatne. -kan Frankrig ... til Italien: se s. 599. -den protestantiske Kirkegaard: begravelsesplads for ikkekatolikker, bl.a. protestanter, ved Cestiuspyramiden i det sydlige Rom (Rg1). -titusinde Scudi: den it. mønt 1 scudo = ca. 2 daler, jf. n.t. s. 29. -den svensk-norske: Norge var 1814-1905 underlagt Sverige i en union, hvor kongemagten og udenrigspolitikken lå i svenske hænder. -Civitavecchia: Pavestatens havneby, ca. 75 km nordvest for Rom; se s. 598. -d'Hrr. Bing, Reitzel: store navne i den københavnske forretningsverden, bl.a. i kunstgenstande og boghandel.

16den Gamle af Dage: udtrykket måske som citat fra Grundtvigs kendte sang Til Danmark (1848), men for øvrigt kendt som gl. betegnelse for den alderstegne. -opkrampede: med skyggen hæftet op til pulden. -Boulevard-Theatrene i Paris: kendt for deres underholdende, flotte, stereotype repertoire. -Røverborgen paa Kongens Nytorv: syngespil af Oehlenschläger, der havde premiere på Det kgl. Teater 1814 og holdt sig med



mange opførelser ned i århundredet. -Pensionsanstalter: steder, hvor unge piger kunne bo og modtage undervisning og opdragelse.

17State zitto: it.: vær stille. -Capo le Case: Rc4, med et af skandinavernes stamspisesteder, jf.Rom(1877) 257. -den skandinaviske Forening(s): foreningen organiseredes i Rom med støtte fra de skandinaviske stater 1860. »Skandinavisk Forening havde tilhuse i Palazzo Correa, Via de' Pontefici [Re5], en af Tværgaderne mellem Corso og Via di Ripetta, faa Minutters Gang fra Piazza del Popolo« (M. Galschiødt:Skandinaver i Rom for halvhundred Aar siden(1923) 57; se også Rom (1877) 326 ff.). -Mezzo caldo: it.: en varm halv, dvs. en rodvinstoddy; jf. E. Hornborg:Roms tredje storhetstid(1941) 306. -Café nuovo: Roms fornemste kaffehus, indrettet i Palazzo Ruspoli ved Corsoen (Re4); beskrevet af L. Bobé iRom og Danmark gennem TiderneII (1937) 225-26; jf. også Goldschmidt:Fortællinger og SkildringerI (1863) 15 ff. -Ave Maria: Hil Maria, latinsk bon, som kirkeklokkeslag giver signal til at bede morgen, middag og (her) aften, jf. Bergsøes note iI SabinerbjergeneII (1871) 139: »Der ringes til Ave en halv Time efter Solens Nedgang.« -Via de' Pontefici: se noten ovenfor om Den Skandinaviske Forening.

18divertere: underholder. -Trinità de' Monti: kirken oven for Den spanske Trappe (Rbc4). -Creditiv: anvisning på penge, der kan udbetales til den navngivne indehaver hos myndighed, bank el. lign. i udlandet. -voilà tout: fr.: det er det hele. -vandsprudende Marmorløver: se n.t. s. 13 om obelisken. -Fogliette: af it. foglietta = en vinkande eller karaffel; som mål ca. ½ l. -Frakke: jakke.

19Cerberus: streng vogter, egl. den gruelige hund, der vogtede indgangen til underverdenen (i gr. mytologi). -Permesso: it.: tilladelse, adgangsbevis, her udgangsbevis. -Briganterne: af it.: røverne. -Via Flaminia: se s. 595. -Monsignore: gejstlig af høj rang, evt. med verdslig administrativ post. -Renzi: Roms politiguvernør if.Rom(1877) 357 ff., hvor Bergsøe fortæller om sit besøg i hans møntsamling. -fa niente ... Eccellenza: it.: det spiller ingen rolle, hr. Jeg er en fattig stakkel! En lille skilling, Deres Højvelbårenhed! -kan man komme ind ... Æsel med Sølv: Filip af Makedonien (379-336 f.Kr.) tillægges den ytring, at ingen by er uindtagelig, når der er et så stort hul i muren, at et æsel med en sæk guld på ryggen kan komme gennem det. -en Æsel: fælleskønsformen = et fæ, modsat intetkønsformen tidligere. -Paoli: 1 paolo = 10 baiocchi; 100 baiocchi = 1 scudo: se n.t. s. 15; if. Bergsøes note iI SabinerbjergeneI (1871) 52 sættes 2 paoli til »Omtrent 30 Skilling dansk.«

20Vignemure: mure omkr. vigne = vingård, vinhave. -Arrieregarde: af fr.: bagtrop. -felicissima notte: it.: god nat, egl.: en meget lykkelig nat (ønskes). -Maleri i Firenze: trykmanuskriptet havde oprindelig den nærmere angivelse: i Palazzo Pitti; den blev udeladt; maleriet har ikke kunnet identificeres og er formentlig Bergsøes fiktion. -Decameronen(s): novellesamlingenIlDecamerone, med ramme, er skrevet af den it. forfatter GiovanniBoccaccioo. 1350. Titlen betyder »de ti dages fortællinger«, og bogen



er inddelt i »dage« med 10 fortællinger i hver.- første Nat: der fortælles ikke om natten som i den orientalske rammefortællingskreds1001 Nat, og værketsudødelige Forfatter: Boccaccio, har ikke selv plads mellem de 7 unge damer og 3 unge herrer, der fortæller de 10 x 10 noveller. -Cascade(ns): kunstigt vandfald. -Filomena...Elisa ... Pampinea: blandt de fortællende og (her) lyttende unge damer.

21Elskere: tilbedere. -Panfilo, Dioneo og Filostrato: de tre fortællende hhv. lyttende unge herrer iDecameron. - sans comparaison: fr.: uden sammenligning (i øvrigt). -Regensen: studenterkollegium i København, skueplads for Bergsøes novelle Et Æventyr fra Regensen, der oprindelig var tiltænkt Aabye som den første fortælling iFra Piazza del Popolo, jf.ErI (1898) 85, samt Efterskrift s. 562. -Capitolium: Re2, en af det antikke Roms syv høje, med byens borg og vigtigste helligdom; i nyere tid monumental plads med betydelige offentlige bygninger (musæer, Roms rådhus). -overrække Laurbærkrandsen: dvs. tildele rollen som fortæller; iDecameronbetegner laurbærkransen rollen som dagens ordstyrer. -ad usus publicos: lat.: til almen nytte; statslig fond oprettet 1765, som bl.a. understøttede kunstneres studierejser, og som bl.a. havde sine indtægter fra visse bøder og konfiskationer. -Straalemester: egl. den brandmand, der under ildslukning betjener strålerøret; jf. springvandet. -Krøniker: historiske eller opdigtede beretninger, sladderhistorier, skrøner.

22denne for Kjøbenhavn saa rædselsfulde Sommer: en kolera-epidemi udbrød d. 11. juni 1853, men blev først officielt erkendt d. 24. juni om aftenen. -Nyholte Kro: se om denne og de flg. nordsjællandske lokaliteter s. 606 og kort N. -Røiels Bom: ved hovedvejen uden for Nyholte kro; her opkrævedes afgifter af de vejfarende. -den gamle Urostifter: betegnelse for solen i C. Hostrups drikkevise Nu er det stille, han har os forladt (1841). -den gamle Gaard i Boldhusgaden: den københavnske Studenterforenings adresse indtil 1863. -Affald: skråning. -den stille So: formentlig Søllerød sø.

23Pallietter: små skinnende plader til kjolepynt. -Guldbrocade: kraftigt silkestof med indvævede mønstre af guldtråd. -Hosetøiet: strømperne. -Bløde: dynd, sump. -Sløikjolen: løs og vid kjole. -Stadsgraven: se om denne og de flg. københavnske lokaliteter s. 600 og kort K.

24fixerede: så skarpt på og fastholdt.

25Tivoli: forlystelsessted grundlagt 1843 uden for Københavns volde (derfor »derude«). -Fødsel i Dølgsmaal og Fostermord: hemmeligholdt fødsel med barnets død til følge samt drab af det nyfødte barn straffedes frem til 1866 normalt med dødsstraf (Danske Lov 6.6.8 og 6.6.7). -Boller: store skåle, især til drikkevarer, specielt punch.

26Trekroner: søfort (Nf6). -Vægteren: privat nattevagt i bestemt by-kvarter.

27noget Uldent: sundhedsvæsenets bekendtgørelse 26.6.1853 anbefaler »uldne Klæder« som forebyggende middel mod kolera. -Kanereussere:



langskaftede støvler til kane-kørsel. -Manschet: krans omkring det nederste af et vokslys i stage.

28Curatorbevilling: beskikkelse til at bistå ved forvaltningen af umyndiges formue. -transporteres: overdrages til andre.

29Rigsdaler: dansk mønt og mål for pengeværdi indtil 1875; også benævnt Daler. 1 rigsdaler = 6 mark = 96 skilling. 1 speciedaler: mønt af 2 rigsdalers værdi. Ved møntreformen 1875 sattes 1 rigsdaler = 2 kr. 1869 var en arbejderlønning 3-400 rigsdaler, mens under 10% af skatteyderne tjente over 1000 rigsdaler(Dansk Socialhistoriebd. 4 (1979) 203).

30Fattigdirectionen: ledelsen af det kommunale socialvæsen. -leflet: flirtet. -Børnepulver: afføringsmiddel og beroligende medicin for småbørn. -Etatsraader: etatsråd er en titel, der placerer sin indehaver i rangklasse-systemets 3. af ialt 9 klasser, under gehejmeråder (1. klasse) og konferensråder (2. klasse), over justitsråder (4. eller 5. klasse).

31Ophævelser: postyr. -den asiatiske Cholera: se n.t. s. 22. -Sundhedskollegiet: øverste tilsynsmyndighed for sundhedsvæsenet.

32Stoicisme: oldgræsk filosofisk retning, der foreskriver urokkelig ro. -nye Pest: koleraen var ikke kendt i Europa før ca. 1830. -Larsbjørnstræde: Kc5. -Congreveske Raketter: raketter konstruerede af den engelske general Congreve, benyttet ved det engelske bombardement af København ide tre Septembernætter: 2.-4.9.1807.

33kalkede Graveetc.: jf. Mattæus 23.27. -Lille Kjøbenhavn: Fattigvæsenets berygtede boliger i Amaliegade nær Langelinie (Kf3). -Hvide Ros: et usselt, tæt beboet logihus i Adelgade 292 (Kd4). -Jollen: autentisk logihus af samme type; adressen ukendt. -Tordenskyen: logihus af samme type i Dronningensgade på Christianshavn, jf.ErII (1900) 152 og 203. -Skibet: beboelseshus for fattige i Torvegade ved Christianshavns vold (Kf7). -Fattiglæge: distriktslæge under fattigvæsenet. -Uteerlighed: snavs. -Ligkister...ToHundrede: en sådan bestilling gjorde Fattigdirektionen ved epidemiens udbrud. -Rigsort: 24 skilling, se n.t. s. 29. -Conferentsraader: se n.t. s. 30. -almindelig Hospital: plejehjem for »fattiglemmer« og hospital drevet af Københavns fattigvæsen, beliggende i Amaliegade (Kf4). Af ca. 1200 »lemmer« fik 467 kolera; medregnet udefra kommende patienter døde ialt 538 på hospitalet under epidemien.

34Philantrop: person, der virker for sine medmenneskers velfærd. -Socialist, Communist, St. Simonist: tilhænger af forskellige socialreformatoriske bevægelser efter ca. 1830; Saint-Simonisterne fulgte således franskmanden Claude Henri Saint-Simons (1760-1825) lære.

35Tutelle: det fr. ord betyder formynderskab, beskyttelse. -Pont neuf: bro over Seinen i Paris' centrum. -Caraffon: fr.: lille karaffel. -Garçon: fr.: tjener.

36Clairvoyance: påstået evne til at se ikke nærværende, evt. fremtidige jordiske fænomener og begivenheder. -Bellmann: Carl Michael Bellman (1740-1795), svensk digter. -Tycker du, at Grafven...nöjdare: nr. 21 i C.M. BellmansFredmans Sånger(1791).



37La science ... madame: fr.: videnskaben for en sou, min herre! Hele videnskaben for en sou, frue. -sou: fr. mønt af ringere værdi, se n.t. s. 39. -Objectiverne: linserne i hans ovennævnte kalejdoskop m.v. -Leverrier: U.J.J. Leverrier (1811-77), fr. astronom; blev 1846 medlem afVidenskabernes Académi: Académie des sciences, der har de mest fremtrædende naturvidenskabsmænd som medlemmer.

38Neptun: planetens eksistens blev endelig fastslået af Leverrier 1846. -Emile Durand: ikke identificeret. -Monomani: sygelig optagethed af en idé. -forkommet: gået tabt, forsvundet -Medier: personer med evne til fx clairvoyance, se n.t. s. 36.

39séances: fr.: demonstrationer af mediers evner. -Francs: i det franske møntsystem er 1 franc = 20 sous = 100 centimes. -physiologiske: vedr. organismens normale funktioner. -Quartier latin: det gamle universitetskvarter på Seinens sydlige, venstre bred i Paris' centrum. -et Glas Varmt: formentlig toddy. -Le trois Mars...mort: fr.: d. 3. marts vil De være død.

40Den skönsta Nymf...tag: fra den i n.t. s. 36 nævnte sang. -Bal Mabille: sommer-forlystelsessted a la Tivoli i Champs-Élysées, en af Paris' centrale gader med parklignende omgivelser. -Chateau des fleurs: en art anneks til Bal Mabille, ligeledes i Champs-Élysées, men mindre vovet. -Carnevalet: under midfaste-karnevallet blev Paris d. 26.3.1832 ramt af asiatisk kolera. -Julirevolutionen: juli 1830 styrtedes den fr. konge Charles X. -Maskeretten: retten til under maske uantastet at gøre det ellers utilladelige. -St. Antoine: kvarter i det østlige Paris med det store St. Antoine-hospital. -bon-mots: fr.: morsomheder. -Knut: kortskaftet pisk med flere knudebesatte snerter. -Klystersprøiter: sprøjter til indsprøjtning i endetarmen.

41Polkaen: livlig pardans med tilhørende musik; blev udbredt i Europa i 1830'rne. -Cancan'en: lystig parisisk dans. -Hôtel Dieu: Paris' ældste og største hospital i byens centrum. -i Salveten: i sikkerhed. -Peter Moller: ikke identificeret.

42Cholerafluer: småinsekter, der især forekommer i varme somre og er mulige smittekilder i forbindelse med kolera. -Drabant: biplanet. -Arago: D.F. Arago (1786-1853), fremtrædende fr. astronom. -en Tysker: i den righoldige ty. litteratur om kolera har et sådant værk ikke kunnet påvises. -Trafique: handel, foretagende. -St. Petersborg: nu Leningrad.

43Jardin des plantes: Paris' botaniske have, der også rummer en beskeden zoologisk have. -Guérin-Meneville: F.É. Guérin-Mèneville (1799-1874), fr. naturforsker. -Milne-Edwards: Henri Milne-Edwards (1800-1885), fr. naturforsker. -Valenciennes: A. Valenciennes (1794-1865), fr. zoolog. -Cuvier: G. Cuvier (1769-13.5.1832), Frankrigs berømteste zoolog.

44Kragetræer: en art stiger, bestående af en tynd træstamme med afhuggede grene. -Encore un étage ... monsieur: fr.: Endnu en etage, om De behager, min herre. -Consollen: hylden.

45Archimedes: en af den antikke fysiks og matematiks hovedskikkelser (3.



årh. f.Kr.). -Complimenter: udtryk for ærbødighed; her: udenomssnak. -Tusk: tusch, sort farvestof.

46Tegnevelin: fint, pergamentagtigt papir. -Canapé: mindre sofa eller polstret bænk. -Debardeuse(dragt): kvinde udklædt ved karneval som arbejder, der losser tømmer fra et skib: iført korte bukser og udringet skjorte med korte ærmer.

47serieux: alvorlig.

48den store Opera: Paris' opera- og balletteater (det nuværende operahus indviet 1875). -Columbine: den unge pige i den italienske maskekomedie (commedia dell'arte), senere kendt fra Tivolis Pantomime-teater; hun bærer et kort ballet-skørt. -Charivari: fr.: politisk vittighedsblad, grundlagt 1832. -Opéra comique: en lettere, specielt fransk form for opera, opstået ca. 1750.

49Polichinel: plump, pukkelrygget og fiffig tjener med lang, krum næse i den italienske maskekomedie og andre teaterformer. -Tambouriner: småtrommer med bjælder langs kanten. -Castagnetter: klaprende instrumenter af træ, der rystes som akkompagnement til dans. -Ganges: hinduismens hellige flod i Indien. -Mekka og Medina: muhamedanismens hellige byer i nuværende Saudiarabien. -fortissimo ... piano... pianissimo: styrkeangivelser inden for musikken: meget stærk - svag - meget svag.

50Advocaten: type i den italienske maskekomedie, se n.t. s. 48. -Doctor Farniente: jf. (il) dolce far niente: it.: den søde lediggang, og typen il Dottore i den italienske maskekomedie. -Vive le champagne ... folie: fr.: leve champagnen, kærligheden og det glade vanvid.

51figurerede: optrådte. -Opéra comique: musik- og danseteater med især lettere repertoire, beliggende i Paris' centrum; se n.t. s. 48. -Mademoiselle Leonie: ikke identificeret. -Boulogneskoven: stor park i Paris. -Phaëton: let firhjulet vogn med kuske- og bagsæde. -Bojar: adelsmand.

52Nepotisme: begunstigelse af slægtninge. -exalterede: overspændte.

53Samuel Morse: amerikansk opfinder (1791-1872); besøgte bl.a. Frankrig 1829-32; berømt for sit elektromagnetiske telegraferingsapparat o. 1840.

54Lavater...Physiognomien: Physiognomische Fragmente(1775-1778) af schweizeren J.C. Lavater. -Udladeren: indretning, hvormed elektrisermaskinen (udviklet ca. 1750) tømmes for elektricitet.

55Mesmerisme, Hypnotisme og dyrisk Magnetisme: den ty. læge Fr. A. Mesmer (1734-1815) hævdede 1766 eksistensen af en gensidig indvirkning (»dyrisk magnetisme«) mellem himmellegemerne, Jorden og levende væsener. Disse teorier (»Mesmerisme«) vakte o. 1780 opsigt, især i Frankrig, som helbredelsesmiddel ved benyttelse af såkaldt magnetiskeBestrygninger, der ofte havde hypnotiske tilstande eller kramper til følge; o. 1785 blev hans metoder erklæret for svindel, men tiltrak sig 100 år senere igen videnskabelig interesse. O. 1850 omtales forevisninger af magnetisme blandt Paris' turistseværdigheder.



56kataleptisk Tilfælde: krampetilfælde som følge af sindssygdom eller hypnose. -convulsivisk: krampagtig. -Lasareth St. Lazare: hospital i det indre Paris.

58Pentacrinus clavatus, Geoffroy: forstenet sølilje, bestemt af den fr. naturforsker E. Geoffroy Saint-Hilaire (1772-1844). -de Døde opstaae ... de Blinde seende: jf. fx Mattæus 9.2-7 og 23-34; moderne oversættelser har »lam« i stedet for »værkbruden«. -Skriftkloge: gruppe af lærde, der vejledte den oldjødiske menighed; se Mattæus 9.3 ff.

59Mr. Derolle: ikke identificeret. -Naturaliste: fr.: naturaliehandler, dvs. forhandler af udstoppede dyr o.lign. -Rue St. Honoré: gade i Paris' centrum, nord for Seinen.

60La Cité ... Nr. 5: på Ile de la Cité, en ø i Paris' centrum. -Palais de Luxembourg: offentlig bygning i Luxembourg-haven i det indre Paris.

61Constitution: en organismes tilstand. -kullede: uden tårn eller spir. -Père la Chaise: stor kirkegård øst for Paris' centrum.

62Bureau: kontor, der modtager anmeldelse af kolera-tilfælde og -dødsfald og træffer nødvendige foranstaltninger. -Gjethuset: gammelt kanonstøberi på Kgs. Nytorv (Ke5), der o. 1850 husede en officersskole. -Byens østre Qvarteer: se s. 600. -Ulykkens...Boliger: hentyder til romanenMine Rejser gjennem Ulykkens Huler og Elendighedens Boligeraf den ty. underholdningsforfatter C.H. Spiess (1755-1799); da. oversættelse 1802-03. -Frokost, Middags- og Aftensmad: antagelig måltider om morgenen, midt på dagen og om aftenen, jf. dog n.t. s. 227.

63Portviin: sundhedsvæsenets bekendtgørelse af 26.6.1853 anbefaler »god Vin« som forebyggende middel mod kolera. -Disposition til: her: forudsætning for. -Permission: orlov.

64Visitation: undersøgelse af patient. -Jerusalems evige Skomager: også kaldt Den evige jøde eller Ahasverus, der if. legenden som straf for ikke at hjælpe den lidende Kristus må vandre evigt på Jorden. -Muurstenene: brugt som varmedunk.

65Etatsraad Thal: R.S. Thal (f. 1785), privatiserende læge i København; død af kolera 16.7.1853. -Hippokrates: det antikke Grækenlands berømteste læge (ca. 460-377 f.Kr.). -renonce: her: magtesløs.

66Munken, der i Pestens Tid ... Mennesker i Verden: ikke identificeret. -skuffet: narret. -selvtredie: sammen med to andre.

67Søer: se s. 601. -Fruekirkes Kors: korset øverst på tårnet af Københavns domkirke. -det opvartende Personale: sygeplejere, vågekoner m.v., der o. 1850 gennemgående var af ringe kvalitet og anseelse. -Esplanaden: grønt område (Kef3). -hundrede Cubikfod: ca. 3 kubikmeter.

68Lemmerne: se n.t. s. 33. -Velfærdscomiteen(s): le comité du salut public fungerede 1793-95 til bekæmpelse af den fr. revolutions modstandere. -Slutteren: fangevogteren. -kvindelige Patienter ... pleiede af mandlige Vaagekoner: jf.ErII (1900) 158.

69Vartov: institution for syge og fattige nær Vesterport (Kc6); den omtalte flytning fandt sted i august 1853.



70Bastionerne: se s. 600. -slaae an: give genlyd. -Sølvgadens Kaserne: på hjørnet af Sølvgade og Østervold (Kd4). -Rosenborg Bastion: Kc4. -Retraitens ... Toner: hornsignal, der befaler soldater at gå til ro om aftenen. -Hovedvagten: Københavns vigtigste militære vagtbygning på Kgs. Nytorv (Ke5). -Allegro: hurtigt, livligt musikstykke eller tilsvarende spillestil. -Laboratorium paa Christianshavn: de militære laboratorier i nuværende Wildersgade (Ke7), jf.ErII (1900) 43 og andetsteds. -Dannevirke ... Dybbøl...Fredericia: befæstede steder, hvor der kæmpedes i krigen 1848-50.

71den tappre Landsoldat: titel på soldatersang fra 1848 af Peter Faber (»Dengang jeg drog afsted«). -Kunsten: jf. »lægekunsten«. -Livet er jo kjært ... Kjøbenhavneren: talemåde. -Damon og Pythias: Damon og Fintias (4. årh. f.Kr.) i Syrakus vandt berømmelse for deres selvopofrende venskab og viste derved den pythagoræiske læres moralske niveau; jf. Pythia: Apollons præstinde ved oraklet i Delfi. -Voldbakken: Østervolds skråning. -Frederiks Hospital: hospital for fattige, beliggende mellem Amaliegade og Bredgade; det nuværende Kunstindustrimuseum (Kf4). -Skalpel: kirurgisk kniv.

72tage Regres: gøre krav på modydelse, tage oprejsning. -Dæmon: ond ånd. -Sikkert Værn mod Choleraen: jf.Nyt Præservativmiddel mod Cholera(4. opl. 1853) og K. Pfeufer:Et Værn mod Choleraen(1853, 6. opl. s.å.). -Aftenberlingeren: dagbladet Berlingske Tidendes aftenudgave 1844 ff. -Oblat: klistermærke.

73paa den forkeerte Side af Lagnet: ud i et løsagtigt liv; 1. udg. (1867) 84 har »den forkeerte Side i Lauget«, dvs. i de ugifte kvinders lag.

74Philosophgangen: se s. 601 og Kc6. -Mangel paa Elektricitet: samspillet mellem kolera og elektricitet omtales fx i W. SandersOplysende Vink til Kundskab om Choleraens Natur(1854). -Kallebodstrand: Ne7-8. -Christianshavns Apothek: Torvegade 19 (Ke6). -Reberbane: anlæg til fabrikation af reb, beliggende ved Christianshavns vold for enden af Langebro (Kd7).

75transparente Malerier: billeder af tyndt materiale, der kan belyses bagfra. -Pjaltenborg(sagtigt): et usselt natherberg for hjemløse i København, beliggende på hjørnet af Rosenborggade og Aabenraa (Kc4). -Tordenskyen: se n.t. s. 33.

76Ballerne og Queuerne: kuglerne og stokkene til billard. -mephitiske: kvælende.

77ægyptisk Mørke: bælgmørke, jf. 2. Mosebog 10.21-23.

80Justitsraad: se n.t. s. 30. -Krigen: treårskrigen 1848-50.

81Stiftelsen: antagelig Vajsenhuset, et hjem for forældreløse børn. -Nemesis: nattens datter i gr. mytologi, den som gudinde personificerede straf eller gengældelse, hvormed guderne rammer den overmodige; hun fremstilles ofte med vinger eller hjul som særlige kendetegn; her: retfærdig gengældelse, muligvis inspireret af den af M. Goldschmidt bl.a. i romanenHjemløs(1853-57) udviklede lære om en i den jordiske tilværelse



herskende orden og retfærdighed eller lignende ideer i Henrik Hertz'Ninon, se n.t. s. 241 og 254 f. -Etatsraad Trier: S.M. Trier (1800-1863), overlæge ved Frederiks Hospital.

82Hveen: den sv. ø har lejlighedsvis været tilflugtssted for danskere i lyssky ærinde. -Bellevue: se s. 606.

83S. Maria MaggioreogS.Carlo al Corso: store kirker i Rom, hhv. Ra3 og Re5. -Der brast...Herre min: Ejnar Tambeskælvers ord til den norske konge Olav Tryggvason under slaget ved Svold år 1000 e.Kr., da Ejnars bue brast, if. Snorre Sturluson:Olav Tryggvasons saga(henimod 1230), kap. 108. -Minerva-Uglerne: den lille kirkeugle (Athene noctua Scop.). -Trinità de' Monti: se n.t. s. 18. -Corso...Babuino: jf. s. 595. -Porta PiaogPorta Salara: porte i Roms bymur østligere end Porta del Popolo. -Via Sistina: Rb4, fra Den spanske Trappe til Piazza Barberini mod sydøst. -Peblingesøen(s): se s. 601.

84Sta Signor Enrico in letto: it.: Er hr. Henrik i seng? -Non Signor! Signor Enrico ... accidente: it.: Nej, hr.! Hr. Henrik er endnu ikke kommet tilbage. Ak, Gud, hvilken ulykke. -Scudi ... Daler: se n.t. s. 15 og 29. -point d'honneur: fr.: æresfølelse. -Café Greco: Rd5, se s. 595. -Via de' Condotti: Rd5, fra Den spanske Plads til Corsoen. -Café nero: it.: sort kaffe, uden fløde. -Scelti: it.: »udvalgte«, en type af det pavelige skattemonopols cigarer, jf.Rom(1877) 239 ogErV (1905) 17.

85Occupationscorpset i Rom: se s. 599. -galliske Ørn: hærtegn og symbol for Napoleon (I's og) III's Frankrig. -Via(Vicolo)di Gallinaccio: it.: »Kalkunstræde«, nær Piazza Barberini (Rb4). -vort sædvanlige Trattorie: skandinaverne i Rom havde if. GoldschmidtsFortællinger og SkildringerI (1863) 23 ff. og BergsøesRom(1877) 248 samtErV (1905) 9 ff. fast bord i værtshuset Quattro Nazioni i V. di Gallinaccio. -Evangelisten: Evangelista, alm. it. mandsfornavn; jf.ErV (1905) 13, 17 og GoldschmidtsFortællinger og SkildringerI (1863) 26 ff. -Scirocco: af it.: en sydfrakommende, varm, ofte fugtig eller trykkende blæst. -Tegnebog: lommebog.

86Corsofart: strøgtur i hestevogn på Corsoen. -Belvederen: udsigtsterrassen på Monte Pincio oven for Piazza del Popolo. -Girondolaen: det store fyrværkeri, jf.ErV (1905) 59-61. -Monte Mario: mod nord ogVilla Doria Pamfili: mod syd: romerske høje med store parkanlæg på den vestlige side af flodenTiberen. - corde sensible: fr.: ømme streng, ømme side.

87Journaler: tidsskrifter eller dagblade.

88Recensent: anmelder. -in artibus: lat.: vedr. kunstarterne og humaniora. -Fortegnelsen over nordiske Kunstnere: Hvis der er tale om Malms tid en menneskealder forud for rammehandlingen, kan der være tænkt på Heinrich Keller:Elenco di tutti i pittori, scultori, architetti etc. (1824, 18302), fortrinsvis om de tyske kunstnere i Rom; o. 1861 har der måske foreligget en lignende adresseliste specielt om de skandinaviske kunstnere, i Den skandinaviske Forening. -confunderede: forvirrede. -den danske Folketro ... igjennem Stuen: jf. J.M. Thiele:Danmarks FolkesagnIII (1860) nr. 177. -som et rankigt...utan flagg: fra C.M. Bellman:Fredmans epistlar



(1790), nr. 32, som begynder: »Kors, utan glas, du ser ut, din Canalje,/ Som et rankigt (= vakkelvornt) skepp på böljan utan flagg«.

89Myrtherne: stedsegrønne prydbuske eller -træer, der blomstrer med hvide blomster, i Rom i juli-august. -Viinhøsten: i september-oktober. -gamle Romere: jf. n.t. s. 12 om de yngste Romere. -Granerne, Bøgene eller Birketræerne: brugt som emblem for hhv. Norge, Danmark og Sverige, jf. Chr. Richardts sang For Sverrig og Norge (»En Skaal for det blinkende Søernes Baand«) i hansSmaadigte(1861). -Hærpopper: hærfugle (Upupa epops L.).

90Ornithologien: (læren om) fuglene. -Geheimeraadstitel: den 1. af rangklasserne, jf. n.t. s. 30 om Etatsraad; til den 2. rangklasse henhørte kammerherrer, hvis særlige distinktion var at bæreforgyldte Nøglerpå deres frakke- eller kjoleskøde. -Thelemarkerne(s): beboerne i området Telemark i Sydnorge.

91eiendommelige: særlige. -Ædelfalk: betegnelse for jagtfalke og andre, der tager deres bytte i luften. -Studie: kunstneratelier. -Piazza Barberini: Rb4. -accordere: træffe overenskomst. -Cavalletto: drejeligt fodstykke, hvorpå billedhuggeren modellerer sin (ler)skitse til skulpturen op.

92Discuskasteren: berømt oldgræsk statue af Myron (5. årh. f.Kr.), bevaret i rom. kopi i Vatikanets samlinger. -Kaveller kag: børneleg, hvor det gælder om med stenkast at vælte (noget på) toppen af en stenpyramide.

93Giganterne, der storme Olympen: i den gr. mytologi forsøger jætteslægten giganterne at tage magten fra Zeus og hans medguder på Olymposbjerget. -stable Pelion oven paa Ossa: talemåde om overdreven bestræbelse, med grundlag i en fortælling i gr. mytologi om et par kæmpers forsøg på at angribe de olympiske guder ved at stable bjergene Pelion og Ossa oven på hinanden. -Sculptursamlingen: store pavelige samlinger af især oldtidsskulptur var tilgængeligeiVaticanetsamt i Konservatorpalæetpaa Capitolium, jf. n.t. s. 21, ogiLateranet: i et kompleks i tilslutning til Roms domkirke S. Giovanni in Laterano i byens sydøstlige udkant (Ra1).

94Villa Albani(senere: Torlonia)og Villa Ludovisi: i disse store palæer med parkanlæg, som lå i Roms nordøstlige ende hhv. uden for og inden for bymuren, fandtes store samlinger af antik skulptur. -Bajocco: skilling; jf. n.t. s. 19 om Paoli og n.t. s. 29 om danske møntforhold.

95romerske Rør: tagrør, it. canna, flere arter af bambuslignende plante. -Cisterne: vandbeholder.

96Falskhed! Dit Navn er Kvinde!: citat fra ShakespearesHamlet(ca. 1601), titelpersonens enetale 1. akt, sc. 2, v. 146, der dog har ordet »Frailty« (Foersoms/Lembckes danske oversættelse: »Svaghed«) og ikke »Falskhed«. -malicieuse Physiognomier: ondskabsfulde (ansigts)træk.

97Genzano ... Ariccia: se s. 598. -Den døende Fægter: eller med en nyere betegnelse: Den døende Galler, en antik skulptur i samlingen på Capitol. -Laokoonsgruppen: berømt oldtidsskulptur, i Vatikanmuseet, forestillende den trojanske præst Laokoon, som gudinden Athene lod omkomme af



slangebid sammen med hans to sønner, jf. den rom. digter Vergils heltedigtÆneiden(ca. 20 f.Kr.) II 40-56 og 199-231.

98Mile: 1 dansk mil = godt 7½ km. -snitte i Træ: træskærerarbejde var en væsentlig almuekunst. -Løbedreng: bud, stikirenddreng.

99første og anden Prisbelønning: kunstakademiets udmærkelser. -Holberg eller Vessel: de to klassiske digtere H. og Wessel fra 18. årh. var begge nordmænd og begge rationalister.

100Huldren leger hos os: huldren i norsk folketradition svarer i visse henseender til elverpigerne i dansk: et magisk kvindeligt væsen, hvis lokkende dans eller leg viser sig i sommeraftenens tåge o.lign. -som dem, der gjemmes...Søens Bund: jf. det efterfølgende i teksten samt BergsøesRom(1877) 459-61. -gjækkede: narrede, illuderede.

101Nympher: blandt de lavere guddomme i gr.-rom. mytologi er både de kvindelige nymfer og de mandligeFauner; de kvindeligeDryader, Undiner og Sylphider: er nymfer, der er knyttede til hhv. træer, vand og luft. -Guldalderens Tid: den lykkelige, ældste tidsalder, if. mytologiske traditioner. -Genius: skytsånd i rom. mytologi. -Numa: Roms anden konge, if. den legendariske kongerække for tiden før ca. 500 f.Kr. Myten om Nemisøens opkomst i den rom. digter OvidsMetamorfoser(o. Kr.f). Anderledes end af den gamle kunstner genfortælles »Ovids skjønne Mythe« iRom(1877) 459. -Diana: kysk gudinde for jagten samt månegudinde i rom. mytologi.

102Tiber(ius): rom. kejser (reg. 14-37 e.Kr.). -Verdens ottende Underværk: altså noget på højde med oldtidens forestilling om verdens syv underværker. -Villa: palads, palæ; fornem (især landlig eller sommer-) bolig. -Venus: den rom. mytologis kærlighedsgudinde, svarende til den gr. mytologis Afrodite. -Anadyomene: gr.: den af havet opstegne; Afrodite/Venus var efter den mytiske forestilling født og opkommet af havets skum.- første Mestere: mest fremragende kunstnere. -nubisk: neger, fra Nubien syd for Ægypten. -Capri: kejser Tiberius trak sig år 26 e.Kr. tilbage til bjergøen Capri uden for Napolibugten.

103Ostia: det gamle Roms havneby, i nyere tid et stykke inden for kystlinien ca. 25 km sydvest for Rom. -Jaculator: lat.: kasteren, den samme som Diskoskasteren, se n.t. s. 92.

104den romerske Agave(s): stor tykbladet plante, der efter et varierende, men anseligt antal år skyder blomst og derpå normalt dør. -Albano, Frascati: byer i Albanerbjergene, jf. s. 598. -Neapel og Sorrento: ved Napolibugten 2-300 km syd for Rom. -Vandet fra Trevi: det store skulpturelle springvandsanlæg Trevi-fontænen i Rom (Rd4); en pave i 17. årh. finansierede forbedring af fontænen ved at beskatte vin; vandet gjaldt for ualmindelig godt, og i 19. årh. mente man, at man ville vende tilbage til Rom, hvis man før bortrejsen drak af Trevi-fontænens vand. -Rafaellos Vigne: vingård og udskænkningssted i Roms sydøstlige udkant, nær S. Giovanni in Laterano, jf.Rom(1877) 476. -Mezzo: it.: halv; »Enmezzoer to



Foglietter«, if. Bergsøes note iI SabinerbjergeneII (1871) 61. -Foglietta: it.: karaffel, som mål = ½ l.

105Jerngestel: stativ af jern, her til at modellere skulptur op om. -spille nærmest til Væg: en art klink, et spil, hvor det gælder om at kaste en knap el. lign. så nær som muligt op til en væg. -Modelleerstokken: stok, som en billedhugger bruger til at forme leret. -Fauner og Satyrer: lavere mandlige guddomme i gr.-rom. mytologi, knyttede til naturen; satyrerne med bukkelignende træk og forbundne med vinguden.

107Sujettet: emnet. -Remisser: pengeforsendelser, specielt om studiestøtte under udlandsophold. -Carrara: by i det nordvestlige Italien berømt for sit marmor, der i blokke transporteredes til bl.a. billedhuggere i Rom. -Teveronen: (moderne: Aniene) biflod til Tiberen, som den udmunder i få km nord for Rom. -Palæstrina: bjergby ca. 30 km øst for Rom i Sabinerbjergene, et yndet sommeropholdssted for Roms beboere og besøgende i de varme måneder.

108makke paa: arbejde (uheldigt) på, forfuske. -Via della Puriftcazione: Rb4-5, udmunder i Piazza Barberini. -Efterfølger ... svensk: jf. det svensk-norske rigsfællesskab 1814-1905. -Connexioner: forbindelser.

109flydende Comptoirhaand: upersonlig sekretærskrift. -Canovas fordømte Maneer: den it. billedhugger A. Canova (1757-1822), hvis arbejder og stil af mange Thorvaldsen-beundrere regnedes for mindre seriøs, mere populær, slikket, erotisk; se fx OehlenschlägersErindringerIV (1851) 185. -Cabinetstykke: (maleri eller) skulptur beregnet til anbringelse i et værelse, evt. mindre værelse. -Bacchantinder: i gr.-rom. mytologi vinguden Bacchus' kvindelige ledsagere. -Palazzo Ruspoli(s): Re4, på Corso, hvori nederste etage var udlejet til café; jf.Rom(1877) 275; også omtalt som Café nuovo, se n.t. s. 17. -Rigets Vaaben: Danmarks kongevåben med bl.a. 3 løver i et skjold, der bæres af 2 vildmænd, stammer fra middelalderen, men fik sit udseende fastlagt i 1819. -i de Dage: jf. den før 1848 rådende enevælde, måske især Frederik VI's meget udtalte interesse for uniformer, statssymboler m.v.

110Aftrædelsesværelser: værelser, hvor man kan tage ophold for kortere tid. -Marsala: en siciliansk hedvin. -Erscheinung: ty.: fænomen, figur. -café nero: it.: sort kaffe. -con crema: it.: med fløde.

111bête noire: fr.: sort får, udskud. -ivrogne: fr.: beruset person, drukkenbolt. -bon-ton: fr.: god tone. -unique: fr.: enestående, speciel. -gauche: fr.: kejtet. -impardonnable: fr.: utilgivelig. -Parvenu: opkomling. -Paradiisfugl: fugl(eart) fra Australien jaget for sin fjerpragt, der bruges til pryd på damehatte. -Oleanderbuske: nerier, stedsegrønne buske i Middelhavslandene, ofte anvendte som prydplanter i store potter. -den gjorte Bresche: åbning frembragt i fæstningsvold el. lign. ved angreb.

112Achilles ... Achæerne: hovedmotiv i HomersIliaden(måske 600 f.Kr.), der handler om grækernes (achaiernes) forsøg på at erobre byen Troja; dette forehavende kompliceres af, at den græske helt Achille(u)s trækker sig



tilbage, krænket over at hærens anfører har frataget ham elskerinden Briseis. -Draperi: folderigt klæde på en statue, der således ikke fremtræder nøgen; Thorvaldsens statuer er ligesom de antikke ofte uden draperi, medens Vatikanet længe ønskede (og monterede) draperi på figurerne. Nøgenhed i billedhuggerkunsten misbilligedes også i danske protestantiske kredse, jf. n.t. s. 119 om Blottelsestilstand.

113nutildags...en Rod: rå børste; udtrykket synes først dokumenteret o. 1850.- som Minerva fra Jupiters Pande: if. gr.-rom. mytologi fødtes gudinden Athene/Minerva af Zeus'/Jupiters pande. -Carnevalet: se n.t. s. 40. -Savoyard: vandrende gøgler fra Savoyen.- gravitetisk: alvorsfuld.

114ny Philosophi ... i Tydskland: Svingbergs kristelige kunstbetragtning og åndelige smag har en række analogier i romantisk og efterromantisk kunst, således den tyske malergruppe »nazarenerne« i Rom henimod 1820 med Fr. Overbeck (1789-1869) som centralfigur; jf.Rom(1877) 564 f. -prædikes for de Romere: jf. Paulus' Brev til Romerne 1.15. -Jøderne: måske med hentydning til Den gamle Pagts folk i modsætning til de kristne, en blandt flere synlige modsætninger i Apostlenes Gerninger og andre nytestamentlige skrifter. -Nu gjælder for et heelt andet Parti: 1877-udgaven har fjernet ordene »af Kunstnere« til sidst og derved måske drejet hentydningen anakronistisk i retning af Georg Brandes og hans tilhængere. -Jødefeide: jødeforfølgelse, især om den, der fandt sted i Danmark i 1819. -Persen: pressen, fx vinpressen; evt. torturinstrument. -Rhinoceros: næsehorn.

115Haugianernes Sect: norsk pietistisk vækkelsesbevægelse, udbredt i første halvdel af 19. årh. -Hjemmelsmand: meddeler. -Sebastiano Paccini: ikke identificeret. -vi gamle Romere: se n.t. s. 12. -Portefeuille: tegnebog. -frappée: fr.: overrasket, bestyrtet. -Hardiesse: af fr.: dristighed, uforskammethed. -renoncere: give afkald på. -amusante: morsomme, underholdende.

116insinuere sig hos: på uretmæssig måde blive fortroligt bekendt med. -Cicisbeo: fast tjenende ledsager for en gift dame. -Trattoria tavolata: se s. 504. -Campagnuoler: folk fra Campagnen, området uden for Rom. »Kampagnen er, som bekjendt, deelt mellem det høie Aristokrati i Rom, der atter udleier store Strækninger til Forpagtere, som navnlig drive Kvægavl. Disse Strækninger inddeles igjen i mindre Partier, som inspiceres af en»Campagnuolo«, der i Modsætning til de simple Hyrder er til Hest, forsynet med Lanse, Bøsse o.s.v., lige som han overhovedet indtager en høiere Rang« (note i V. Bergsøe: Tarantellen og Taranteldansene(Fra Mark og SkovII (1881)) 266). -Encore ... qualité: fejlfyldt italiensk blandet sammen med fransk: »endnu en halv flaske vin, men af bedste kvalitet«. -Phønix: den mytiske fugl, der fremstod nyfødt af den døde, evt. brændte, tidligere føniks. -Parthenons Ruiner: hovedtemplet fra oldtiden i Athen. -Vievand: det vand, hvori man væder fingrene, når man går ind i en katolsk kirke; det er en symbolsk renselsesceremoni. -Viraksdamp: virak er en art harpiks, der ligesom røgelse afbrændes som vellugts- og andagtsmiddel i katolsk gudstjeneste. -magnetisk: se n.t. s. 55. -



som staaer idag ... Ovnen: Mattæus 6.30. -Goseneller Rameses: frodigt område i Nildeltaet, hvor jøderne boede under fangenskabet i Ægypten, jf. 1. Mosebog bl.a. 45.10 og 47.11 samt 4. Mosebog 11.5.

117Cæsarernes Colosseum: Rc2, det kæmpemæssige amfiteater, der anlagdes af rom. kejsere (indviet af kejser Titus år 80 e.Kr.), anvendtes til gladiatorkampe m.v.; slaver, forbrydere, kristne blev dræbt af vilddyr i arenaen; jf. s. 118 f.o. -diamagnetiske: tværmagnetisk, dvs. anbringende sig på tværs af et magnetisk legemes pol-orientering; Svingbergs brug af magnetisme i hans billedsprog er forvrøvlet.

118fra Republiken til Keisertiden: fra den ældre til den senere periode af Roms oldtid(smonumenter); kejsertiden dateres fra Augustus år 27 f.Kr. -det store Jernkors: opstillet i Colosseum til minde om de kristne martyrer, jf.Rom(1877) 428 ogItaliensk Billedbog(1881) 60 f. -profaneret: vanhelliget. -Caracallas vellystige Bade: den rom. kejser Caracalla (reg. 211-17) lod bygge de storslåede badeanstalter, Caracallas Termer (Rd1), muligt også ramme om erotiske aktiviteter. -Titus: se n.t. s. 117 om Colosseum. -Thorvaldsen: billedhuggeren Bertel Thorvaldsen (l770?-1844) var det største navn blandt de danske kunstnere i Rom, hvor han boede med små afbrydelser fra 1797 til 1838. På bestilling modellerede han nedennævnte Jesusstatue.

119Christus: fra 1821 og apostle til Vor Frue Kirke i København er blandt Thorvaldsens senere statuer. Den foretrukne emnekreds i hans skulptur er dogGrækenlands Guder og Mythernes Helte: bl.a. Jason (1800-02), Hebe (1806), Alexanderfrisen (1812), se n.t. s. 527. -usædelige Blottelsestilstand: jf. n.t. s. 112 om Draperi, samt flg. i F.L. Høedt:Om det Skjønne. Udkast til en christelig Æsthetik(1856) 55 f.: »Det var Thorvaldsens historiske Hverv, paa Kunstens Gebeet at føre den protestantiske Naturforløsning til dens yderste Spidse, men ingen Christen kan hos en Statue »finde et Svar paa sine dybeste Spørgsmaal, eller Hvile for sine dybeste Længsler«, og Thorvaldsen kan kun meget uegenlig kaldes Kunstnernes Konge, i en christen Verden og et Kunstens Rige, hvor Shakspeare altsaa vilde blive en Undersaat. Den plastiske Kunst lider allerede et betydeligt Knæk blot ved den Omstændighed, at Gevandtet, hvis totale Bortkastelse var Grækernes Ideal, indenfor en christelig Livsanskuelse er en absolut Fordring.« -conditio sine qua non: lat.: nødvendig betingelse; ofte anvendt udtryk fra den gamle Romerret. -Hovedhjørnesteen er Christus ... gothiske Spiir: jf. Paulus' Brev til Efeserne 2.20, samt passager i HøedtsOm det Skjønne, især: »at Christus ikke blot er Hovedhjørnestenen i den christne Kirke, men ogsaa Grundpillen i Kunstens Tempel« (s. 5); og: »i ærlig Stræben efter at lægge en Steen til den store Bygning, som hviler paa Christus, bærer ham paa sit Høialter og stræber op til ham igjennem sine gothiske Spiir« (slutningen, s. 76). -prædike paa Capitolium: til gudstjenestebrug var der i det derværende prøjsiske gesandtskab indrettet enForsamlingssalsom fandtes i Sala IX i det nuværende Museo nuovo.

120coifferet: af fr.: (klippet og) friseret. -vindøiede: udadskelende. -Kalvekryds



eller kalvekrøs: strimlet skjortebryst i mandsdragt. -Kappestrimmel: pyntestrimmel på kappe, en kyselignende hovedbeklædning for kvinder. -Fritto misto: ruskomsnusk, jf. n.t. s. 13. -de Nederste i Michel Angelos Dommedag: den it. kunstner Michelangelo Buonarroti (1475-1564) fuldendte 1541 et vældigt freskomaleri af Dommedag på endevæggen i Det sixtinske Kapel i Vatikanet. Billedet opfyldes især af de fordømte, der nedstyrtes i Helvede, under den centralt placerede Kristusfigur. En af Roms store kunstseværdigheder, der dog allerede inden Michelangelos død blev skamferet på pavens befaling, med påmaling af draperier (jf. n.t. s. 112) over de halv- eller helnøgne skikkelser. -den tarpejiske Klippe: stejl klippe på sydøstsiden af Capitolhøjen, hvorfra forbrydere i oldtiden nedstyrtedes (Ref2). -attaquerede: af fr.: angreb; henvendte sig til. -Rundsang: (selskabs)sang, hvor deltagerne synger efter tur. -magnifique: af fr.: storartet. -Magnater(s): stormænd. -obscure: ukendte. -celebre: berømte.

121ravissant: fr.: bedårende. -prefererede: foretrak. -Artister: (billed)kunstnere. -soidisant: fr.: såkaldt. -Grisette: letlevende pige. -notre cher ami: fr.: vor kære ven. -den trojanske Krig: se n.t. s. 112 om Achilles. -Apelles: berømt græsk maler fra 4. årh. f.Kr.; generalinden forveksler hans navn med Achilles'. -horrible: fr.: rædsom. -abominable: fr.: afskyelig. -Commers: halløj; hele herligheden. -den gamle Historie om Klapperslangen: jf. fx Antichristens vers i Fr. Paludan-MüllersAhasverus(1854): »Paa samme Viis, som man har sagt/ At Fugle trylles kan af Klapperslangen:/ Blot ved et Blik«(Poet. Skr. i UdvalgVII (1902) 300).

122Metamorphose: af gr.: forvandling, bl.a. inden for dyreverdenen. -geile Skud: skud, der er vokset for stærkt op og ikke er frugtbare. -Paroxysme: krampe(anfald).

123exploiteret: udnyttet.

124da Choleraen kom: den kolera-epidemi, der nåede Frankrig 1832 (jf.Tordenskyen), ramte også Italien. -Signor Naso: it.: hr. Næse. -Niobe: sørgende moderskikkelse i den oldgræske sagnverden, bl.a. omtalt iIliadenog ofte motiv for billedkunst; guderne straffede hendes overmod ved at dræbe alle hendes sønner og døtre. -Krøsus: lydisk konge (reg. 560-45 f.Kr.), i den oldgræske tradition kendt bl.a. for sin fabelagtige rigdom. -en ny Jord og en ny Himmel: nytestamentligt udtryk, jf. Peters andet Brev 3.13 og Johannes' Åbenbaring 21.1. Høedt bruger i Omdet Skjønne(1856) ligeledes udtrykket: »i Opstandelsen, i den nye Himmel og den nye Jord« (s. 55). -Recensioner: anmeldelser.

125Piazza di Venezia: Re3 ved Corsoens sydlige ende, en smule nord for den centrale romerske højCapitolium: Re2, på hvis sydside findes det arkæologiske område med bl.a.Forum: Forum Romanum, Rd2. -Roms mægtigste Paladser: og kirker er allerede fra middelalderen bygget med materiale, som man hentede fra de store forfaldne oldtidsmonumenter; således er sten fra Colosseum benyttet til bygningen af Palazzo Farnese,



jf.Rom(1877) 427 ogItaliensk Billedbog(1881) 60. -Bajoccher: af it.: baiocchi = skillinger, jf. n.t. s. 11 om Paoli. -Grazia, Signor: it.: tak, hr. 126Montefiasconen: se n.t. s. 13. -Lazzaronpibe: snadde. -over Malta at gaae til: via Malta at sejle til. -Remisser: se n.t. s. 107. -trukket...op: udsat for ublu høje betalingskrav. -la Valetta: hovedstaden på Malta.

128Via delle Quattro Fontane: Rb4-a3, udgår fra Piazza Barberini, ikke langt fra Thorvaldsens atelier, se n.t. s. 150 om Via Sistina. -Café Ruspoli: i Palazzo Ruspoli, jf. n.t. s. 17 og 109. -Café della Costanza: ikke identificeret. -Krigen, der havde kostet os Norge: ved freden i Kiel 1814 efter Napoleonskrigene skiltes Norge fra Danmark og underlagdes rigsfællesskab med Sverige.

129sondre dem som Nordmænd: tegn på norsk nationalfølelse og selvstændighedstrang faldt nogle danske forfattere og også udlandsbesøgende skandinaver i øjnene i årene efter 1814, se fx OehlenschlägersErindringerIV (1851) 102 f. -Courtoisie: belevenhed.

131Blouse: en slags overskjorte eller kort kittel, gerne del af arbejdstøj.

132Delicatesse: finfølelse. -Mæcenas: velgører, opr. navnet på kejser Augustus' kulturelle ven og digteren Horats' understøtter (død år 8 f.Kr.). -Mutterwitz: jævn, gemytlig humor.

133Via Sistina: Rb4, går fra Den spanske Trappe til Piazza Barberini. -Thorvaldsens Studie: hans skiftende atelier'er lå ved Piazza Barberini. IRom og Danmark gennem TiderneII (1937) gengiver L. Bobé s. 213 og 215 to samtidige tegninger af dem. Thorvaldsen boede i Casa Buti, familien Butis pension, i Via Sistina 48. -i Faveur af: til gunst for.

134fransk Dragt: mørkt jakkesæt, evt. af fløjl og af en vis elegance, til brug ved repræsentative lejligheder. -Mosaikagraf: spænde med mosaik indlagt. -Decadence: tilbagegang, især i åndelig henseende.

135Camelier: blomster af en art stor stue- og drivhusplante. -en halv Paolo: se n.t. s. 19. -Verden: levemåde, selskabelig erfaring. -prostituere: beskæmme, udstille til alm. vanære. -Theetid: om eftermiddagen eller om aftenen. -midt paa spanske Plads: ganske urigtig stedsangivelse, vrøvl ligesom de flg. ytringer.

136Jeg sad alene...: tr. under titlen Jentens Sang i Vilh. Bergsøes digtsamlingI Nyog Næ(1867). -Langlur: norsk: langt blæseinstrument af træ, brugt fx af hyrder. -legte: (norsk bøjningsform) spillede.

137vort sædvanlige Osterie: jf. n.t. s. 85. -en Psyche: En indlagt fortælling i den rom. digter Apuleius' romanDet gyldne Æsel(henved år 200 e.Kr.) skildrer den tragiske elskov mellem kærlighedsguden Amor og den unge kvinde Psyche (gr.: sjæl); Amor mødte hende om natten og forbød hende at tænde lys for at se ham; hun gjorde det alligevel, og Amor =den flygtende Gudforsvandt. Fortællingen har afgivet flere populære motiver til billedkunsten.

138lej: norsk: væmmelig, ubehagelig. -Chi è: it.: hvem er det.

139Apre: it.: luk op. -min Jason: statuen af den gr. sagnhelt Jason, der blev



Thorvaldsens kunstneriske gennembrud (1802), kunne han først ikke få solgt, og han var på vej til at bryde op fra Rom af økonomiske grunde, da en rig engelsk køber meldte sig og gav forskud på en udførelse i marmor; se fx J.M. Thiele:Thorvaldsens BiographieI (1851) kapp. 26-29. -Mæcenat: understøttelse af kunstnere eller digtere, jf. n.t. s. 132.

140ved Carnevalets Begyndelse: i februar, jf. n.t. s. 40. -Trastevere: Rh2. -det Osterie...Navn efter Thorvaldsen: fandtes if. tradition endnu hundrede år efter, nær Piazza G. Belli. -Vetturin: hyrekusk. -Ripettaen: Re5. -Monte Pincio: Rb6.

141Steenegehøien i Villa Medici: Rbc5, Medicislægtens anselige palæ ved den vestlige skråning af højdedraget fra Monte Pincio, med en park af stenege (quercia) og et storartet udsigtspunkt, ligger midtvejs mellem Piazza del Popolo ogObelisken foran Trinità de' Monti: stensøjlen foran kirken oven for Den spanske Trappe (Rbc4). -Come è bruto: it.: hvor er den/ han/De væmmelig.

142Cumpan: fyr. -Villa Borghese: parken øst for Monte Pincio. -Doria Pamfili: se n.t. s. 86.

143Kragemaal: uforståeligt sprog, kaudervælsk. -Malice: (let) ondskabsfuldhed. -Leret er Liv ... Opstandelsen: dette kunstneriske eller kunstindustrielle visdomsord synes at stamme fra Canovas værksted; i mindre prægnant form end hos Bergsøe er det opnoteret af Friederike Brun i jan. 1803, se hendesRömisches LebenII (Leipzig 1833) 31. -Antike: kunstværk fra den gr.-rom. oldtid.

144convulsivisk: krampagtig.

145laconiske: kortfattede. -tilstaaer: bekræfter, anerkender modtagelsen af. -Deres sidste Ærede: fast handelskorrespondanceudtryk = Deres sidste brev. -Barkskib: sejlskib af en vis størrelse. -Livorno: it. havneby ca. 320 km nordvest for Rom.

146Minde: samtykke.

148om at bede og om at arbejde: her: at hengive sig til et asketisk og ideelt bestemt virke, jf. benediktinermunkeordenens motto: »Bed og arbejd (lat.: ora et labora)«.

149Gibser: person, der afstøber og forhandler kunstgenstande i gibs.

150sex danske Miil: ca. 45 km. -Fra: it.: broder (i munkeorden).

151Floden stiger: jf.Rom(1877) 328-32 ogItaliensk Billedbog(1881) 51-53. -Ghetto: jødekvarteret (Rfg2-3). -Via della Purificazione(Rb4) går ligesom den størreVia Sistinanordvestpå fra Piazza Barberini; ½ km i den retning ligger Denspanske Trappe(Rc5) med kirkenTrinità de' Montiovenfor,Piazza di Spagnanedenfor, hvorfra ViaCondottigår ned til Corsoen. Den lille gadeCapo le Case(Rc4) lidt syd for Den spanske Trappe skærer ViaDue Macelli. Det store barokspringvandFontana Trevi(Rd4) ligger atter lidt sydligere, den antikke kuppelbygningPantheon(Rf3) godt ½ km herfra mod vest. Ghettoen begynder ½ km syd for Pantheon. -Korktolle: propper.



152Montanarapladsen: Rf2, lille markedsplads ved den østlige ende af Ghetto, jf. Rom (1877) 388 f.; senere sløjfet ved den arkæologiske frilægning af Marcellus-teatret. -den Fabriciske Bro: Rf2, fører fra Ghettokvarteret over til Tiberøen, jf. s. 153. -S.Gregorio: Rd2, oldtidskirke mere end 1 km sydøst for Ghetto, på den anden side af Palatinhøjen. -Via della Fiumara: gade i Ghettoen, jf. Rom (1877) 359.

153Ponte rotto: it.: den sønderfaldne bro, er resterne af en antik, flere gange sammenfalden og genopbygget bro lige neden for Tiberøen (Rg2); på Bergsøes tid var den videreført med en hængebro, jf. Røm (1877) 374 f. -herkulisk(e): stor, kæmpestærk som Herakles/Herkules i gr.-rom. mytologi. -Ponte Sisto: Rgh3, den bro over Tiberen, der lå nærmest oven for Tiberøen, en lille ½ km mod vest. -Belisars gamle Vandmøller: flydende vandmøller på Tiberen, introduceret af hærføreren Belisar 537 e.Kr., da de hidtidige møller på Gianicolo-skråningen under goternes belejring havde fået afbrudt deres vandtilførsel. Flydemøller var endnu i funktion i midten af 19. årh.; jf.Italiensk Billedbog(1881) 31 f. -Tiberøen: den ca. 100 x 300 m store ø, der deler Tiberens løb i to i det sydlige Rom, mellem kvartererne Ghetto og Trastevere; uforholdsmæssig stor på kortprospektet Rg2.

155Sparreværket: tagværket, alle husets spær.- fem Favne: 1 favn = knapt 2 m. -gabende: gloende, måbende.

156dem, som slog vor Frelser ihjel: jf. Johannes-evangeliet 5.18; modsat antisemitismen her hedder det i beskrivelsen af oversvømmelsen i Rom (1877) 330 f.: »jeg maa til Ære for Romerne sige, at man under disse sørgelige Forhold ganske glemmer Religionsforskjellen.«

158Ponte Quattro Capi=den Fabriciske Bro (s. 152) mellem Ghettoen og Tiberøen. -hiin engelske Digter: John Keats (1795-1821); indskriften på hans gravsten citeret også i GoldschmidtsFortællinger og SkildringerI (1863) 35; jf. Bergsøes Rom (1877) 399-401. -den protestantiske Kirkegaard: se n.t. s. 15.

159S. Maria: Rd7-6. -una bomba: it.: en slags høj bowlerhat. -Blokke: brølere, sprogfejl. -Campagnuolernes ... Dragt: formentlig vil det sige med lædergamacher og spidspuldet hat, som bares af Campagnens vogtere af godsejernes bøfler; jf. n.t. s. 116 og se Rom (1877) 5 f. -snild: norsk: flink, medgørlig.

160Schiavone: se s. 600. -Frants den Anden: se s. 599. -Pius den Niende: se s. 599. -tohundrede Scudi: jf. n.t. s. 15. -fire hundrede Daler: jf. n.t. s. 29. -Armonia: egl.L'Armonia della religione colla civiltà, it.: »Religionens og samfundskulturens samstemmighed«, it. avis grundlagt 1848, ophørt 1866. -Stamperia di Roma: it.: Roms trykkeri. -in blanco: lat.: tom. -Bræstrup: C.J.C. Bræstrup (1789-1870), dansk politichef, i årene 1859-63 bl.a. chef for Københavns politi. -Stokkemænd: (nedsættende) betjente. -Ole Kollerød: almuemanden Ole Pedersen Kollerød (f. 1802), en af tidens navnkundige kriminelle, blev henrettet for mord 1840. -Pagar, o non pagar: it.: »Betale eller ikke betale«, modelleret over begyndelsen af Hamlets



enetale: »To be or not to be,that is the question«i 3. akt, 1. sc. af skuespilletHamlet(ca. 1601) af Shakespeare.

161Mands Villie er Mands Himmerig: gammelt mundheld. -Flyveposten: da. konservativt dagblad 1845-70. -Fædrelandet: da. nationalliberalt dagblad 1840-82.

162Creditiv: se n.t. s. 18. -Vexler paa Fould i Paris: beviser for pengetilgodehavender i den store franske bank Fould. -Opgjeld: underkurs; man beregner ekstrabeløb for at modtage sedler. -Tramontana: it.: nordenvind. -Café antico: måske den samme som Antico Caffé Greco, jf. n.t. s. 84 og Marstrands tegning gengivet i BergsøesItaliensk Billedbog(1881) 40 + tekst 42. -scelti: se n.t. s. 84.

163gamle Republiks ... Barbarernes Indfald: En gængs moralistisk opfattelse af Romerrigets historie går ud på, at Romerrigets undergang ved invasionerne i folkevandringstiden (fra o. 400 e.Kr.) skyldtes de moralske udsvævelser i folket og hos kejserne(Cæsarernes), der havde udviklet sig iForfaldsperiodenunder kejserdømmet i modsætning til den asketiske stil og høje moral under den forudgående republik. -Beckers Verdenshistorie: den ty. historiker K.F. BeckersWeltgeschichte für Kinder und Kinderlehrerbd. 1-9 (1801 ff.), oversat og bearbejdet på dansk (1822 ff), var meget udbredt; en da. 3. udg. er fra 1855 ff. -oratoriske Piedestal: middel (egl. fodstykke) for veltalenhed. -lucullisk: overdådig. -Marsala: se n.t. s. 110. -et Par Miil: her antagelig danske mil, se n.t. s. 98. -Augustus: den første rom. kejser (reg. 27 f. Kr. - 14 e.Kr.), ofte afbildet i antikke statuer og buster. -Columbarierne: egl. af lat.: columbarium = dueslag; antikt begravelsesanlæg med små rum til urner.

164den Milviske Bro...Forvanskningen af Navnet: se n.t. s. 11. -det bekjendte Trattorie Ponte Molle: jf. BergsøesItaliensk Billedbog(1881) 39 f.; trattoriet var også Bergsøes første læsere bekendt fra A. Bournonvillcs balletPontemolle, der havde premiere på Det kgl. Teater 11. april 1866. -Accidente: it. beklagende udråbsord: ak! for pokker!

165sort Griis: sorte svin er alm. i Italien. -Forfalden: også = fordrukken.

166Mezzoer: af it. mezzo = ½. -Dolce: it.: sød. -Asciuto: it.: tør. -sidste Hentydning: jf. tørret = holdt for nar, givet en dukkert. -Canova: se n.t. s. 109. -norske Folkesang »Og Jens Johansen...«: ikke identificeret. -væne: norsk: kønne, flinke. -Trutten: norsk (folkeligt): snuden, munden.

167SIGNOR NASO: se n.t. s. 124. -Hovedvandsæg: ægformet lugtedåse med eau-de-cologne-vædet svamp i. -Dukkert: hivert. -Ormepulver: pulver til fordrivelse af (børne)orm m.v.

168Café antico: se n.t. s. 162. -ægyptisk: de gamle ægyptere kendte kunstig udrugning, som foregik i underjordiske kamre, der blev opvarmet ved ovne. -Knæstykke: portrætmaleri, der afbilder en person fra hoved til knæ (her spøgende fordrejet). -Dio mio!: it.: Min Gud! Åh, Gud!

169Scudo: it. møntenhed, her Bjørcks fortalelseaf bare Befippelsefor Scusi = undskyld. -Niente: it.: ingen årsag. -Giornale di Roma: »Roms avis«, et af Pavestatens dagblade. -spjælke...op: spile op. -bengalske Flammer: farvet



fyrværkerilys. -Polichinel: se n.t. s. 49. -Punch: beslægtet fast figur i engelsk marionetteater, ligeledes med fremtrædende krum næse. -Orangiata: vistnok skandinavisk-italiensk for orangeade, appelsinsaft (it.: aranciata). -Cap Horn: Sydamerikas klipperige sydspids; jf. jargonbetydningen horn = næse.

170Comptoirkopper: kontorkopper, store dagligdags kaffekopper. -Per Baccho!: it. udråb: egl. ved (vinguden) Bacchus; du store kineser! -che mostro: it.: sikken et uhyre. -Psychevinger: de sommerfuglelignende vinger, som sagnfiguren Psyche gerne er udstyret med i billedfremstilling, jf. n.t. s. 137. -Draperie: let, folderigt klæde. -Thorvaldsens Venus: skulptur fra 1805.

171Næse...iBraccia nuova: bedre Braccio Nuovo, den nye fløj eller sidearm i Vatikanmuseet, åbnet 1822; her findes antikke skulpturer, bl.a. en karyatide, på hvilken Thorvaldsen har restaureret hoved og arme. -Louisdor: ældre fr. guldmønt af høj værdi = 20 Francs, se n.t. s. 39.

172ti £: 10 eng. pund. -Torlonia: it. bankfirma. -Choc: rytteri-angreb. -S. Spirito: Rh4-5, hospital nær ved Peterspladsen i Rom. -stod for: som en jagthund, der standser demonstrativt foran et opsporet stykke vildt. -casa mobiliata: it.: møbleret hus (til udlejning). -camerierer: da. flertalsform af it.: cameriere = tjener. -Vexelfeber: koldfeber eller sygeligt udsvingende temperatur. -Galeislave: tugthusfange, især fransk.

173mezzo caldo: se n.t. s. 17. -Hypokondri: nervøs ængstelse for sin helbredstilstand. -Via Pia: i det østlige Rom, hvor store parkanlæg og palæer især fandtes. -Vignemure: se n.t. s. 20. -Attaque: af fr.: angreb.

174Marekat: abe. -Ødelæggelsens Vederstyggelighed: Mattæus 24.15. -skrammereret: galoneret, udmajet. -Gripomenus: (nedsættende) lakaj. -Nankins: af gult bomuldsstof. -oratorisk: karakteristisk for en taler.

175Villaer: se n.t. s. 102. -det Topographiske: stedforholdene, de geografiske forhold. -Holbergs Jeppe: seJeppe paa Bjerget(tr. 1723), 2. akt, sc. 1. -Alm: elm. -Aloer: store dekorative planter, agaver. -Puzzulanjord: løs vulkansk tuf (bl.a. fra omegnen af Napoli ved byen Puzzuola eller Pozzuoli), der kan anvendes som puds eller bindemiddel. -Cottage: af eng.: beskedent landsted. -snogede: bevægede sig krybende, servilt.

176gravitetisk: med anstand, værdigt.- galloneret: med båndbesætning. -Gemme(r): halvædelsten, gerne med udskårne figurer, evt. antikvitet.

177Venus for Milo: berømt antik statue fra 5. årh. f.Kr. af den gr.-rom. kærlighedsgudinde, fundet på den gr. ø Melos (Milo) 1820, opstillet på Louvremuseet i Paris. -Skraberen: antik statue af ung mand, der efter idrætsudøvelse skraber huden ren; den berømteste skyldes den gr. billedhugger Lysippos (4. årh. f.Kr.) og findes i kopi i Vatikanmuseet i Rom. -Kobberværk: bog med kobberstik.

179Stoicisme: udholdenhed, biden-smerten-i-sig; egl. navnet på en filosofisk retning i oldtiden, der anbefalede sjælero ved en hærdet og begærfri holdning.

181Franciscanerkutte: munke af franciskanerordenen bærer en brunlig kutte.



-Porta Pia: den nordøstlige port i Roms bymur, jf. n.t. s. 173 om Via Pia. -Auspicier: varselstegn. -Spleen: af eng.: kombineret livslede og irritabilitet, der betragtedes som typisk engelsk. -St. Veitsdans: sygdom, der ytrer sig ved voldsomme, ustyrede bevægelser af krop, lemmer, ansigt. -som Gjenfærdets...Don Juan: i Mozarts og da Pontes operaDon Giovanni/Don Juan(1787) bliver titelpersonens tjener, Leporello, skrækslagen ved at høre et hævnende genfærd tale ud af en stenstatue.

182Bedlam: (eng.) galeanstalt. -Act: handling. -Cimbrerne ... ned ad Alperne: efter sigende rutschende på deres skjolde kom cimbrerne over Alperne ned i Norditalien, hvor de blev slået af Marius år 101 f.Kr. -Scala Santa: it.: den hellige trappe, der ligger ved Laterankirken i Roms sydlige udkant (Ra1), og som man kravler op ad på knæ som bodsøvelse.

183skellig: fuldgod. -kvæge disse: lindre tørsten hos. -brutto animale: it.: grimt dyr, stygt utyske. -dolce giovanotte: it.: sød ung pige (giovanotta). -Vejen til Amerika: i 19. årh. et tilflugtssted for kriminelle. -kopparslagare: sv.: foruden tømmermænd tillige = kobbersmede. -Fontane: springvand. -Hvor er Fruentimmeret: fr.: Où est la femme?, den fr. version af en klassisk talemåde, bl.a. hos den rom. digter Juvenal (ca. 60-140 e.Kr.) i hansSatirer6.242. -cendré: af fr.: askeblond.

184Carnationen: den maleriske fremstilling af nøgen menneskehud. -Atlaskes: af særlig glinsende vævet silke. -Spediteuren: den person, der tager sig af en (især oversøisk eller grænsekrydsende) godsforsendelse. -Omgjængelse imod Naturen: jf. Judas' Brev (Ny Test.), v. 7. -in duplo: lat.: i to eksemplarer. -Astrakan: nær Volgaflodens udmunding i Det kaspiske Hav.

185Joli: af fr.: nysselig; alm. hundenavn. -grundede: lagde det første farvelag på lærredet; evt.: malede baggrunden. -Østerrigsk Lieutenantsuniform...Fædrelands Rækker: de nord(øst)lige dele af Italien hørte under Østrig, medens den nationale italienske samlingsbestræbelse udgik fra Kongeriget Sardinien, dvs. Nordvestitalien med hovedstaden Torino; se i øvrigt s. 599. -MULIERI ... CREDENDUM: antikt ordsprog hos den gr. grammatiker Diogenianos (2. årh. f. Kr.), i nyere tid på latin i Erasmus af RotterdamsAdagia(1500, 1515), hvor det begrundes på en lignende måde som i parentesen ved Bjørcks oversættelse.

187Kobold: nisse, stygt udseende menneske(lignende væsen). -Asmodæus: ond ånd if. jødisk tro, jf. Tobits Bog 3.8 og 8.2 ff. i Gl. Test.s apokryfiske bøger.

188furiosa: it: rasende. -Cato: den strenge, gammelromerske statsmand (234-149 f.Kr.). -Dyd: dels i den antikke lat. betydning = mod, karakterfasthed, som netop Cato personificerede; dels i nyere betydning = især seksuel selvbeherskelse, afkald. Til Catos dyd hentyder den rom. digter Horats (65-8 f.Kr.) iOderIII.21 og derfra igen den da. digter L. Bødtcher i digtet Mødet med Bacchus (1846). -Plato: den græske filosof (427-347 f.Kr.), der her symboliserer tankens klarhed. -den fortvivlede Géronte: i den fr. komediedigter Molières stykkeLes Fourberies de Scapin(1671),



hvori Géronte gentagne gange udbryder om sin søn, som man bilder ham ind er blevet kidnappet om bord på en tyrkisk galej: »Hvad Fanden skulle han på den galej?« (2. akt, sc. 7). -»ikke virkelige«...iRangforordningen: se n.t. s. 30 om den danske rangforordning; i denne gjaldt, at titlen »virkelig (fx) etatsråd« rangerede højere end titlen »etatsråd«.

189vægelsindet: skiftevis med lyst og mørkt temperament; vankelmodig. -en Englænder: ikke identificeret, formentlig fiktiv. -en ny og sørgelig Vise ... samme Aar: typisk titel og forside-formular (»trykt i dette år«) på ældre folkelige småtryk, skillingsviser. -Chaldæisk: nærorientalsk oldtidssprog. -Eventyr: skrækkelig og begivenhedsrig fortælling også på vers; eller evt. hentydning af Bergsøe til H.C. Andersens eventyr, hvoraf »Historien om en Moder« if. Andersens Bemærkninger tilEventyr og Historier(1863) »skal i Oversættelse særligt tiltale Hinduerne, til hvem den er naaet hen«. -Sødertelje: mindre by nær Stockholm. -Carré: militær opstilling af fodfolk forud for kamp mod rytteri. -den hellige Antonius: helgen, eneboer i den ægyptiske ørken (4. årh.); jo længere han trak sig bort fra menneskene, jo værre blev han fristet af vellystige syner. -Augustinus: (354-430) oldtidens berømteste kirkelærer, virksom i Nordafrika og i Italien; har i selvbiografienBekendelserbl.a. skildret sin omvendelse fra et nydelsesrigt liv til asketisk kristendom. -Josef, Potifar: se 1. Mosebog 39.7-20. -Kirkefædre: oldtidens normgivende teologiske forfattere, hvis skrifter har autoritet i den rom.-katolske kirke; af de 4 omtalte hører kun Augustin til kirkefædrene. -Maria Maggiore: (uret på) den store kirke Ra3.

190Allarmkanonen fra S. Angelo: middagssignal fra Engelsborgen (Rg5). -Hovedartikel: vigtigste vare. -filbunka: sv.: (skål med) tykmælk. -Loggia: buegang åben mod bygningens yderside. -damasceret: med indlagt mønster i (evt. ædelt) metal.

191somnambule: søvngængeragtige, hypnotiske. -Blindrammen: rammen, hvorpå maleriet eller lærredet til maleriet er udspændt. -Gravitetscentrum: tyngdepunkt, især et skibs. -Cureerpost: forsendelse overbragt af en kurér, dvs. et ilbud, der evt. har myndighed til at gå uden om toldbehandling o.lign. undersøgelser. -Civitavecchia: se n.t. s. 15. -Wolff & Co.: ikke identificeret, formentlig et speditionsfirma.

192Bomuld: små børn svøbes i bomuld; evt. = vat. -Blypapir: meget tyndt blyblik, der bl.a. anvendtes til indpakning af snustobak, jf. sølvpapir.

193Guldtresse(n): bånd med indvævet guldtråd. -Unævnelige: bukser eller underbukser. -Fadermordere: stive, opretstående flipper. -Knibtang: herrekjole med lange skøder. -hvide Glacerede: glacéhandsker, handsker af fint hvidgarvet skind. -sort Lakeret: dvs. laksko. -poudre de riz: fr.: parfumeret rismel. -Klokke: underskørt. -Garneringer: rynkede tøjstrimler til kantning af damekjoler.

194Moll: fint, lyst, let bomuldsstof. -Tyll: fint vævet stof med små kantede åbninger. -Kammerdug: fint lærred af flamsk vævning. -Terzeroler: små lommepistoler. -Kugleforme: støbeforme til at støbe kugler i. -Rommenaale:



nåle, hvormed man rensede et skydevåbens fænghul. -Berloquer: pyntegenstande til at hænge ved urkæde. -Sportsmans-: jæger- eller sports-; det sidste ansås for særlig engelsk og o. 1850 stadig et nyt begreb uden for England. -Astley: eng. cirkus med aflæggere i Paris og andre europæiske storbyer. -Fandango: spansk folkedans. -danse Fandango: evt. = te sig voldsomt. -Damebazar(en): damernes velgørenhedsarrangement, eller: galanterivarebutik.

195Leddedukke: mannequin. -Mousselin: let, fint og glat bomuldsstof. -Windsor: eng. kgl. residens uden for London. -St. Paul: Londons fineste domkirke.

196burlesk: lavkomisk, voldsomt og groft lattervækkende. -Stab: gruppe; måske i den militære betydning af personale til rådighed for den kommanderende chef. -Alen: ca. 63 cm.

197sidste Akt af Semiramis: S., det græske navn på en assyrisk dronning i oldtiden; emne for talrige skuespil, bl.a. et af Voltaire (1748), og en opera af G. Rossini (1823), hvor S. i sidste akt bliver dræbt af sin søn. -Jordens første Mand: Adam i 1. Mosebog. -spiist af Kundskabens Træ: se 1. Mosebog, kap. 3. -Cherub: se 1. Mosebog 3.24. -ligesom salig Kanitverstan: i en populær, også via danske skolebøger bekendt fortælling »Kanitverstan« i den ty. digter J.P. Hebels samlingSchatzkästlein des rheinischen Hausfreundes(1811) gentager hovedpersonen hele tiden dette nederlandske ord = kan ikke forstå.

198Spillmann: eksklusiv restaurant i Via Condotti Rd5, jf. GoldschmidtsFortællinger og SkildringerI (1863) 23. -tyve Francs: se n.t. s. 39. -tranchere: partere, skære for.

199gauche: fr.: kejtet. -Rhinoceros: flodhest.

200Carriolehest: hest, der trækker en karriol, d.e. et tohjulet enspænderkøretøj. -Groom: eng.: rideknægt. -Morian: neger. -En-tout-cas: fr.: (egl.) i alle tilfælde; en paraply-parasol. -Knækparasol: parasol, hvis skaft kan bukkes sammen. -en distance: fr.: på afstand. -Mastodont: egl. uddød elefant-art; uformelig kæmpe.

201østerrigsk Lieutenantsuniform: jf. n.t. s. 185. -Vinaigre: vineddike. -Verden: se n.t. s. 135. -opraabt: udråbt til bud og salg på auktion.

203have mig under Pumpen: afpresse hemmeligheder.

205Albanerbjergene: se. s. 598. -Bourbonister: se s. 599. -Opunsch: figenkaktus hedder på lat. og eng. opuntia.

206allegorisk: symbolsk. -Adresseavisen: a vis, der især indeholder meddelelser og bekendtgørelser; bruges især omKgl. allene privilegerede Kiøbenhavns Adresse-Contoirs Efterretninger, grundlagt 1759. -sæt ikke Deres Lys under en Skjeppe: Mattæus 5.15.

207staae aabenbar Skrifte: afgive syndsbekendelse i kirken i menighedens påhør; form for straf ifølge Danske Lov, fx 2-5-18, afskaffet 1866. -Sandhed og Digt: muligvis hentydning til J.W. Goethes selvbiografiAus meinem Leben, Dichtung und Wahrheit(1811-33). -Kapervogn: hyrevogn; se i øvrigt s. 606.



208En Synd til et halvt Lispund Voxlys: i den katolske kirke idømmes bod i form af vokslys; lispund: ca. 8 kg. -»Ferdinand«...»lagde op«: »Læg op, Ferdinand«, råbte kaperkuskene uden for Østerport til staldkarlen for at få vognen klargjort (lagt muleposen m.v. op i vognen). -sardonisk: krampagtigt eller spottende. -Kjærlighedens Kaabe dækker Syndernes Mangfoldighed: jf. Ordsprogenes Bog (Gl. Test.) 10.12 og Peters første Brev 4.8. -Platfond: usædvanligt ord for »forhøjning«.

209Noæh Ark: jf. 1. Mosebog kap. 6-8. -trerebet Mersseilskuling: kraftig vindstyrke, der giver grund til en bestemt indskrænkning af et skibs sejlføring; Mersseil: det mellemste af et fuldrigget skibs sejl. -Genrebillede: billede af dagliglivet. -Carrara: se n.t. s. 107. -Guardiano: it.: opsynsmand, hyrde. -Phaëton: se n.t. s. 51.

210Ischia: ø ud for Napoli. -Quadratbeen: del af fugles og krybdyrs kranium.

211centner(svære): 50 kg. -Sbirrer: af it. sbirro: politibetjent (nedsættende). -Equipage: fornem vogn med forspand.

212S.Michele: (vajsenhus og) fængsel i Rom (Rh2). -Stentorstemme: krigeren Stentor i HomersIliaden(5.785) kunne råbe så højt som 50 mand. -Græsset skal visne paa hans Grav: græssets visnen som udtryk for død og forgængelighed er bibelsk, fx Davids Salmer 58.8.

213Papist: tilhænger af paven. -Principe: it.: fyrste. -de Pund...anbetroede: jf. Lukas 19.12-26; Mattæus 25.14-30 taler om »betroede talenter«. -Wien ... østerrigsk Spion: se s. 599. -Fonds: obligationer. -Spadaerne(s),Colonnaerne(s) ogSavellierne(s): familierne Spada, Colonna og Savelli tilhører Roms berømteste adels- og rigmandsfamilier.

214Chi lo sa: it.: hvem ved det. -Principessa: it.: fyrstinde. -Maanedsduer: her: hyppigt udskiftede elskerinder.

215Proteus: havgud i græsk mytologi, der har evne til stadig forvandling. -Villa Borghese: se n.t. s. 141.

223de pavelige Cigarer: se n.t. s. 84. -Kanaster: langpibe-tobak. -Lazzaronpibe: se n.t. s. 126. -Cerini: flertal af it. cerino: vokslys. -Voxstabel: vokslys i rulle eller spiral. -Grænsen mellem Rom og Campagna Romana: se s. 598. -ridderlig Romanhelt: Don Quixote, hovedpersonen i Miguel de Cervantes' ridderromanDon Quixote(1604-15). -Rosinante: Don Quixotes hest.

224lille Grønnegade: tæt befolket gade i det indre København; nu: Grønnegade (Kd5). -Regn- og Løverdagsstykke: (tænkt genrebetegnelse på) billede med regnvejrs- eller lørdags-motiv; lørdag var særlig rengøringsdag. -Trappetøse: tjenestepiger, der udfører grovere husarbejde. -Her er Aal...Aal og Godt: råb på enkel melodi ved gadehandel med ål (tilsvarende med andre fisk); »Aal og Godt«, der formentlig er talesprogs-gengivelse af det normale »ål er godt«, fastholdes i 1.-4. udg., men udelades derefter. -Frederiksdal: se s. 606. -Marmorkirke: se s. 600 f.

225Høiskov: høj bevoksning, opstået ved frøkastning. -vandalske: hærgende.



-herkulisk: adj. til Herkules, se n.t. s. 153. -Banting: englænderen William Banting (1797-1878) lagde navn til en afmagringskur.

226Agent: titel, især for storkøbmænd o.lign. -Moskus: vellugtende stof, der bl.a. bruges til parfume.

227Middag ... The: familien Gram følger tilsyneladende den for byernes overklasse normale måltidsplan: morgenmad kl. 8 (lille måltid), frokost kl. 12 (hovedmåltid), middag kl. 16-17 (hovedmåltid), aftensmad kl. 20 (lille måltid med the). -Noticebog: lommebog.

228Baisse: prisfald. - àtout prix: fr.: for eller til enhver pris. -Per Baccho: se n.t. s. 170.

229Concession: bevilling af eneret til at drive virksomhed. -Entrepreneurerne: folk, der forestår en (bygge-)virksomhed. -Polytechniker: et nyt fagområde efter oprettelsen af Polyteknisk Læreanstalt 1829. -Forhold: sympatisk forbindelse.

230Declarationen: offentliggørelse af forlovelse. -Slutteri: gældsfængsel. -honorere...Vexler...trækker paa dem: opfylde de forpligtelser (egl. gældsbeviser), de har påtaget sig. -stadig: rolig, regelmæssig. -Daler: se n.t. s. 29. -Accidente!: it.: pokkers!

231Myndighedsalder: fuldmyndighedsalder med ret til selvstændig disposition over egen ejendom opnåedes af mænd ved 25-års alderen. I alderen 18-25 år kunne den da mindreårige disponere under tilsyn af værge eller kurator. -Cavaliere: it. adelstitel. -neapolitansk Mønster ... Latinersejl: et trekantet sejl, der er fastgjort til en lang rå, som danner vinkel på 45 grader med masten; udbredt form for sejlføring flere steder i Middelhavet, bl.a. ved Napoli. -d'Auchamps Plantage: ikke lokaliseret.

232falde ... af: skråner ned. -Alen: se nedenfor. -Sportsmans-Dragt: se n.t. s. 194; 9. opl. (1901) har »Sommerdragt«. -Panamahat: let sommerhat. -noksom: tydeligt nok. -Favne(s): 1 favn = 3 alen; 1 alen = 2 fod = ca. 63 cm. -Fangelinen: tov til fortøjning af båd.

233Midasøren: som straf for manglende musikalsk lydhørhed og dømmekraft gav guden Apollon if. antikke myter den lilleasiatiske kong Midas æselører, som denne søgte at skjule under en hue; kun hans barber kendte hemmeligheden, men kunne ikke bære sin viden og hviskede den ned i et hul i jorden; siden gentages den ved det mindste vindpust i sivenes hvisken (OvidsMetamorfoserXI, 146 ff.). -Bjerrelide: synes at svare til Bjergsted nordvest for Skarritsø ved Jyderup; se n.t. s. 234. -Ganges: se n.t. s. 49. -Lotusblomst: vandplante af åkandefamilien, der af hinduerne anses for hellig.

234Bramin: offerpræst i forskellige indiske religioner, bl.a. hinduismen. -præ ceteris: lat.: (rosværdig) frem for andre; første karakter med udmærkelse. -Ruffet: kaleche eller tag på vogn. -Pallas Athene: den gr. mytologis gudinde for visdom. -Bundtmageren: person, der tilbereder og forhandler pelsvarer. -Skarritssøen: Skarresø ved Jyderup i Nordvestsjælland. -Skarritsholm: voldsted, levn af middelalderborg ved Skarresøs nordlige bred.



236Impatiens noli tangere: springbalsamin. -Dionæa: fluefangeren, insektædende sumpplante, der vokser i det sydlige USA. -Mimosen: tropisk plante, der lukker sig i mørke og ved berøring; udtryk for det sart følsomme menneske.

237Huus: hjem med dertil knyttet indhold, beboere og virksomhed.

238Soiréerne(s): aftenselskaberne. -Portepée: sabelkvast, som kan være synligt tegn på officersrang. -Kammerjunker(s): oprindelig en lavere tjenstgørende ved hoffet; senere især en titel i rangklassesystemets 4. klasse, se n.t. s. 30. -skjoldet: med skjold (som kriger) eller adelsskjold. -Parterret: de billigere pladser (ofte ståpladser) på gulvet i teater. -Logen(s): balkoner og etager i ældre teatre var ofte inddelt i mindre rum, loger, der ofte udlejedes samlet, evt. for en længere periode, til mere velstående folk. -Coquette: flirtende, måske letfærdig kvinde.

239Rentier: person, der lever af sin formues renteafkast.- gabende: måbende. -Parvenuen: person, der først for nylig har opnået en højere social position.

240Freias lysende Stjerne: stjernebilledet Orion er i Norden knyttet til kærlighedsgudinden Freja. -den vantroe Thomas: Johannes 20.26-29. -Nattens Karm: i nordisk mytologi er natten en gudinde, der af hesten Hrimfakse trækkes i sin vogn (karm) hen over Jorden.

241Kong Volmers Ord...Gurre: if. sagntradition (jf. ogsåDanmarks gamle Folkevisernr. 121) kong Valdemar Atterdags (ca. 1320-1375) ord om sin elskerinde Tove og sit jagtslot Gurre i Nordsjælland. -hiin Græker: den succesrige gr. tyran Polykrates (6. årh. f.Kr.) kastede for at undgå gudernes misundelse sin kostbareste ejendel, en ring, i havet; snart fik han den tilbage i maven på en fanget fisk og blev da if. Nemesis-lærens idé om ligevægt mellem lykke og ulykke i livet (jf. n.t. s. 81) ramt af ulykke og død; temaet benyttet iPolykrates Ring: Der Ring des Polykrates (1797), fortællende digt af Schiller. -Fortunen: se s. 606. -vatret: kruset af småbølger og med skiftende farver.

242Triangel: om denne og de flg. københavnske lokaliteter se s. 600 ff. -Kapervogne: se n.t. s. 207. -Vægter: medlem af kommunalt korps, der gjorde polititjeneste, passede gadebelysningen m.v. -Levebrødsmænd: personer med fast ansættelse. -Morgenstjernen(s): vægternes våben, en lang stang med en kugle besat med pigge. -lurer: småsover. -Piccolofløiten: fløjte i højt toneleje; vægterne bar signalfløjte. -Handelscommisbrød: Handelscommis: person i butiksfaget; -commisbrød: groft rugbrød, især for soldater. -Bændeljøder: omvandrende (jødiske) småhandlende, der sælger bånd og bændler. -Pultebidere: kontormænd (nedsættende).

243Kabussen: kraftig hue med øreklapper. -lette: give en gang prygl. -Choc: se n.t. s. 172. -sislende: hvislende (ligesom slanger).

244tør ikke: kan ikke tillade mig. -Plaid: langt uldent, ternet klædningsstykke af skotsk oprindelse. -Nørrebro: gaden lige uden for Nørreport (Kc4). -ude med Fregatten: udkommanderet med det krigsskib, hvor de er tjenstgørende. -Salsdame: prostitueret, der bor til leje i de øvre etager.



245Etatsraaden: se n.t. s. 30.

246galant: velklædt, velopdragen. -Justitsraad: se n.t. s. 30. -Foraarsstykke: overtøj til forårsbrug.

247Buona sera, Signore! Felicissima notte: it.: god aften, min herre! God (egl.: meget lykkelig) nat.

248Spleen:se n.t. s. 181.

249Marmorpladsen: byggepladsen vedMarmorkirken: se s. 600 f. -pompejansk Mønster: vægmalerier og tapeter med motiver i stærke farver i lighed med, hvad man havde fundet i den oldromerske by Pompeii, kom på mode efter ca. 1810. -Naturalier: genstande fra naturen. -Sal: stor stue eller salon til særlige lejligheder. -Damask(es): kostbart, mønstret stof, oftest silke. -Salonen: her: sal, jf. ovenfor.

250Stentorstemme: se n.t. s. 212.

251laae paa Strandveien: havde sommerophold på Strandvejen (Ne2-6). -Sukkermøllen: mølle til forarbejdning af sukkerrør; alm. på de vestindiske øer, hvor arbejdskraften var negerslaver. -gjøre Honneurs: udføre værtindepligter.

252Julie...Rosalinde: Juliet fortrænger Rosaline som genstand for Romeos kærlighed i Shakespeares tragedieRomeo and Juliet(1597). -Misviisning: især om kompasnålens afvigelse fra den virkelige nordretning. -Elsker: tilbeder.- philistreuse: spidsborgerligt småtskårne.

253Nemesis: se n.t. s. 81 og 241. -hiin Tyv ... pegede paa ham: ikke identificeret. -Kadmos: gr. sagnkonge, der ved gudinden Athenes hjælp dræbte en drage og på hendes råd såede dens tænder i jorden; heraf groede krigere frem, der med undtagelse af fem dræbte hinanden (OvidsMetamorfoserIII, 1 ff.). -Erynnierne(s): den gr. mytologis mest dystre hævngudinder. -Templet i Epidaurus: tempel for den gr. mytologis lægegud Asklepios i den oldgræske by Epidauros. -Kun Den ... har Adgang her: forkortet gengivelse af indskriften over Asklepios-templet; citeres i denne form i

254Ninon: skuespil (1848) af Henrik Hertz, 4. akt, 6. sc. -Bimpel: sold. -Chevalieren(s): Chevalier (fr.: ridder junker) de Villiers, der skyder sig, da han erfarer, at hans elskede er hans mor. -Hvad vil jeg nu?...Gid det var ugjort: Ninon5. akt, 7. sc.

255Som Stjemechoret ... Gid det var ugjort: Ninon5. akt, 7. sc., umiddelbart før ovenstående citat. -voilà tout: se n.t. s. 10. -Hovedvagtsuhret: se n.t. s. 70. -Østerlandets Eventyr ... Tivoli ... Charlottenlund: flere forlystelsesetablissementer i Tivoli (se n.t. s. 25) og enkelte i Charlottenlund (se s. 606) var opført i orientalsk (»maurisk«) stil.

256slaaer sin Kappe ... vandre: hentydning til kaliffen Harun Al Raschid i den orientalske eventyrsamling1001 Nat, der færdes forklædt og ukendt i sin hovedstad Bagdad. -den gamle Ølhalle: formentlig en af de talrige øl- og sangerindeknejper på strækningen Vesterbrogade-Frederiksberg Allé, jf. s. 601. -Schweizerpavillon: en sangerindeknejpe på hjørnet af Frederiksberg Allé og Værnedamsvej (Ne7). -la maison blanche:



fr.: Det hvide Hus, ikke identificeret. -Gorgonen(s): én, efter senere forestillinger tre frygtindgydende kvinder, hvis blik if. den gr. mytologi forvandler den, der betragter dem, til sten. -Informationer: privatundervisning. -den rige Athenienser: jf. måske Shakespeares skuespilTimon of Athens(ca. 1607) eller den gr. forfatter LukiansTimon eller Misantropen(2. årh.), som Bergsøes tekst bærer visse mindelser om. -Sodoma og Gomorrha: syndige byer, der if. 1. Mosebog kap. 19 ramtes af Guds straf. -Heidukke: lakaj eller tjener klædt på ungarsk maner.

257Dragedukke: egl. et overnaturligt væsen, der if. folketroen skaber lykke; her måske med ordspil på drage: en ubehagelig kvinde. -Brig: tomastet sejlskib. -Angel: fangstkrog.

258ulovlig: ikke ægteskabelig. -forplante Forbandelsen paa dit Afkom: jf. 2. Mosebog 20.5 og Jeremias's Bog 31.29. -Jamaica: britisk domineret del af de vestindiske øer, jf. n.t. s. 251.

259Nowaja Zemlja: russisk ø i det nordlige ishav. -Mosaikagraffe: se n.t. s. 134. -capitolinske Duer: mosaik med drikkende duer i Sala delle colombe i Capitolmuseet. -Juul: Jens Juel (1745-1802), dansk maler, bl.a. portrætmaler.

260Liniamenter: karakteristiske ansigtstræk. -Mousselin(s): se n.t. s. 195.

261Confetti: små kulørte gipskugler, der bruges som kasteskyts ved det romerske karneval. -Polichinel: se n.t. s. 49.

262Adresseavisen: se n.t. s. 206. -tiefe Verschwiegenheit: Goethe fremhæver ofte »Verschwiegenheit« (ty.: tavshed, diskretion), fx iRömische ElegienXXX (tr. 1795), der rummer myten om Kong Midas (se n.t. s. 233). -Curator: se n.t. s. 231. -Renterne...Capital: rentefoden er 5% (jf. s. 342), og kapitalen altså på 60.000 daler, se n.t. s. 29. -Naboben: rigmand, hvis formue stammer fra fremmede verdensdele, især Indien. -Blendrammen: se n.t. s. 191.

264Sportler: løse indtægter som fx drikkepenge.

265Galilei: it. naturforsker (1564-1642), der 1633 af den pavelige inkvisition blev tvunget til at fornægte sin videnskabelige overbevisning. -Galilæer Peter...Pilatus: apostlen Peters fornægtelse af Jesus skete ikke hos den romerske statholder Pilatus, men i den jødiske ypperstepræsts gård, jf. Mattæus 26.57-75. -Caneelstang: kanelbrun sukkerstang. -tête à tête: fr.: stævnemøde. -Melodrama: lyrisk drama med musikledsagelse; opstyltet følsom optræden. -Den er svær, men den kan ta'es: refræn i vise af samme titel i Adolph ReckesViser af -h -e(1854) 33 ff. -Ritornellen af Donsevan: indledende instrumentalmusik til en af arierne i operaenDon Juan (Don Giovanni) (1787) af Mozart, med tekst af da Ponte; jævnlig opført i København 1807 ff. -Ole Kollerød: se n.t. s. 160. -Anenteret: tilsigtet, men ikke fuldført. -2den April 1801: dato for britisk angreb på Danmark (slaget på Reden).

266Rem-Brandt: jf. den hollandske maler Rembrandt (1606-1669). -Skilling: se n.t. s. 29. -Tremarksmand: i middelalderen en mand, der ejede 3 mark og dermed kunne være nævning; eller: mand, der var idønit en bøde på



3mark og dermed dømt æreløs (jf. HolbergsPeder Paars(1719-20), 1. Bog, 2. Sang, lin. 225). -Corpus juris: lat.: rettens legeme, en oldromersk lovsamling. -den elskværdigste blandt Kvinder: jf. Højsangen (Gl. Test.) 5.9 og 6.1, der har »fagreste«, i ældre oversættelser »deyligste«.

267pivain: fin-fin eller som her: slem (jargon). -trak igjennem: jf. gennemtrukken: forsumpet. -Hinkelbeen: nedsættende om person, der hinker. -Flottin: flottenhejmer (?). -Oplad din Røst og græd: »oplad« for det normale »opløft«, jf. 1. Mosebog 27.38. -Jesu Sirups Søns Bog: jf. Jesus Sirachs Søns Visdom (eller ofte: Bog), en af Bibelens apokryfiske (ikke autoriserede) skrifter. -Schwalbe: beværtning i Lille Kongensgade (nu: Wildersgade) på Christianshavn (Ke7). -Silence: fr.: stilhed -Uvillige: uvildige, uden forudfattede meninger eller særlige interesser (juridisk begreb). -Voilà toute la compagnie: fr.: der er hele selskabet.

268Carnaille: skældsord, ofte om kvinder; slyngel. Muligt ordspil på kanaljesæk, en vin fra de kanariske øer. -Ale: eng. øltype. -Sillery: fin champagne fra Marne-distriktet. -Cliquot: fr. champagnemærke. -Curaçao: udbredt likørtype. -Alleenberg: forlystelsessted i Frederiksberg Allé, jf. s. 601. -Banco: en sød, lysegul punch. -gulldroppa: sv.: gulddråbe; flertal droppar er alm. om spiritus; »guld« forekommer ofte i omtale af spiritus hos Bellman, se n.t. s. 36. -Skandinav: tilhænger af Skandinaviens enhed. -den gamle Accisebod: accise: afgift for fødevarer, som føres fra landet til byen; en accisebod til opkrævning heraf på Vesterbrogade 10 (Kb6) blev 1852 omdannet til restauration og varieté. -Knækbeinere: æggeblomme med likør i et snapseglas. -Svaneapotheket: på Østergade (Strøget) nær Kgs. Nytorv (Ke5). -Ih, Du Friis's: Ih, du fredsens! -Sætteskipperbevilling: tilladelse til uden skibsførerbevis at føre et mindre skib.

269læse: undervise. -Jamaica: rom fra Jamaica, se n.t. s. 258. -Regula Petri: lat.: Peters regel; jargon for reguladetri: en særlig regneart. -Malabar-Cardemommeblomst: krydderi, der vokser på den indiske Malabar-kyst; malabarisk: besynderlig, udannet. -Noah ... Ararak: if. 1. Mosebog 8.4 strandede Noah på Ararats bjerg i Lilleasien. Ordspil på arrak: drik, der især benyttes i toddy, punch o.lign. -Bimpel ... Dangel: sold. -Folgender Maasse: ty. folgendermassen: på flg. måde. -som Figura udviser: som det fremgår af illustrationen. -den store Salon fra Kongens Nytorv til Runddelen: strækningen Kgs. Nytorv-Frederiksberg (jf. s. 601) opfattet som tilskuerrum i teater(Salon).

270Tomands Whist: kortspil, der normalt spilles af fire spillere, men her af to og med to »blinde makkere«. -stukket paa Kavaien: stukket (drikkevarer) under kappen, drukket. -Galaien: ældre krigsskib-type; jf. gå på galejen: svire. -Ratscha-Sing: »Rada Tsing« indgår o. 1860 i omkvæd til vise om cirkuspigen Kätchen Renz (Lindstrøm (1913) 106). -Cuttapercha: gummiagtigt stof, jf. fænomenet »Guttapercha-Productioner«, udført af »Kautschuk-Manden« hr. Alonzo, dvs. en særlig smidig artist, i Tivoli maj 1866. -curede...til: gjorde kur til. -Harpenympherne: pigerne i etablissementets musikalske underholdning. -formørkede vore Øines Lys: jf.



Davids Salmer 69.24 i ældre bibeloversættelser: »lad deres Øyne formørkes, at de ikke see.« -Bob Muah del Re Boabdil: jf. den »russisk-asiatiske Ildkonge« Rel-Muab, der optrådte på etablissementet »Sommerlyst« i Frederiksberg Allé i forsommeren 1866, og hvis program ret nøje gengives; Boabdil: den sidste mauriske konge af Granada i Spanien (15. årh.). -skraaede: spiste (som) skrå. -Rikke Wulf: ikke identificeret. -P-mol: ikke-eksisterende toneart. -Jeg elsker Peter...Hurra!: ikke identificeret. -Amor er en lille Strik ... Hva'?: 1. linje identisk med Amor er en lille Strik(Danmarks MelodibogIII nr. 16) af den meget produktive visedigter Wilhelm Rantzau (1832-97).

271Timbale: fr.: pauke. -Castagnetslager: se n.t. s. 49. -Robespierre: jf. M. Robespierre (1758-1794), en af den fr. revolutions mest frygtede ledere. -Fandango: spansk folkedans; halløj. -La roche, qui pleure: fr.: Klippen, der græder. Ikke identificeret. -Les pantalons d'amour: fr.: Kærlighedens bukser. -Saft: cognac og koldt vand. -snakkede med Ulrik: kastede op. -Alleen: Frederiksberg Allé, se s. 601. -knirket op: strammet op. -Donner: beruselse; jf. ty. Donner: torden. -Nedslag: nedbør, lynnedslag, det at blive nedbøjet. -Klagenfurt: østrigsk by. -Chut!Silence: fr.: tys! stilhed. -Napoleoniderne: sønner eller ætlinge efter den fr. kejser Napoleon I (1769-1821).

272Man vasker ikke ... Nærværelse: udtrykket tillægges den fr. kejser Napoleon I. -Det er gyldne Ord i gyldent Bind: ikke identificeret hos Shakespeare. -slaa ... en Plade: fortælle en løgn. -Pulvis et cineres: lat.: støv og aske, jf. pulvis et cinis (ental) i den lat. BibelVulgata, Genesis (1. Mosebog) 18.27. -Menneskets Hjertespeil: formentlig hentydning til den opbyggeligeMenneskets Hjertes Speil, fremstillet i ti Figurer over den indvortes Tilstand, enten det er et Guds Tempel, eller et Satans Værksted(1842, 18 opl. inden 1900). -Letsindigheden, der ingen Synd agter ... Dom: stilbevidst gengivelse af tankegangen iMenneskets Hjertes Speil, »Den syvende Figur« (s. 27). -de Troendes hellige Kjede: jf. opbyggelige skrifter som H.J. Hvalsøe:De Bedendis aandelige Kiæde af 41 Led, eller Christendommens Articler sammensancket(1700 og ofte senere). -Slukefter: traktørsted på Strandvejen ved Hellerup (Ne5); også traktørsted i Skt Annægade på Christianshavn (Ke6-f7) og i Tivoli. -Nappe: hasardspillet Napoleon. -Brukspastor: sv.: præst for menighed ved industrianlæg. -Ophelia: passagerbåd på ruterne København-Helsingør og København-Malmö. -Lanse: måske hasardspillet Landsknægt. -Frit Jeu: måske = frikort eller fristikker: kort, der ikke kan stikkes; Jeu: fr.: spil. -Tallerkenmanden: figur med tallerken på lirekasse til indsamling af penge. -italienske Legation: Italien var først en politisk enhed 1861; ingen af de italienske stater havde fast gesandtskab i København i 1853.

273Accord: tone. -Bellevue: se n.t. s. 82. -gaae paa Accord: træffe aftale om senere betaling. -Flødebolle: her: flødekande, med ordspil på bolle med flødeskum eller (punche-)bolle, se n.t. s. 25. -Sælg hende...Neger: handelen med negerslaver var et aktuelt emne. -Sæk ... Hans Fransen: jf.



Ludvig Holbergs komedieJean de France(1722), 5. akt, 2.-3. sc., hvortil den resterende replik hentyder detaljeret. -ma foi: fr.: min tro; hyppigt udtryk i Holbergs komedier. -Livre de France: fr. sølvmønt.- je n'ai point d'argent: fr.: jeg har ingen penge. -Bien: fr.: godt.

274Rangspersoner ... Etatsraad: se n.t. s. 30.

275Caméer: stene med reliefbilleder. -Maria Antoinette...Ludvig den Sextende: fr. dronning og konge, begge henrettet 1793. -svækmæssig: efter ty. zweckmässig: praktisk, hensigtsmæssigt. -Per Giove: it. ed: ved Jupiter, dvs.: min salighed. -Bruto animale: it.: se n.t. s. 141 og 183. -Tøffelblomst: også kaldet Dronningens Morgensko; jf. udtryk som tøffelregimente. -Paaskelilie: måske hentydning til den franske lilje, kongehuset Bourbons særlige mærke. -Sèvres: fr. by med berømt porcelænsfabrik. -Francs: se n.t. s. 39.

276Sacre Dieu: fr.: Hellige Gud. -Skoven: Charlottenlund, jf. s. 606. -Dio mio: it.: min Gud. -Sevilla...Doctor Bartolo: den gamle læge Bartolos arie i Mozarts operaFigaros Bryllup(1. akt, 3. sc.). Bartolo er fader (uden for ægteskab) til tjeneren Figaro, der bl.a. er i pengeforlegenhed. -Retorter: destillationskolber med skråt nedbøjet hals. -Crocodillegade: gade i Nyboder, se s. 601.

277Sybarit: nydelsesmenneske. -Morenkopper: egl.: negerhoveder; betegnelse for visse heste og fugle med mørkt hoved. -Caro mio: it.: min kære. -incommodere: ulejlige. -anbefalede sig: tog afsked.

278Strandveien: se s. 606.

279Hjulet og Tøilerne...Nemesis Haand: hjul og tøjler hører til Nemesis' særlige kendetegn, se n.t. s. 81.

281Pibestrimmel: smal strimmel lagt i folder.

282Som en Tyv om Natten: 1. Brev til Tessalonikerne (Ny Test.) 5.2.

283Kong Volmer...Seier og Lykke: jf. flg. spådom for Valdemar Sejr (1170-1241) i B.S. Ingemanns romanValdemar Seier(1826): Til Seir og Lykke blev Volmer fød;/ Men sorgløs Mand har ei levet,/ Og Lykken kan vendes om til Nød:/ I Stjernerne staaer det skrevet« (1. del, kap. 9 = Danske Klassikere (1987) 111 f.). I sin fejlagtige selvfortolkning ser kongen bort fra strofens linje 2-3 (jf. romanens 3. del, kap. 15 = Danske Klassikere (1987) 484); citatet er også centralt for hovedpersonens fejlagtige selvfortolkning i M. GoldschmidtsHjemløs, se n.t. s. 81.

284Daler...Mark: se n.t. s. 29.

285født af den fattigste blandt Kvinder: jf. Lukas 2.7. -Ascension: ø i Sydatlanten.

286Jeg beder Dig ikke ... fra vor Grav: trykt med enkelte afvigelser under titlen En Bøn i V. Bergsøes digtsamlingI Ny og Næ(1867).

287Dagmar...ond en Nat: hentydning til folkevisen Dronning Dagmars Død(Danmarks gamle Folkevisernr. 135) og citat af strofe 37 i A. Sørensen Vedels version heraf. -Ranbøl Hede: ca. 25 km vest for Vejle. -skriftede: den citerede strofe 37 udgør dronning Dagmars syndsbekendelse. -Striger: pyntebånd. -Digler: smeltekar.

288polere Myg: jf. måske polere = gøre fx ruder blanke ved hjælp af sprit, eller



myg = værdiløse kort i kortspil. -ævret Smør: særlig holdbart smør fra køer, der går i løsdrift på stubmarker. -Græssmør: smør fra græsfodret kvæg. -Phiole: tyk flaske med tynd hals. -Mephistophelesansigt: djævelen i Faustsagnet fremstilles ofte med kynisk spottende ansigt.

289bittre Mandler: således lugter det dødbringende stof cyanbrinte eller blåsyre. -homøopathisk Middel: medicin i en særlig behandlingsform, der benytter ganske små doser af midler, som hos raske eller i større doser ville fremkalde samme symptomer som den sygdom, der søges kureret. -Raffinade: raffineret sukker. -Jupiter...Tordenkiler: den rom. mytologis hovedgud har tordenkilen som særligt våben og kendetegn. -Trabucos: korte, tykke, relativt billige cigarer. -Krøsus: lilleasiatisk konge (6. årh. f.Kr.). -Salomo: gammeltestamentlig konge, se fx 1. Kongebog 4.29-34. -Høisang: erotisk digtkreds i Gl. Test, som tillægges Salomo. -Vexelerernes i Templet: Mattæus 21.12-17. -DinTale flyder lifligere: Højsangen 4.3. -Kedrons Bæk: vandløb ved Jerusalem. -Taarnet paa Libanon ... Damascus: i Højsangen 7.4 lignes den elskedes næse herved; Taarnet: et udsigtspunkt; Damascus: hovedstaden i Syrien. -den berømte Forfatter ... Bakkelsebæst: skældsordet »bakkelsebæst« forekommer hyppigt hos Ludvig Holberg. -Opstanden paa St. Domingo: formentlig det store slave-oprør 1791-ca. 1800 i den fr. del af St. Domingo, nu Den dominikanske Republik.

290Firmenich: H.C. Firmenichs konditori og forlystelsessted i Kongens Have eller Rosenborg Have (Kd4). -Mensdorffere: fin rom fra de dansk-vestindiske øer. -in salvo: lat.: i sikkerhed. -Daler: se n.t. s. 29. -for Din Maves...Apostelen siger: jf. Paulus' 1. Brev til Timotheus 5.23. -Oblater: alterbrød. -Bredgade: se s. 600. -klinke: også: slå i stykker.

291Nøddeknækker-Ansigt: det øverste af en nøddeknækker kunne være formet som en lille mand; jf. den ty. forfatter E.T.A. Hoffmanns fortællingNussknacker und Mausekönig(l 816). -spirantendes: ude af sig selv. -Frederiks Hospital: se n.t. s. 71. -Griis efter Trøfler: svin brugt til at opsnuse de lækre trøffelsvampe. -Sjovere: folk, der lever af tilfældigt arbejde. -Svibler: løg.

292Stern fra Hamborg: skal formentlig gælde for et typisk jødisk navn. -Fyldehorn: beholder til blomster og frugter. -Entreprise: (økonomisk) foretagende. -lagom: sv.: tilpas. -utomordentlig: sv.: usædvanlig god. -hujus: lat.: dennes, dvs.: i denne måned. - (Morgen-)sup: sv.: dram. -over Stalden: populært traktørsted i Charlottenlund, ved nuværende »Skovriderkroen« (Ne5). -Eremitagen: Eremitageslottet på Eremitagesletten i Dyrehaven (Ne3-4) har i perioder været sommerrestaurant -Filendriverværket: betegnelsen »Fileværket« brugtes om Rådvad kro ved det såkaldte »fileværk« (metalvarefabrik) ved Mølleåen i Dyrehaven (Ne3). -Nyholte: Nyholte kro (Nc3). -Ingen hader...skrevet staaer: Paulus' Brev til Efeserne 5.29. -hver Mand sin Lyst ... Aal: talemåde, dog ikke knyttet til matroser. -Natten er vor egen: ordsprog, der normalt tillægges »de fynske piger«. -maadelig: afholdende i relation til spiritus; afholdsforeninger vandt fodfæste efter ca. 1840.



293De Troendes Kramkiste: formentlig hentydning til opbyggelige skrifter som J. Smith:Den Troendes daglige Paaminder(1855), St. Prætorius:De Troendes aandelige Skatkammer(4. opl. 1846) eller C.H. v. Bogatzky:Gylden Skatkiste for Guds Børn(4. opl. 1850); citatet ikke identificeret. -excusere: undskylde. -Sprattebasser: unge brovtende og skabagtige mænd. -I Dalens Grød...var krum: forvansket gengivelse af strofe 1 af sangen I Dalens Skjød en Hytte laae i Th. Thaarups syngespilPeters Bryllup(1793) 2. akt, 6. sc. -Eh bien: fr.: fint. -strøe Sand: som ved begravelse. -Basse: basset, et hasard-kortspil.

294Østergade: se s. 601. -Crinoline: skørt, der holdes udspændt i klokkeform over stativ. -anteciperede: for tidligt gennemførte. -Connuptialtistand: jf. lat. connubialis: ægteskabelig, og nuptialis: som hører til et bryllup. -Whist en deux: tomandswhist. -Blaahammer: femdalerseddel.

295Thorvaldsens Psyche: Bertel Thorvaldsens skulptur »Psyche med Skønhedssalven« (1808); se n.t. s. 137. -Kong Valdemar...Stigbøilen: hentydning til B.S. Ingemanns romanValdemar Seier(1826), 3. del kap. 15, Danske Klassikere (1987), 483 ff. -Forkrænkelighedens Symbol...blive dertil: jf. 1. Mosebog 3.19. -Vogter Eder for Støvregn...Krogene: talemåde. -Een Maal is kein Maal: én gang er ingen gang, internationalt udbredt ordsprog. -Latet angvis sub herba: lat.: slangen skjuler sig under græsset; frit citat efter den oldromerske digter VergilsBucolica(ca. 50-30 f.Kr.) 3,93. -Jøden Behrendt: ikke identificeret. -Hestefoden: djævelen tænkes ofte udstyret med hestefod. -Fortunen...Lyngby: se s. 606.

296Den Stumme: Den Stumme i Portici, opera (1828) af D. Auber. -Fattigblok: pengebøsse, ofte i kirken, til indsamling af penge til fattige. -Nærum: Nd2. -Kanonjøde(fra Kamschatka): vistnok et artistspeciale. -Ansigt: efter ty. Ansicht: anskuelse. -Revolutionens Hydra: Hydra er if. oldgræske sagn et søuhyre med ni hoveder, der ved afhugning blev endnu flere; udtryk for folket, publikum. -Sorgenfri Slot: Nd4. -Sind schon mehrmals ... lassen: ty.: har allerede været der flere gange og altid beruset! ... Vi skal, vil og må til Frederiksdals kro. Der har jeg allerede i går ladet drikkevarerne ankomme. -Søllerød: Nd3.

297Hummeltofte: se s. 606. -Flyv Fugl, flyvetc.: digt af Chr. Winther iDigte(1828), musik af J.P.E. Hartmann (1805-1900). -Emblemer: symbolske billeder, evt. med tilføjet tekst. -vatret: se n.t. s. 241. -Det er det Samme...morer sig: talemåde. -Evighedskrans: krans af blomster, der bevares ved tørring. -Transparenter: se n.t. s. 75. -sammenbrændes: samles ved stærk opvarmning.

298Jægerbakken: højdedrag ved Nybrovej ca. 350 m syd for Frederiksdal kro (Nc4). -Burscher: fyre, især om studenter. -Bureauet: kontoret. -Victor Emanuelden Anden: konge af Sardinien og senere over kongeriget Italien (f. 1820); portræt iSalmonsens KonversationsleksikonXXV (1928), 79. -Suffisance: selvtilfredshed.

299Kammerherre: oprindelig tjenstgørende ved hoffet, senere især titel placeret i 2. rangklasse, se n.t. s. 30. -coup de main: fr.: overrumplingsangreb.



-Affinitet: det slægtskab mellem forskellige stoffer, der ifølge ældre teorier var forudsætningen for deres indgåelse i kemiske forbindelser; i J.W. Goethes romanDie Wahlverwandtschaften(1809, da. overs. 1810-11) overføres begrebet til psykologien.

300Støvfrakke: let, imprægneret frakke af lyst stof. -de ustadige Glæders letbevingede Guddom: den rom. mytologis gudinde for livets tilskikkelser på godt og ondt, Fortuna, fremstilles ofte bevinget. -philistrøse: spidsborgerligt åndløse.

301Du dømmer Brandt...Skulde man: 1.-3. udg. har flg. stort set uændrede tekst, her citeret efter 1. udg. s. 377, der er udeladt fra og med 4. udg.: »Du dømmer Brandt for haardt,« svarede Henry, »saa slet er han dog ikke, og desuden har han jo ikke faa gode Sider. Han er overordenligt flittig og i Besiddelse af en stor Arbeidsdygtighed. Han har videnskabelige Interesser og giver sig meget af med vor Literatur. Han er meget godmodig og, hvad jeg sætter Priis paa, altid fiin og beleven, sjeldent raa, selv ikke midt under sine værste Udskeielser.«/ »Ja det Skudsmaal lyder jo overordenligt kjønt,« sagde Frederik, »især naar man lægger det til de gode Sider, som jeg fremhævede. Men hvad vil saa det Hele egenligt sige? Han er flittig, fordi det at gjøre Carriere er hans eneste Higen; han har videnskabelige Interesser, fordi det altid er ganske kjønt for en ung Mand at kunne gaae for den Lærde og have mange Bøger i sin Reol. Han beriger vor Litteratur! Aa ja, det kan siges, men hvormed? Med smaa historiske Arbeider over Resterne af vort Aristocrati, der have den dobbelte Fordeel, at de om Vinteren honoreres med klingende Mynt og i Jagttiden med et behageligt Ophold paa de store Herregaarde. »Peter veed, hvad de andre Petere have Lyst til,« som han selv siger.«/ »Aa, det mener han ikke,« sagde Henry. »Skulde man« etc. -løse Tegl: mursten ses stadig i vandet ved Hjortholm. -»Enten«...»Eller«: hentydning til Søren KierkegaardsEnten-Eller(1843), hvis første del skildrer det æstetiske stadium (intens livsudfoldelse, fx i nydelse), mens den anden del skildrer det etiske stadium (pligt, ansvar, stabilitet). -bedre, at Een fortabes...tilgrunde: jf. tankegangen i Mattæus 18.6 ff.

302Til Slangen gaaer man...Villie: jf. tankegang og metrum i Fr. Paludan-MüllersAdam Homo(1841-49). -Omdreiningen: øverst på bakken over Frederiksdals kro slår Hummeltoftvejen et knæk (Nc4). -Landeveien der fører ... Kro: jf. Mattæus 7.13. -Kenne Dich, Spielmann! ... und: ty.: (jeg) kender dig, spillemand! man begynder med de små, og. Måske hentydning til Moors replik i Fr. v. Schillers skuespilDie Räuber(1782) 2. akt, 3. se: »Ich kenne dich, Spiegelberg«. »Mit den Kleinen fängt man an, mit den Grossen hört man auf« anføres som melodi til visen »Man maa see Alt i den rette Belysning« i W. RantzausDøgnfluer. Første Samling(1862).

303Aversion: uvilje. -Virak: se n.t. s. 116. -Fluer i August Maaned: »fluer i september« er et hyppigt udtryk for stor mængde hos Holberg. -De spytte...hvor de vil: jf. Christian Winthers digt Flugten til Amerika (1835) strofe 16. -Erlauben Sie ... erkläre?: ty.: tillader De, at jeg forklarer Dem



det? -Silence messieurs!: fr.: stilhed, mine herrer! -entomologisk: vedrørende insekter. -trelirium demens: fordrejning af delirium tremens: drankergalskab; lat.: demens: afsind. -Wir haben auch ... chiama?: ty. og it.: vi har også hos os i Italien en mængde af disse små (u)dyr, det hedder - ja, hvad er det, det hedder?

304Ganz recht...Lopenspiel: ty. og it.: ganske rigtigt, men jeg har glemt navnet. Nå, dem har Gud skabt, for ellers kunne man ikke have (fået) noget loppespil. Kender De loppespil? (Glosen »Lopenspiel« findes ikke på ty.). -Kennen Sie dieses...Karoschenspiel: ty.: Kender De det med mad og u-mad? Det kalder vi droschespil eller karossespil. Glosen »Karosche« findes ikke på ty.; spillet på Effen/Essen og Ueffen/Unessen beror bl.a. på ligheden mellemfogsi den type skrift (fraktur), der benyttedes i bogens ældre udgaver. -Ja wohl, L'hombrespiel...Verstehen Sie?: ty. og it.: Ja vel, l'hombre-spil (et kortspil)! Det spiller vi meget ofte i Napoli i de små beværtninger; thi alt hasardspil er forbudt. Men så spiller man således: Man tager et stykke sukker og lægger det på bordet. Så parerer man (dvs. gør sin indsats) og venter, indtil en l'hombre (altså en loppe) sætter sig på sukkeret, og den, på hvis sukker l'hombren har sat sig, får hele indsatsen. Forstår De? -Styrvolter: betegnelse på bestemte kort, der ikke anvendes i bl.a. l'hombre og derfor »tages fra«; også nedsættende personbetegnelse. -Volter: kunstspring.

305Capisce?: it.: forstår De? -Saraudlirksoak ekal luarksoak!: grønlandsk: en stortorsk en stor laks (eller: en haj). En grønlandsk ortografi, som stedet her dog forholder sig frit til, var skabt 1851 af Samuel Kleinschmidt (1814-86). -Holmblads Psalmebog: spillekort, egl. fra Jacob Holmblads fabrik i København. -Belzebub: de onde ånders fyrste i Ny Test., se Mattæus 12.24. -Philistrene: jødefolkets modstandere i gammeltestamentlig tid; også om åndløse spidsborgere. -Belials Børn: gammeltestamentlig betegnelse for de ugudelige. -Flue, Du Lille...ordenlig Text: ikke identificeret.

306Igler: blodsugende orm, der benyttedes ved åreladning. -Paré: indsats, det, der spilles om. -Blankenstein: måske ordspil på »blanke af«: berøve ejendom, eller på »blanko«, fx blankoveksel: ikke helt udfyldt veksel, som ihændehaveren kan udfylde. -Croupierskovl: apparat, der bruges ved ind- og udbetaling af penge ved roulettespil. -Faites votre jeu, Messieurs!: fr.: gør Deres indsats, mine herrer!

307Kalvekryds: se n.t. s. 120. -griner Banqueuren og Dyden græder: jf. Johannes 16.20.

308parole d'honneur: fr.: (på) æresord. -Fortem fortuna: lat., normalt »Fortes fortuna adjuvat«: lykken står de kække bi; findes let varieret hos flere rom. forfattere. -Voyons!: fr.: lad os se! -Kom an, Proserpina...op: jf. HolbergsPeder Paars(1719-20), 4. Bog, 2. Sang, vers 243. -Proserpina: den romerske mytologis herskerinde over underverdenen. -Kalliope: den gr. mytologis gudinde (muse) for den episke digtning.

309Joseph: seksuelt afholdende ung mand, jf. 1. Mosebog 39.7-15. -Dryader:



se n.t. s. 101; kvindelige væsener, hvis liv er knyttet til træer. -Bollen: se n.t. s. 25. -Centrifugalpompe: alm. udbredt pumpe-type af lav nyttevirkning.

310Ganz prächtig...bummeln: ty. og it.: ganske prægtigt ... Ved Bacchus (se n.t. s. 170), ganske prægtigt. Det er noget helt lokalt. Her vil vi svire hele natten.

311Vindskibelighed: flid, sans for personlig vinding. -Mimerstelt: Odin, den nordiske mytologis hovedgud, satte sit øje i pant hos jætten Mimer for at vinde visdom. -Renaissance(perioden): egl.: genfødelse. -Plekter: apparat, hvormed strengene på forskellige instrumenter anslås. -Allunsskind: skind, der er garvet med kemikaliet alun. -Thyrsus: en stav omviklet med efeu og vinranke, som hører til den gr. mytologis vingud Dionysos' kendetegn. -Cymbler: bækkener (musikinstrument). -Korybanterne slog paa Kreta: et lilleasiatisk (frygisk) præsteskab, der dyrkede gudinden Rhea Kybele under voldsom pauke- og anden musik; her blandet sammen med kureterne, et gr. præsteskab knyttet til en lignende kult på Kreta. -Diogenes: gr. filosof (4. årh. f.Kr.), der if. traditionen boede i en tønde som led i simpel levevis. -Voilà, Messieurs: fr.: mine herrer, der har vi ... -Cabinetstykker: museumsgenstande. -Kirsten Piil: forlystelsessteder omkring Kirsten Pils kilde ved Dyrehavsbakken (Ne4). -Dreyschock: formentlig Alexander D. (1818-69), tjekkisk klavervirtuos og komponist, der turnerede i Skandinavien fra 1855. -Litteris et Artibus: lat.: for videnskab og kunst, indskrift på sv. medalje indstiftet o. 1853. -Musik, Musik! Den store chinesiske Tromme: citat fra H.C. Andersens eventyr Nattergalen (1844). -bacchantisk: løssluppen (som festerne for den rom. mytologis vingud Bacchus).

312Fadeburet: rum til opbevaring af fødevarer.

313Fjerdingvei: 1/4 dansk mil, dvs. 1883 m.

315Justitsraadinde: se n.t. s. 29. -Flyvekuller: hjernesygdom hos heste, der ytrer sig som ustyrlighed. -Bagsvær: se s. 607.

316nu skulle jo Alle paa Strandveien: se n.t. s. 251.

317tyre en lille Basse: se n.t. s. 293. -Vandkunsten: plads i København (Kc6); her lå den berygtede gæstgivergård »Holger Danske« og flere bordeller. -Skildvagter: efter branden 1728 tjente »Holger Danske« som logi for gardister. -rude: fr.: udannet, rå. -ganske vist: helt sikkert. -Synonymer ... Levin: hentydning til den omstridte danske sprogmand Israel LevinsTil Kritikken af det Synonyme i Dansk(1860) og flere skrifter om synonymer: ensbetydende ord. -Donner: se n.t. s. 271. -Svingbasse: specielt om ældre damer. -Schnitzer: fortysket form af snitser: let rus. -Derivationen: oprindelse, afledning. -Giir: skibs afvigelse fra sin kurs; rus med tilhørende usikker gang. -en Pisk, en Hat ... En paa Lampen: dagligsprog for en rus. -være paa Støvlerne...pille en Kæfer ... gaa med et Skab: dagligsprog for at være beruset.

318Brevet til de Philippenser: et af Paulus' breve i Ny Test. -Omgangssyge: smitsom sygdom. -fornaglede: egl. om at gøre skydevåben ubrugelige ved at drive søm ind i mekanismen.



319de engelske Snøreliv: mens stramme korsetter (snørliv) genindførtes i damemoden i det øvrige Europa efter 1820, fastholdt man i England en løsere snøring. -Hoffinannsdraaber: middel mod besvimelser m.v.

320Damask(es): se n.t. s. 249. -Philantrop: se n.t. s. 34.

321Genius: ånd.

322Maskine: formentlig til opvarmning af te-vand. -Scrophuleust: kirtelsygt. -Emilie Bardun: ikke identificeret. -»Blomstrende Hyldekviste« af Victor Emmanuel: ikkeidentificeret; jf. s. 599. -gaaer ... paa: overgår.

323Paddehat: vistnok en bredskygget hat med flad, rundet puld. -Maaneskinsstemning ved Søen: typisk titel på alt for stemningsfuldt digt. -Den knækkede Staalorm: måske hentydning til diverse tekster i H.V. KaalundsFabler for Rørn(1845).

324Hans Kvast: tosse. -fire Skilling: hyppigt udtryk for ringe værdi; se n.t. s. 29.

326Remisserne: se n.t. s. 107. -Huset(Jackson & Watt): bank- eller handelsfirma. -San Jago de la Vega: Santiago de las Vegas, by på Cuba i Vestindien. -Commers: se n.t. s. 121. -Digler, Retorter: se n.t. s. 276, 287.

327Rigsdaler: se n.t. s. 29.

328artesiske Brønde: brønde, hvor vandet p.g.a. naturligt tryk stiger op over jordoverfladen.

329mærkelig: mærkbar. -Beaumonden: fine folk. -Langelinie: o. 1850 en del af Kastellets ydre befæstninger (Kf2-3); yndet udflugtsmål. -Pligt og Tilbøjelighed: humoristisk hentydning til den fransk-klassiske tragedie, hvori helten traditionelt er splittet mellem disse to hensyn.

330Kain og Abel: flere fremstillinger af dette motiv, jf. 1. Mosebog 4.1-16.

331Og Kain sagde...ihjel: 1. Mosebog 4.14. -Damasenere: bogstaver af orientalsk (snørklet) tilsnit; 1. udg. har: i den gamle Manuskriptstiil. -Cyprianus: trolddomsbog, kendt i Europa siden middelalderen. -Hvi er Dit Aasyn nedslaget...herske over den: 1. Mosebog 4.7.

332Meleret Parade: om farvevirkningen, når forskelligt uniformerede soldater står opstillet sammen. -Livet er kun en Drøm ... man vil: måske hentydning til den spanske digter Calderóns dramaLivet er drøm(1635). -Chlorblegning, Gibs eller Høvlspaaner: mangel på 1. klasses materiale førte til brug af bl.a. klor (ca. 1800) og træmasse (ca. 1845) i papirproduktionen. -Da ligger Synden for Døren ... over Dig: 1. Mosebog 4.7.

333Naboben: se n.t. s. 262. -det store Schisma ... Pavedømmet: splittelsen mellem de to paver i henholdsvis Rom og Avignon 1378-1417. -Pornokratiet: »skøgeherredømmet«, en forargelig periode i pavedømmets historie (10. årh.). -Skidtmas: kortspil.- proponerede: foreslog. -trække paa Hovedvagten: trække på vagt; se n.t. s. 70.

334fem tusind Daler: jf. s. 262 med note. -Menneskeslægtens Ødelæggelse: ikke identificeret. -giver Vulcan disse Horn: den rom. mytologis gud for ild, metaller og smedevæsen blev gjort til hanrej af krigsguden Mars. -Voxstabel: se n.t. s. 223. -Psyche: se n.t. s. 137. -papier maché: fr.: masse af opblødt



papir og bindemiddel, der kan formes. -Triangelen: om denne og de flg. lokaliteter se s. 606.

335Skoven: Frederiksdal Storskov, her benævnt Nørreskov (Nc4).

336Dragt: hvad der kan bæres på én gang.

337Dagvognen: vogn med fast køreplan til person- og varetransport, indført 1834. -Sogneforstanderselskabet: dvs.Sogneforstanderskabet: forsamling, der styrer lokalforvaltningen (således betegnet 1841-67). -paa Sognet: under fattigforsorgen. -Frederiks Hospital: se n.t. s. 71.

338mere end een Vei ... Rom: jf. ordsproget »alle veje fører til Rom«. -Spindehuset: straffeanstalt, især for kvinder. 5. udg. (1882) har »Børnehuset«.

339Portefeuille: se n.t. s. 115. -Chi va piano...lontano: it. ordsprog: den, der går stille, går fornuftigt, og den, der går fornuftigt, går langt.

341Damoklessværd: et sværd ophængt i et hestehår over hovedet på Damokles af dennes herre, tyrannen Dionysios i Syrakus (4. årh. f.Kr.), som en illustration af de farer, der truer en enehersker. -Fordring: tilgodehavende-bevis. -stemplet Papir ... Form: officielt papir til juridisk bindende dokumenter. -Procurator: advokat.

342Vexlerne: pengeanvisningerne. -reverenter talt: rent ud sagt. -Forligelsescommissionen: institution til behandling af civilretlige sager for at hindre, at disse kom for en egentlig domstol. -Hof- og Stadsretten: 1. retsinstans i København, nu: byretten.

343Spunshullet: hul til påfyldning og tømning af tønde. -Riscontro: it.: udligning af gensidig gæld uden brug af kontanter. -Forskrivningen: betalings-forpligtelsen, gældsbeviset.

344Udtræk: udtrækning af ét enkelt tal i tallotteri. -fange Harer med Tromme: jf. talemåden »der hører lykke til at tage en hare med en tromme«. -Ankerfald: det, at ankeret kan få tag i bunden; jf. talemåden »Lykken haver et skrøbeligt ankerhold«.

346Ak, vidste Du ... lide paa: trykt med små afvigelser under titlen Stemninger I i Vilh. Bergsøes digtsamlingI Ny og Næ(1867). -lethargiske: dødlignende bevidstløse.

347Ampelisrankerne: plante med hængende vækst, der egner sig til at vokse i ophængte skåle. -Polichinel: se n.t. s. 49. -Carnationen(s): se n.t. s. 184. -Den, der vilde løfte den første Steen: Johannes 8.3-7.

348Havblik: blank vandoverflade ved vindstille. -Gemme: ædelsten, ofte med udskårne figurer. -de tre capitolinske Duer: se n.t. s. 259.

351Drev: små tandhjul.

352Esplanaden: se s. 601. -Holmens Kirkegaard: søværnets kirkegård (Kd2-3). -Kjærlighedsstien: se s. 601. -gjøres Indførsel: skaffes penge til kreditorer ved udlæg i skyldnerens ejendom (Danske Lov 1-24-17). -Udførsel: udskillelse af væske m.v. fra legemet. -Skurrile: lavkomiske, plumpe.

353Ær Din Fader og Din Moder...Landet: Moselovens 4. bud, se 2. Mosebog 20.12.

355Mesalliance: ægteskab mellem socialt ulige personer.



357Assistentskirkegaardens hvide Muur: Københavns største kirkegård (Ka3) var allerede kort efter 1800 omgivet af hvidkalkede mure.

358Narrens Latter...Kong Lear: en nar og jarlesønnen Edgar i rollen som den halvgale Thomas ledsager den ulykkesramte konge i Shakespeares tragedieKing Lear(1606) 3. akt, 1.-2., 4. og 6. sc. -Meubelvogn: flyttevogn.

359exalteret: overspændt.

360Affinitetens Love: se n.t. s. 299. -Den, der troer, haster ikke: Esajas's Bog (Gl. Test.) 28.16. -ulæsket Kalk: brændt kalk, der ikke er tilsat vand; brugtes som desinficerende middel i gravene, der i panikken under koleraepidemien ikke var gravet dybe nok.

361Leporellos Ord ... det ender: Leporello er Don Juans tjener i MozartsDon Juan, se n.t. s. 265; næsten ordret efter den da. oversættelse ved N.C.L. Abrahams (1864) 11. -recitative Skuespil: Recitativ: mellemting mellem tale og sang i opera. Reciterende skuespil: skuespil bestående af tale (modsat opera og ballet). -Recidivet: tilbagefald til netop overstået sygdom. -Entrechat: balletspring, hvorunder benene krydses flere gange. -Mellemkattespring: jf. fr. entre: mellem, og chat: kat. -Et pourquoi non?: fr.: og hvorfor ikke? -Bedrøvelsens Jerusalem: de sørgelige tilstande efter den jødiske hovedstads ødelæggelse 586 f.Kr. ligger til grund forBegrædelsernes Bog: del af Gl. Test., nu: Klagesangene. -kaster ... Sviin for Perler: jf. »kast ikke jeres perler for svin«, Mattæus 7.6. -dyppe de smaa Tvebakker i Davids Psaltkar: Psaltkar om (Davids) Psalter (samling af salmer i Gl. Test.), se Ludvig Holbergs komedieJeppe paa Bjerget(1722), 1. akt, 6. sc. -Med Løier og Munterhed ... Bravo: Leporello og Don Juan i MozartsDon Juan, se note ovenfor; næsten ordret efter N.C.L. Abrahams da. oversættelse (1864) 27. -Belzebub: se n.t. s. 305. -Melodrama: se n.t. s. 265.

362imod Naturen: se n.t. s. 184. -Rangforordningen ... Geheimeraad: se n.t. s. 29. -reen Mixtur af Tykmælk ... umodne Blommer: sundhedsvæsenets bekendtgørelse af 26.6.1853 advarer i forbindelse med kolera mod »sure, fede, opblæsende og afførende Fødemidler, saasom raa, især umodne, Frugter og Haveurter, Meloner, Agurker« etc. -Skillingsøl: meget tyndt øl. -Borgergade: se s. 601. -Udrensning: befrielse for mindreværdige (fremmed-)elementer. -Almindeligheden: Almindelig Hospital, se n.t. s. 33. -Portviin: se n.t. s. 63. -Mavebelte: se n.t. s. 27. -Agurkesalat: jf. ovenfor. -Charlottenlund: se s. 606.

363fixerede: se n.t. s. 24. -cholerisk: opfarende; lidende af kolera. -pyramidale: pyramidelignende. -Gaimard: P. Gaimard (1790-1858), fr. zoolog og ekspeditionsleder. -Apis i Ægypten: hellig tyr i oldtidens Ægypten.

364Vi ere jo Alle Vorherre en Død skyldig: ordsprog. -Helvedessteen: lapis, et ætsende middel. -Nørrebroes Apothek: Nørrebro(-gade) nr. 6 (Kb4). -Unzer: 1 unse = ca. 30 g; vægtenhed for medicinalvarer, ædle metaller m.v. -Dyvelsdræk: ildelugtende gummiharpiks (egl. djævel-skarn), tidligere meget brugt i lægekunsten. -falder i ... Grave...Andre: jf. Ordsprogenes Bog (Gl. Test.) 26.27. -comparerer: sammenligner; gradbøjer (adjektiver);



møder som vidne i retten. -Garnisons Kirkegaard: hærens kirkegård (Kd2); midt i juli 1853 ramte koleraen for alvor Københavns garnison. -Assistentshuset ... Panter: offentlig institution i København, hvor man kunne låne penge mod pant; her om Assistens kirkegård. -Sèvres-Porcellain: se n.t. s. 275.

365Kotzebue: A. v. Kotzebue (1761-1819), ty. forfatter til sentimentale og moraliserende romaner og skuespil. -Pietist: tilhænger af kirkelig retning, der lægger særlig vægt på fromhedslivet. -Hintze: P.W. Hintze, handelsgartner på Vesterbro. -Storkenæb: stikkende plante af slægten geranium. -Pesten i Florents: måske hentydning til indledningen i den italienske forfatter Boccaccios novellesamlingDecameron, se n.t. s. 20. -Apostlen Paulus ... Galaner: et af Paulus' breve er stilet »til de Galater«; galan: kvindetilbeder, gift kvindes elsker. -Drik ikke Vand ... Helbreds Skyld: se n.t. s. 290.

366Eidammer: hollandsk ostetype. -Naboben af Golkonda: statholder i indisk by, der er berømt for sine diamanter; se n.t. s. 262. -Blaahammer: se n.t. s. 294. -blesseret: såret. -Ginderup: restaurant med kolde retter i Frederiksberggade nr. 8; eller Ginderups kælder, en natcafé i Vimmelskaftet nr. 8; eller Bazar-restaurationen i Tivoli, se s. 601. -Bagge: en medicinsk kandidat af dette navn var det første koleraoffer blandt lægerne på Almindelig Hospital; fra og med 5. udg. (1882): Bugge. -Permission: se n.t. s. 63. -Gumlingegnask: gumling: et lille stykke hårdt brød.

367Banquenren: den, der i hasard uddeler gevinst og indkasserer tab. -faaer noget Extra fra Kurvemageren: jf. at få en kurv: få nej til frieri. -Hemsko: særlig bremseanordning.

368Posterne: formentlig stolperne ved vinduet.

370over Stalden: se n.t. s. 292. -Niels Husar: Niels Nielsen, restauratør i »Over Stalden« 1847-52. -Sangerinder: sangerinder og harpespillersker underholdt på »Over Stalden«.

371Jeg er saa slap...Reenhed tilbage: trykt med enkelte afvigelser under titlen Stemninger II i Vilh. Bergsøes digtsamlingI Ny og Næ(1867).

373»Som det behager Eder« eller »Livet i Skoven«: W. Shakespeares lystspilAs you like it(ca. 1600) blev bearbejdet af Sille Beyer somLivet i Skoven(1850). - (Skov-)Jeu: fr.: leg, spil. -Frit-Jeu: se n.t. s. 272. -gik den anden Tinskee: tinnet ødelægges ved for stærk varme. -Afbræk: skade (fx militært); afveksling. -Nemesis: se n.t. s. 81. -fem Fiske og to smaa Brød: jf. Mattæus 14.13-21, der dog har to fisk og fem brød.

374Cameral(-examen): nationaløkonomisk eksamen. -Tauchnitzerudgave: det verdenskendte forlag Tauchnitz i Leipzig var grundlagt 1837. -Ægteskabets Hemmeligheder: måske hentydning til F.W. WedelersÆgteskabets Pligter og Hemmeligheder. En Gave til Ugifte og Nygifte af begge Kjøn(1844, 1855, ty. original 1839). -Brandts store og gode Handlinger: hentydning til O. Mallings opbyggelige historiske læsebogStore og gode Handlinger af Danske, Norske og Holstenere(1777). -den hellige Augustinus ... Vestergade: hentydning til den kristne kirkefader Augustin (se n.t. s. 218) og til tobaksfirmaet



Chr. Augustinus i Vestergade 41 i København. -Naturforskerne mene ... Abekattene nærmest: hentydning til den eng. naturforsker C. Darwins nedstamningsteorier fra 1850'erne. -svækmæssigt: se n.t. s. 275.

375Livrente- og Forsørgelsesanstalten: statsgaranteret alders- og enkepensionsanstalt, oprettet 1842; her også om ægteskabet. -Gift Dig eller gift Dig ikke ... Dele: hentydning til S. Kierkegaards »Enten-Eller«. Et Exstatisk Foredrag« blandt »Diapsalmata« iEnten-Eller(1843,Samlede VærkerII (1962) 40). -Hatten paa ... i Parlamentet: medlemmerne af det eng. overhus (the House of Lords) beholder hatten på under møderne. -Philistreust: se n.t. s. 300. -Frederiksberg: se s. 601.

376macadamiseret: skærve- og tjærebelagt. -ræklede: lange og tynde. -Anglerkøer: malkerace fra Angel i Slesvig-Holsten.

377Esist eine alte Geschichte...neu: citat fra Heinrich Heines Lyrisches Intermezzo nr. 39 iBuch der Lieder(1827). -Opera: flertal af lat. opus: værk. -Silence, Messieurs!: se n.t. s. 303.

378Nemesis...Hjul: se n.t. s. 81. -Sangklokkerne: klokkespil i kirke, der spiller salmemelodier. -Lidet haver Den levet...ædet: ikke identificeret. -Frihed og Lighed: slagord formet af den fr. filosof C.L. de Montesquieu (1689-1755); under den fr. revolution 1789 suppleret med »broderskab«.

379Død...Søvn...Nemesis...Kummer...Parcerne: if. gr. mytologi er Nyx (Natten), som er sløret i forglemmelsens mørke, moder til bl.a. Thanatos (Døden), Hypnos (Søvnen), Nemesis (se n.t. s. 81) og Oïzys (Sorgen = Kummer) samt til de tre Pareer (skæbnegudinder), af hvilke Atropos ved døden afskærer menneskenes livstråd. -hæderligt: ærefuldt, agtværdigt; også: temmelig godt.

380mortificerer: erklærer ugyldig (juridisk). -Ødelæggelsens Vederstyggelighed: Mattæus 24.15. -løb Spidsrod: den især militære straf at løbe mellem to rækker soldater, der slår med tynde kæppe eller piske.

381antiqvariske: vedrørende den gr.-rom. oldtid. -Janushovedet: Janus, den romerske mytologis guddom for døre, vinduer og al begyndelse, kunne med sine to ansigter se både frem og tilbage; vedr. digtet som helhed se Elisa Bøgh:Frederik Bøgh(1887) 73. -Inclinationen: sympatisk tilbøjelighed, kærlighed. -klappes op: gives signal til, at dansen skal begynde. -grant: tydeligt.

382den deiligste blandt Kvinderne: se n.t. s. 266. -Skansen: bageste del af øverste skibsdæk. -Carmin: stærkt rødt farvestof.

383Egebul: egestamme.

384underligt: vidunderligt.

387Stanzen(s): ottelinjet strofe som i teksten ovenfor. -Reversen: bagsiden. -Basset: se n.t. s. 293. -stik paa Kavaien: se n.t. s. 270. -gaaer ... paa Galaien: se n.t. s. 270.

388Halle: den gamle Ølhalle, se n.t. s. 256.

389aparte: specielt, særlig godt. -Steil ut nu...faveuren: delvis imiteret



svensk; måske: Nu rask afsted, brødre, i Jesu navn! Hurra, vi skal ud og (n)yde de (evt. erotiske) gunstbevisninger. Sv. viser spillede en vigtig rolle i 1860'ernes sangerinde-knejper o.l. -Speciedaler: se n.t. s. 29. -Lygtemændsflammerne: lysfænomen, der ifølge folketroen lokker mennesker ud i moser o. lign.

390sardonisk: se n.t. s. 208. -Banqueuren: se n.t. s. 307. -Kirken, den Reformerte: en kirke for protestanter af Zwinglis og Calvins retning i Gothersgade (Kc4). -Nu synker i Jord ... gale: jf. folketroen om genfærdene, der må tilbage i graven ved hanegal, se fx folkevisen Aage og Else(Danmarks gamle Folkevisernr. 90).

391Plade jeg slaaer: se n.t. s. 272.

392bisser: løber vildt omkring som ko, der plages af bremser. -Peter Skjøt: Peter Schütt i Barndomsalder, sentimentalt moraliserende sangdigt af H.G.K. Sommer (1792-1864); den anonyme melodi benyttedes af flere digtere i tiden, bl.a. af P. Chievitz og C. Hostrup.

393Cerino'er: af it.: vokslys. -Livsbillede: afbildning af et livsløb eller af livsforhold, ikke nødvendigvis som fiktion; jf. Efterskrift s. 551.

395Frakke: jakke (med skøder). -Manifest: kundgørelse, åbent brev. -Torlonia: se n.t. s. 172.

396den danske Politik: formentlig en sarkastisk hentydning til den danske regerings katastrofale ventepolitik under London-konferencen 1864: den medførte, at nederlaget i den anden slesvigske krig kostede Danmark afståelsen af Holsten og hele Sønderjylland. Dette tekststed er et af de få, der synes at placere rammens fortæller (men ikke dermed historien om Verners bortførelse) senere end de første år af 1860'erne. Sætningen findes ikke i trykmanuskriptet, men er sat ind i førsteudgaven (1867: s. 500).

403Felicissima notte: se n.t. s. 20. -Datemi...di fame!: it.: Giv mig en skilling, hr.! Jeg er ved at dø af sult!

404Abbater: af it.: gejstlige, sp. elever under uddannelse til gejstlige. -berømt ved sine rige Malerier: fra 1500-tallet af bl.a. Pinturicchio og Caravaggio. -Virakskyerne: se n.t. s. 116. -De Profundis: lat.: Fra det dybe; begyndelsesordene af Davids Salme nr. 130, brugt som bodssalme i den rom.-katolske kirke. -Rosenkrans(ene): kugle- eller perlekrans, hvor der bedes en bøn ved hver kugle eller perle, som passerer fingrene. -Capucinermunkene: fra 5. udg. af bogen (1882) rettet til »Miserikordiabrødrene«, hvis hovedbeklædning ved begravelser faktisk svarer til den beskrevne, jf. også BergsøesISabinerbjergeneII (1871) 284. -Franciscanerne: munkene af den hellige Frans af Assisis orden.

405som i Drømme, hvor Begivenhederne...har drømt: folketro, som kommer til udtryk i visse regler for drømmetydning, fx »Død at være, et langt Liv« og »Dødt Kreatur at være, Held« i drømmebogenCyprianus(Kbh. u.å., Jul. Strandbergs Trykkeri) 5. -Ingresi: dialektal udtale af »inglesi«, it.: englændere. -enorme ricco: it.: enorm(t) rig.

406S. Michele: fængslet, se n.t. s. 212. -Vaticanet: dvs. Pavestaten. -Palazzo



Farnese: dvs. det fordrevne kongehus fra Napoli, der residerede i dette store renæssancepalæ i Rom (Rg3).

407Allora sara ... del sole: it.: så vil han blive skudt ved solopgang. -Moskus: stærkt (vel)lugtende pulver dannet af en særlig hjortearts udsondring, bl.a. førhen anvendt som krampestillende og stimulerende middel.

408whiskers: eng.: kindskæg.

410Ignorant: uvidende, fæ. -Piazza Navona: den aflange plads (Rfg4-3) tjente som grønttorv. -Farmacia Sinemberghi: it.: S.-apoteket; apoteket, med navneformen Sinimberghi, lå i Via Condotti (Rd5). -Occupationskorpset: de franske tropper i Rom, jf. s. 599. -Falcone: se n.t. s. 12. -lucullisk: overdådig. -Heliopolis: gr. = Solens By, ved det nuværende Cairo; herfra hentedes Piazza del Popolo-obelisken til Rom i oldtiden.

411et Par Favne: henved 6 m. -for Tusan: sv.: som Fanden. -Ridder Kalv: i Chr. Winthers digt Ridder Kalv (iDigte1828) fortælles om Ridder Kalv, hvem kong Volmer Atterdag forlenede med Ribe; derover blev ridderen fornærmet, og han gik i tysk tjeneste hos grev Gerhard, men vendte siden angergiven tilbage til den da. konge med to slotte foruden Ribe. -Sancho...Quixotes Rolle: den lille tykke husmand Sancho Panza ledsager som væbner på sit æsel sin herre Don Quixote, den magre, forarmede herremand og fantast, der drager hjemmefra på ridderfærd, i den spanske forfatter M. de Cervantes' romanDon Quixote(I-II, 1604-1615). -en man, som har fallit mellem röfvare: jf. Lukas 10.29-37. -Vetturinen: hyrekusken. -Rippetta: bedre Ripetta (Ref5).

412Monte Cavo eller Nemi: udflugtsmål i Albanerbjergene, 20-30 km syd for Rom. -blevet catholsk: også = blevet tosset. -Ridder af Løven: i middelalderens ridderdigtning tilnavn til en tapper overvinder af en løve (parodisk gentaget i Cervantes'Don QuixoteII, se n.t. s. 411); her menes også, at Verner skal tage plads på en af springvands-løverne. -Montefiascone'ns: hvidvinens.

413morra: it.: spil, hvor man klunser om antallet af modpartens (først skjult) udstrakte fingre; jf.Rom(1877) 67 m. billede.

414Minerva-Uglerne: se n.t. s. 83. -Felicissima...viaggio!: it.: God nat, Deres Højhed! God rejse!

415Zitto: it.: stille. -Flint: gevær.- Jernbanebroen: et par km syd for Tiberøen, hvor den i 1859 åbnede jernbane fra Rom til Civitavecchia i en bue syd og vest om byen krydser floden. -Ostia: se n.t. s. 103. -Kjætter: 1.-3. udg. af bogen har »Protestant«. -hver Paaskedag fra S. Pietro: formentlig af paven, når han fremtræder på Peterskirkens balkon påskedag.

416Visk: egl. bundt af urter, fx til at lave suppe på. -Accidente!: it.: så for pokker! -to Miglier: godt 3 km. -romerske Rør: se n.t. s. 95.

417Svovlvand: se den nærmere beskrivelse af vulkanske jordforhold m.v. s. 420. -Finocchie: af it.: fennikel. -romerske Kniv: stikvåben, slebet på den ene side: »den romerske Stilet, halv Ragekniv, halv Dolk« if.Rom(1877) 200. -Garibaldi ... Asperomonte: den it. frihedshelt (1807-82) deltog i 1859 i krigen mod østrigerne i Norditalien, bl.a. i nærheden afLago maggiore;



han tog bopæl på den lille øCapreranord for Sardinien; forsøgte flere gange at befri Rom fra pavemagten, bl.a. 1862, hvor hans march med sine friskarer fra Sicilien gennem Syditalien standsedes af en kgl. it. hær vedAsperomontei Calabrien i august (NB: den kronologisk senestliggende hentydning i rammehandlingen). Her blev G. skudt i foden og arresteret, for dog atter at blive løsladt i oktober.

418illiberatore: it.: befrieren. -Sicilien ... Bourbonerne: Garibaldi gik i maj 1860 med en friskare på godt 1000 i land på Vestsicilien; i de flg. måneder befriedes Sicilien og Syditalien inkl. Napoli fra det reaktionære Bourbonske kongehus. -Velletri: by ca. 30 km sydøst for Rom. -Charpie: forbindsstof af bløde, udvaskede lærredstråde. -Signore Federigo: en række af Bergsøes bekendte, også i Rom, havde fornavnet Frederik eller Friedrich, således billedhuggeren Holbech (= den gamle kunstner), men ingen synes at passe med en læge o. 1842.

419hos Vannutellis i Gennazzano: by ca. 40 km øst for Rom i Sabinerbjergene; familien Vannutelli var blandt de førende i byen, og i enkefru Anna Maria V.s pensionat havde nedennævnte Ernst Meyer boet i flere perioder; i 1863 boede maleren Frederik Chr. Lund og Vilh. Bergsøe her sammen, seErV (1905) kap. 3, og Axelline Lund:Spredte Erindringer hjemmefra og udefra(1917), især 81-84; o. Casa Vannutelli udspilles handlingen i Bergsøes romanI Sabinerbjergene. Breve fra Gennazzano(1871). -Ernst Meyer: den da. maler E.M. (f. 1797), bosat i Italien nogenlunde uafbrudt fra 1824, var død i Rom 1. febr. 1861.

420over Grændsen: mellem Pavestaten og Kongeriget Italien. -franske Consulats Beskyttelse: Frankrig havde stor indflydelse, såvel i Pavestaten som i Kongeriget Italien, jf. s. 599. -norditalienske Armee imod Østrigerne: spændingen var ikke forsvundet med krigen 1859, og der ventedes før eller senere en ny krig, der dog først kom 1866. -brat affaldende: stejl. -Tufklipper: af vulkansk stenart; den rom. Campagne er en slette med visse bjergpartier, især Albanerbjergene, og hele området har grundlag i vulkanske dannelser, fortrinsvis tuf, og er gennemfuret af lavastrømme.

421en halv dansk Miil: små 4 km. -Eccola!: it.: Dér er den/det! -Puzzulanbrud: se n.t. s. 175. -Avanti!: it.: fremad.

424oret: (bagt af mel, der er) fordærvet af mider. -Terracina: by ved Middelhavskysten henved 100 km syd for Rom. -Frascati: se n.t. s. 104. -Palæstrina: se n.t. s. 107.

425lazzaronagtigt: lazzaron: tigger, pjalteproletar, særlig fra Napoliområdet. -PioNono: it.: Pius IX. -Rotunde: rund bygning. -Campagnuolernes: se n.t. s. 116 og 159. -Regjeringens: formentlig Kongeriget Italiens.

426paga: it.: betal.

427nyt Epos ... Winther: af den da. digter Chr. Winther forelå ikke noget epos i streng mening (= heltedigt), men i betydning af (længere) fortællende digt isærHjortens Flugt(1855); her sigtes dog snarest til versfortællingen I et romersk Osterie (iDigtninger1842), hvis heltinde finder sin it. bandit-bortforer mere attraktiv end sin engelske ægtemand.

428Studiehoveder: skitser af hoveder. -Albanerinde: kvinde fra Albanerbjergene.



-Retoucheapparater: redskaber til at retouchere, udbedre et billede. -fem hundrede Pund Sterling: altså et kæmpebeløb.

429Velin: fint, pergamentagtigt papir. -det berømte spanske S: S-lignende figur, som det gjaldt om at forbinde visse prikker til i en tavleleg. -Marekatten...paa fire Svovlstikker: barnligt primitiv stregtegning. -Klumpfisk: eller det svømmende hoved (Ortagoriscus mola L.): en fisk, der ser ud som et hoved med finner.

431Vedetter: vagtposter. -Ti pilia un'accidente!: it.: Gid du må få en ulykke!

432Styrtningen(s): den stejle skrænt, bjergsiden. -Alla destra, Eccellenza!: it.: Til højre, Deres Ekscellence!

433piemontesiske: se s. 599. -Bersaglierer: af it.: skytter af det lette fodfolk.

434Tirailleurild: ild fra geværskytter. -Grænsen ad Ceprano til: ved byen Ceprano ca. 100 km syd for Rom gik grænsen mellem Pavestaten og det tidligere syditalienske kongerige med hovedstad i Napoli.

435Villa: se n.t. s. 102. -Aloer: mandsstore, tykbladede planter, ofte anvendt som prydplanter i parker og anlæg i Italien.

438fransk, sort Hat: måske en chakot, jf. n.t. s. 463. -Sarkophag: gravmæle i form af monumental ligkiste af sten, forsynet med skulpturel udsmykning. -Antonelli: kardinal Giacomo Antonelli (1806-76), pavens rådgiver og statssekretær; den egl. politiske leder af Pavestaten fra o. 1850. -Volscerne: kystbjerglandet ca. 60-100 km syd for Rom.

439Clerical: tilhænger af Pavestaten, dermed modstander afde Nationale: tilhængerne af Italiens enhed. -Melodrama: se n.t. s. 265. -Opløsning: slutning, hvor en handlingsknude løses. -Mezzaninetage: mellem stueetagen og 1. sal. -Udenomsbekvemmeligheder: køkken, skabsrum, toiletrum m.v. -omineuse: ildevarslende; fatale. -Garibaldimarchen: om Garibaldi, se n.t. s. 417; Inno di Garibaldi med melodi af A. Olivieri og tekst af L. Mercantini opstod under hans tog til Sicilien 1860. -ligesaa forbudte: Pavestaten bestræbte sig for en såvel politisk som sædelig censur. -calzolajo-: it.: skomager. -calzolajo-Visen...Stræder: har udg. ikke kunnet identificere og tidsfæste; udtrykket »den Vinter« passer bedre sammen med »det Aar« sagt af bogens fortæller (s. 11) end i Verners mund her.

440Signor dottore: it.: hr. doktor, hr. læge.

441Fra Ambrosio: munken A.; Fra: it. = (munke)broder. -Masettos i »Don Juan«: i Mozarts og da Pontes operaDon Giovanni/Don Juan(se n.t. s. 265) har bondepigenZerlineværet på vej til at svigte sin forlovede Masetto for at følge den forføreriske Don Juan, men i en senere scene forsikrer hun Masetto, at hans skinsyge nu er ganske ubegrundet. -Spencer: tætsluttende kjoleliv eller ærmeløst klædningsstykke fæstet på nederdelen.

442Folk af Stand: fornemme personer; her tænkes formentlig på højadelige, der bortgiftes efter familiehensyn.

444Barile: af it.: fad, tønde. -Pistonerne: de små hule tapper, som fænghætterne sættes på.

445Fra Ambrosio ... tutti: it.: Broder A. er kommet! Alle sover. -Eccola...



dottore!: it.: Her, denne vej, hr. doktor! -Monte Cavo: 949 m højt bjerg i Albanerbjergene.

446Hautrelief: relief, hvor figurerne træder stærkt eller højt ud af fladen. -Psyche: se n.t. s. 137. -Pandoras Æske: Pandora, den første kvinde i verden if. gr. mytologi, havde guderne skabt og medgivet en æske, der indeholdt alverdens plager og lidelser; den mand, der droges mod den dejlige Pandora, fik også æsken åbnet. -Basrelief: relief, hvor figurerne kun er lidt udhævede fra fladen.- à la Grecque: fr.: i græsk stil, dvs. mæanderbort, en kantlinie, der forløber i retvinklede ind- og ud-figurer. -Amorinhoveder: amoriner: i gr.-rom. mytologi og kunst små kærlighedsguder i drengeskikkelse og med vinger; i gravkunsten symboliserer de ofte sjælens sejr over døden. -Niobe: se n.t. s. 124. -den fjerntrammende Apollos Pile: den gr. mytologis undertiden straffende gud, hos Homer tit omtalt med den faste betegnelse »fjerntrammeren«. -Sfinx(erne): uhyre med løvekrop og kvindeansigt, i den gr. kunst tillige med vinger.

447Piano: it.: sagte. -Abbatehat: hat båret af præsteelever (abbater); den er sort og har en bred, fra tre sider opadbøjet skygge; billede i V. Bergsøe:Italiensk Billedbog(1881) 27. -Dio mio!: it.: min Gud! du gode Gud!

448Campa ancora: it.: han klarer sig endnu, lever endnu. -Rubens: den flamske maler P.P. Rubens (1577-1640) og hans elev A.van Dyck(1599-1641) har bl.a. malet portrætter af magtfulde katolske gejstlige.

449Tonsuren: den gejstlige klipning med en cirkel på issen klippet hårløs.

450Gia, un pocchetto: it.: ja, en smule. -Klostret S. GiovanniligesomKlostret S. Vito: formentlig fiktivt. -Vigne: vingård. -Opiumsrusen: jf. s. 444 »Morphin«.

451Broder: munk. -Lyntrain: iltog. -Fossil: forstening. -skrives af Maskiner: (også) hentydning til skrivemaskinen, hvoraf de første modeller konstrueredes ca. 1830-70. -den vantroe Thomas: jf. Johannes-evangeliet 20.27. -Vetturin: hyrekusk.

452Danaë: if. gr. mytologi en kongedatter, som guden Zeus begærer; hun er spærret inde, men han kommer til hende i skikkelse af en regn af guld og besvangrer hende. Det stærkt erotiske motiv er flere gange brugt i malerkunsten, men et bestemt maleri i Paris o. 1840-50 har ikke kunnet verificeres; et berømt renæssancemaleri af A. Correggio (ca. 1489-1534) med dette motiv fandtes o. 1860 og findes endnu i Galleria Borghese i Rom. -Commis: ekspedient, ansat. -Torlonia: se n.t. s. 172. -Lintøi: linned. -fordampe: også = fordufte.

453Non sono Cristiani: it.: De(t) er ikke mennesker. -Per Baccho: se n.t. s. 170.

455algierske Jægercorps: lettere fodfolks- eller kavaleriafdeling; en del af den franske hær havde fra o. 1830 været stationeret i Algier for at hævde og udvide fr. koloniherredømme her. -franske ... Mærker skifte: bl.a. havde Frankrig under revolutions- og Napoleonstiden samt efter 1830 tricoloren som nationalflag, under kongedømmet fortrinsvis liljebanneret. -Fændrik: ung (egl. fanebærende) officer. -Magenta: by ca. 20 km vest for Milano; her stod 4. juni 1859 et stort slag mellem den fransk-italienske



og den østrigske hær. -Solferino: landsby syd for Gardasøen, hvor den fr.-it. hær besejrede den østrigske i et blodigt og militært afgørende slag 24. juni 1859. -Permission: orlov. -L'Aigle: fr.: ørnen, jf. n.t. s. 85. -keiserlige: den fr. regent Napoleon III bar 1852-70 titel af kejser. -Messagerie(s): dampskibslinie.

457Civita Vecchia: se n.t. s. 15. -Moloen: af it.: havnemolen. -Levanten: det østlige Middelhavsområde, sp. det asiatiske Tyrki, jf. nederste linje: »to Armeniere«. -anden Kahyt: kahytterne på skibets 2. klasse.

458Journaler: tidsskrifter eller aviser. -Højden paa Elba: på højde med øen Elba mellem Corsica og Italien. -den gamle Sætning...Side: med særligt henblik på bøger er sætningen udtalt af den rom. forfatter Plinius den Ældre (24-79 e.Kr.); senere mere generelt som ordsprog, også med omvendt placering af positivt og negativt. -Corsicas, Elbas og St. Helenas Navne: af de tre øer er den første fødested, den anden stedet for den kortvarige internerings-residens, den sidste (i det sydlige Atlanterhav) stedet for det seksårige fangenskab og dødssted forden bortgangne Heros: kejser Napoleon I (1769-1821).

460paa Krim: Frankrig deltog i Krimkrigen mod Rusland 1853-56. -Slavonisk: slovensk, sydslavisk sprog. -Venetien: det nordøstlige Italien (med hovedbyen Venezia), der var kronland under Østrig-Ungarn frem til 1866. -Kabylisk: det berberiske sprog hos de nordafrikanske beboere i bl.a. Algiers bjergland. -Otaheiti: Tahiti, ø i det sydlige Stillehav, under fransk koloniherredømme; dvs. i varmen, i syden. -Spitzbergen: i øgruppen Svalbard nord for Norge, dvs. i kulden, i norden.

461polske Flygtninge: var i ret stor udstrækning søgt til Frankrig under den russiske repression, bl.a. efter den mislykkede opstand 1831, men også senere. -det pavelige Fort: i Civitavecchia, jf. n.t. s. 15.

462Pas-Officiant: paskontrollør. -Chaloup: åben, mellemstor båd, hvormed passagerer sættes i land fra et større skib. -Doganaen: af it.: tolden.

463siden 1847: efter sit valg til pave i 1846 havde Pius IX, dels ud fra sin sædelige alvor, dels skræmt af folkelige og revolutionære omvæltninger, ikke været nogen festens mand. -carnevale di forestieri: it.: udlændingekarneval. -franske Gesandtskabshotel: den fr. ambassade havde o. 1860 til huse i Palazzo Colonna nær sydenden af Corsoen (Rd3). -confetti: små kulørte gipskugler eller papirstrimler. -Chakoter: høje militærhuer. -Kobberværker: se n.t. s. 177. -Æreslegionens Kors: fr. ordensdekoration; formen er en stjerne og ikke et kors. -Choc: rytteriangreb. -Væddeløbet(s): under karnevalet afholdtes hestevæddeløb ned ad Corsoen, jf.Rom(1877) 519-23. - O,hvor en Soldats Pligter ... tunge: denne side af Leon de Villes erfaring genkalder den fr. digter Alfred de Vignys rammefortællingskredsServitude et Grandeur militaires(1835), jf. Efterskrift s. 571. -Moccoliaftenen: karnevalets sidste aften, hvor deltagernes morskab er at blæse hinandens små lys ud (moccolo: it. = prås); jf.Rom(1877) 524-26.

465de romerske Cannaer: se n.t. s. 95. -amazza: it.: dræb. -Conjecturalcritik: den disciplin inden for tekstvidenskaben, der består i ved gætning (af lat.:



conjectura) at indsætte det rette ord el. lign. i en mangelfuld eller fejlfuld tekst.

466Talisman: tryllegenstand, amulet. -Søen: Albanersøen, ligesom den nærliggende Nemisø i et gammelt krater. -Locandaen: af it.: herberget, kroen.

467Refectorium: spisesal i kloster. -S. Spirito: se n.t. s. 172. -dolce farniente: se n.t. s. 50.

468Tankering: en slags puslespil.

469Principessa: se n.t. s. 214. -alt...bekjendt: allerede bekendt.

470Samum: brændende tør ørkenvind. -Moloch: bibelsk betegnelse for grusom afgud, jf. fx 3. Mosebog 18.21 og Apostlenes Gerninger 7.43.

472halvanden Miil: her antagelig it. mil, altså ialt 2-3 km.

474Taffeluhr(et): mindre pendulur, stående på hylde el. lign.

475Kaminspeile: spejle på hylden over kaminen. -Fløien: sidefløjen. -È...molto furioso: it., oversat fire linjer ovenover. -Mezzaninetage: jf. 439 og tilhørende note.

476Ryddeplads: affaldsplads. -Almealleen: elmealleen.

477den hellige Michele: ærkeenglen Mikael i Bibelen, fx Johannes' Åbenbaring 12.7.

479centnertung: med kæmpemæssig vægt.

480Oasen Zoudiêh: ikke identificeret; jf. n.t. s. 455. -Ingenieurer: ingeniørtropper. -Cisternen: vandbeholderen.

481Burnusser: uldne kapper med hætter. -Tunica: hvid ulden klædning.

482de første Kristne...Grændse: herom kan Bergsøe være orienteret gennem F. Gregorovius'Geschichte der Stadt Rom im MittelalterI (Stuttgart 1859) 67 og passim.

484Nero: den grusomme rom. kejser (reg. 54-68 e.Kr.).

485Si(bedre: Ci)vuole pazienza: it.: Der kræves tålmodighed; vær tålmodig! -Garibaldi ... Asperomonte: se n.t. s. 417.

486Dogernes Tid: I republikken Venedig, der var selvstændig indtil 1797, og hvis regenter hed doger, førte den lukkedeSukkenes Bro(bygget o. 1600) over kanalen mellem Dogepaladset, hvor domfældelsen foregik, til den nærliggende fængselsbygningsBlykamre: tagkamre med blytag. -Silvio Pellico(1784-1854): it. forfatter og patriot, i strengt østrigsk fængsel 1820-30, som han skildrede i sin uhyre udbredte bogLe mie prigioni(1832, da. oversættelseMine Fængsler1843).

487fritto: it.: stegt. -franske Viin: luksusartikel i modsætning til den lokale italienske. -spekulerer: træffer økonomiske dispositioner i håb om gevinst.

488Kardinalen(s): Antonelli, se n.t. s. 438.

489Barcarole: af it.: bådsang. -Golf: (Napoli-)bugten.

490Mare si placido ... Santa Lucia: folkesang fra Napoli, teksten har Bergsøe if. notat i trykmanuskriptet hentet fra »Berggreen«, dvs. A.P. Berggreen:Italienske, spanske og portugisiske Folke-Sange og Melodier= bd. 7 afFolke-Sange og Melodier, 2. udg. (1866), nr. 81, str. 4-5. De to it. strofer i da. prosaoversættelse: (1) Havet så fredeligt, vinden så venlig, får sømanden til



at glemme sine kvaler og råbe med jubel: Hellige Lucia. (2) O søde Napoli! O velsignede jord! hvor skabningen har trang til at smile; du er harmoniens rige: Hellige Lucia. -Santa Lucia: er hans skytshelgeninde. -Canzonettaen: af it.: den lille sang.

491fistulere(de): egl. synge med diskant, falset(= fistel)stemme. -knagede: knuste.

492med en Soldats haardføre Taalmodighed: se n.t. s. 464.

493Reisning: master.

495Taxer: nåletræer af arten taks. -chateau de Vierge: fr.: V.-slottet; Vierge (dvs. jomfru) er her slægtens navn, se s. 496, lin. 13. -kulsort Nonnedragt ... opgaaende Sol: de fleste af de beskrevne elementer indgår i et typisk motiv i it. og flamsk barokmaleri, fx et billede i Kunsthistorisches Museum, Wien, af Leandro Bassano (1557-1622): Die heilige Giuliana Falconiere (hvor sommerfuglen dog mangler).

496Psychen(s): sjælen. -Vesper og Ave: to af de tidebønner - her om aftenen - som der på forskellige tidspunkter af døgnet ringes til i klostrene. -forgroede: sammengroede, tilgroede. -spørges: blive omtalt. -Minnesangernes Skare: kærlighedslyrikere og sangere i adeligt miljø i middelalderen; Minnesanger (ty.) = troubadour (fr.).

497Kornmod: lyn uden hørlig torden. -Gedeblad: kaprifol. -Ham...sorgfulde og forladte: med klang af flere steder i Bibelen, bl.a. Esajas' Bog (Gl. Test.) 61.2 og Mattæus 11.28.

498Skytshelgen: S.ta Clara (1 194-1253), it. helgeninde og stifter af nonneorden.

501elysiske: paradisiske; Elysium er den gr.-rom. mytologis paradis.

502Tufklipper: se n.t. s. 420. -Venushaar: bregneplante med fine stilke og lette, lysegrønne blade. -Loggia: se n.t. s. 190.

503Contubernal(s): person, som man deler bolig, evt. værelse med. -iApril...paa Charlottenborg: det faste tidspunkt og sted for kunstnernes årlige udstilling i København. -Morgenstund har Guld i Mund: ordsprog, kendt som første linje af N.F.S. Grundtvigs salme (iFest-Psalmer, 5. opl. (1853)). -Tegn og underlige Gjerninger: bibelsk udtryk (moderne oversættelse: undere), fx i 2. Mosebog 7.3. -Pasini: også et it. personnavn, men vistnok ikke spøgefuldt sammenfaldende med en bestemt persons somPaganini: navn på en berømt violinvirtuos (1782-1840).

504S.Michele: se n.t. s. 212. -Via Appia Nuova: den sydøstlige udfaldsvej fra Rom, fra kirken S. Giovanni in Laterano (Ra1). -Trattoria Tavolata: jf. s. 116; vistnok en autentisk (frilufts-)restaurant og udflugtsmål, sml. GoldschmidtsFortællinger og SkildringerI (1863) 191. -Vicolo del S.Giuseppe: (it. = Josef-gyden) ikke identificeret; flere kirker i Rom hedder S. Giuseppe, og det kan være en nu forsvunden smøge ved en af dem.

508Frokost: her i den ældre betydning: morgenmad. -feminini generis: lat.: af hunkøn. -Maren Amme: spøgende og nedsættende om tyk, ikke jomfruelig kvinde af folket. -fremmede: udenlandske. -Englænderens Rolle i Tonietta: I den da. digter H. Hertz'Tonietta, romantisk Lystspil i fire Acter



(1849), hvis handling foregår i Albano omkring en engelsk rigmandsfamilies villa og bl.a. drejer sig om en it. røverbandes kidnapningsforsøg, er den eng. baronet Sir William forelsket i en lokal skønhed, Tonietta, som han forlover sig med; jf. også GoldschmidtsFortællinger og SkildringerI (1863) 16 f.

509Emphasis: af gr.: eftertryk. -cordialt: hjerteligt, fortroligt.

510Vindsel: pind el. lign., som tråden vindes omkring.

511Øiensfordærvelse: jf. øjenforblændelse = blændværk, illuderende ting. -Consolspeil: spejl over eller på en hylde. -Bufalo: formentlig trattoriaet »Chiavica del Bufalo« (it. = bøffel-møgrenden) beliggende Rc4; jf. GoldschmidtsFortællinger og SkildringerI (1863) 32 og passim. -skrammererede: se n.t. s. 174. -Orangiata: se n.t. s. 169.

512Broen ... Albano: ny bro (1846 ff.), der, i stil med en oldromersk viadukt, går over dalen mellem de to højtbeliggende byer Ariccia og Albano; seRom(1877) 451. -Almindeligt Hospital: se n.t. s. 33.

514noget Hold: nogen fast forankring.

515Kongens Have: Kd4, parken ved Rosenborg Slot og Kaserne i København. -Volden: se s. 600. -Literat: person, der ernærer sig ved forskellig slags litterært arbejde; evt. nedsættende. -Tempora ... in illis: lat.: Tiderne forandres, og vi forandres med dem. Gammelt, men ikke antikt mundheld, tillagt den ty. kejser Lothar I (d. 855).

516Kjøbenhavnernes tivolisk uddannede Smag: se n.t. s. 25. -Commisbrød: se n.t. s. 242. -Mester Jakels Proscenium: (kanten af) forscene i Mester Jakel-marionetteatret; Mester Jakel-figuren selv har et stort rødt ansigt.

517Veien, indtil ... Langebro: Kd7. - Reberbane: se n.t. s. 74. -Overgaden over Vandet: midt på Christianshavn (Ke7).

518Nemesis: se n.t. s. 81. -Nyholtekro: se s. 606.

519Philadelphia: selskab stiftet i København 1836 med det af Aabye nævnte formål. -præ ceteris: se n.t. s. 234.

520Dronningensgade: Ke7. -Forsynlighed: forudseenhed.

522Cicatricen: af lat.: arret, sammenvoksningen. -Egerias Kilde: jf. s. 101.

523Panamahatten: se n.t. s. 232. -som en Ko...Veirmølle: jf. talemåden: at kende en ko fra en vejrmølle; anvendt i E. Lembckes (her frie) oversættelse af ShakespearesHamlet, II akt, sc. 2: »Naar Vinden er sydlig, kan jeg kjende en Ko fra en Veirmølle.«(Wm. Shakespeares Dramatiske Værkeroversatte af P. Foersom, 3. Udg. Omarbeidet af Edv. Lembcke. Femte Del (1864) s. 65).

524Ønskestenene: de sten, ved hvis hjælp man får sine ønsker opfyldt. -Sibyller: kvinder, som guderne i gr.-rom. religion havde udstyret med evne til at spå.

525en Due ... Med Olieblad: jf. 1. Mosebog 8.11. -i fransk Dragt: se n.t. s. 134.

526fashion: eng.: mode. -rørpullede: med cylinderformet puld. -Kjoler: langskødede jakker, hvis skøder enten er afrundede og populært benævnesKnibtængereller er spidse og benævnesSvalehaler. - Principessa: se n.t. s. 214. -Felicissima notte: se n.t. s. 20. -Finocchie: af it.: fennikel. -Salsa piccante:



it.: skarp sovs, krydret dressing. -Velbekomme: efter tidligere skik ønskede man (altså også gæsterne) hinanden velbekomme efter et måltid.

527Rocca di Papa: ligesom Monte Cavo en bekendt højde i Albanerbjergene. -Net: mod myg o.lign. -Prospecter: tegninger, stik el.lign., der gengiver et landskab, en bydel (eller Rom, se prospektet R!). -Opsatsen: den opretstående overdel af møbel. -Biscuit: uglaseret statueporcelæn. -Alexandertog: berømt relieffrise (1812) med motiv fra Aleksander den Stores indtog i Babylon; den oprindelige frise, bestilt til Quirinalpaladset i Rom i anledning af Napoleons forventede besøg, måler ca. 1 x 35 m. -Kuhlau(s): komponisten Frederik Kuhlau (1786-1832) er bl.a. kendt for musikken tilElverhøj(1828). -Weyse(s): komponisten Christoph E.F. Weyse (1774-1842) har tonesat talrige romancer og sange, bl.a. IngemannsMorgen- og Aftensange(1837 f.). -Heibergs Intelligensblade: udkom 1842-44, med dramaturgisk kritik, bl.a. en positiv artikel om et af H.C. Andersens skuespil; men andetsteds har J.L. Heiberg (1791-1860) ytret sig kritisk eller satirisk om især skuespil af Andersen. -Antagonisme: modstrid. -Nye Eventyr: udkom i hefter 1844-45 og 1847-48, med en række af Andersens berømteste eventyr. -H.C. Andersen: død 1875, var altså i live ved udgivelsen af Bergsøes bog; jf. H.C Andersens Dagbøger VII (1972) 212, 217, 218.

528den rige Mand i Testamentet: der er flere sådanne i Ny Test., fx i Mattæus 19.16-26 og 25.57 ff.; i Lukas 12.16-21 og 16.19-31. I lignelsen om en mandfalden mellem Røvere ... Samaritan: Lukas 10.25-37, står der intet om rigdom.

531Torso: (statue af) krop uden hoved og lemmer. -svaie: bøjelige.

532Minareter: tårne ved islamiske moskeer. -raserede: afskrabede, barberede. -Psyche med Pandoras: jf. s. 446 med tilhørende note. -reverenter talt: se n.t. s. 342. -Sinkelectien: den nederste klasse.

533Basreliefs ... Hautrelief: se n.t. s. 446. -Voilà: fr.: dér er den! -Prostitution: forsmædelse, offentlig beskæmmelse.

534fixerede: havde til bedste, narrede. -smøre Plaster: smøre en plastisk masse med sårsalve el.lign. (plaster) ud på en klud; dvs. fungere som sygepasser. -Paternosterbaand: rosenkrans, ved hver af hvis kugler man beder et fadervor (lat.: Pater noster).

535Sangen om Ridder Aage...:Danmarks gamle Folkevisernr. 90 (Fæstemanden i Graven); en version indgår i Oehlenschlägers sørgespilAxel og Valborg(tr. 1810); til denne findesWeyses forunderlige Melodifra 1817.

536Kjæmpevisemelodier: folkevisemelodier. -arabeskagtigt: arabesk = ornament med slyngede linier; også om kort musikstykke. -Jeg kjender et Land: tr. under titlen Hjemlandet i Vilh. Bergsøes digtsamlingINy og Næ(1867). -Karv: målestok. -tjælde: rejse med (telt)tag.

537Krønike: skrøne. -Parole d'honneur!: fr.: på æresord!

538Prætorian(s): kejserlig livvagt i det antikke Rom. -Proconsul(s): provinsstatholder i oldtidens Romerrige.



539tête à tête: fr.: fortrolig samtale, stævnemøde.

540chose de plaisanterie: fr.: en sag at skæmte med. -Mantille: sjal eller dameoverstykke uden ærmer.

544hjælpe...syge og sorrigfulde: se n.t. s. 497.

545Commandantens Statue i Don Juan: den truende og hævnende statue af kommandanten, hvis datter Don Juan har krænket, indbyder til slut denne til et måltid og sender ham, da Don Juan kommer, til Helvede. Om operaenDon Giovanni/Don Juan, se n.t. s. 265.

546Ridder Jernskæg: stout da. middelalderlig ridder i Chr. Winthers versromanHjortens Flugt(1855). -Dottore Danese: it.: dansk læge.

548Jæger(s): en særlig slags tjener på herregårde og slotte, der var husherrens betroede og bl.a. ledsagede ham på køreture.





Indhold



Fra Piazza del Popolo.................................9-548





Efterskrift

Værkets karakter og komposition ....................551

Tilblivelse.......................................560

Modeller .......................................565

Skabeloner ......................................569

Modtagelseskritikken ..............................573

Fra Piazza del Popoloog eftertiden ....................580

Tekstgrundlaget og bogens historie ...................586

Bibliografi ......................................589

Tekstrettelser ....................................592





Noter I

Bogens romerske og italienske topografi...............595

Roms historie og politiske forhold omkr. 1860 ..........599

Bogens danske topografi ...........................600





Noter II ..........................................609