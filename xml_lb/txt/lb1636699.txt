
  
    
      
        
      
      
        
      
      
        
      
    
  





MIKAEL LYBECK
TOMAS INDAL
EN BÖRJAN OCH ETT SLUT




STOCKHOLM
ALBERT BONNIERS FÖRLAG



Copyright. Albert Bonnier 1911.

STOCKHOLM
ALB. BONNIERS BOKTRYCKERI 1911





TOMAS INDAL












1
Tomas Indals stora, halfdäckade slup gled
makligt in mot hamnen genom det lång­
smala sundet vid sidan af ångbåtsfarleden,
passerande raden af villor, som längs fast­
landet sträckte sig ned till klippudden i
sydväst. En klar, solvarm sommarafton
bleknade rundt synranden. Vattenytan kru­
sades svagt af vinden — endast i sundet, i
lä om Skepparholmen, var det spegellugnt;
där ringlade sig kölfårans gränslinjer som
två ljusblå band, hvilkas ändar släpade ut­
med strandvassarna.

Vid rodret satt båtens ägare i en mycket
bekväm ställning, utan rock och med upp­
kaflade skjortärmar. Han räckte tillbaka
ett tömdt punschglas, som den andre tog
emot — den andre var Konon Kristoffer, en
kort, fetlagd, hvitfjunig ungherre med runda
ögon, fräknar och rödaktigt hår; Konon
Kristoffer Blomgård, provisorn, som nästan
alltid och af alla tilltalades endast vid för­
namnen.
»Hör du, doktor, du är ju rik, du ... inte
sant? Och kan bo hvar du vill?»
Indals blick följde den ena strandkon­
turen och han svarade, utan att vända huf­
vudet:
»Hvem har nu narrat dig igen? Behöfver
du pengar?»
»Nej, nej ... men det sades så innan du
kom hit i våras.»
»Sades, ja! Vore du fordringsägare ...
eller kanske är du?»

»Nej, nej, men jag tänkte ...
»Som sagdt, vore du fordringsägare, skulle
jag lugna dig med det förtroendet att jag
ämnar dö i så god tid, att enhvar får sitt
igen. För resten ska’ du låta bli att tänka.
Det klär dig inte.»
Provisorn tog sig om hakan några gånger,
blinkade och satt tyst.
»Seså, lilla vän, var nu inte förnärmad!»
»Nej, nej, men ... ja, du är egentligen bra
besynnerlig, jag får aldrig riktigt reda på
dig, ingen får reda på dig. Med Tynell och
Lägervall spelar du kort, mig har du oftast
bara roligt åt ...»
»Låt oss tacka Gud för det, Konon Kri­
stoffer!»
»— och ingen annan än Romarbacken
intresserar dig. Därför att han är gammal
skolkamrat, här i elementarskolan — eller
hvad? Det är obegripligt, tycker jag. Hvem

är han? Styrman, sjötullvaktmästare ... det
har han varit åtminstone ...»
»Nu är du visst mycket nyfiken?»
»Äsch! — Lånar han inte böcker af dig?
Hvad för slags böcker?»
Indal smålog — ett hastigt, förnöjdt le­
ende. Och då visste den andre, att det icke
lönade sig att fråga mera; i stället gaf han
sig till att skölja punschglasen. Det tog en
stunds tystnad i anspråk.
»Ja, som du vet, Konon Kristoffer» —
tonfallet i Indals röst lät trovärdigt allvar­
samt — »litteraturen är ju en kedja af
många bärgstoppar, och bland dem är farma­
kopén säkert en af de allra, allra högsta.
Det är från den du anställer dina betrak­
telser, kan jag tro.»
Provisorn mumlade någonting otydligt,
medan han böjde sig ned öfver en korg för att
känna efter om korkskrufven var instucken
bland smörgåspaketen och ölflaskorna —

slutet hördes: »men det är obegripligt ... ja,
ja, han talar ju som vi andra, det lilla han
talar, jag menar språkligt ... för att nu vara
en af den klassen.»
»Käraste ... du är en vis och erfaren man,
du också, naturligtvis», svarade Indal —
fortfarande allvarsamt, tycktes det — »och
har jag någon gång antydt motsatsen, så
har jag förtalat mig. Du kan vara öfver­
tygad om att jag alltid lyssnar till dig med
begärlighet. Därför att du har en världs­
åskådning. Men den låter du sippra fram
bara i små, små droppar, tyvärr, alldeles
som fräknarna — idel utslag af din stora
blygsamhet. Fy baj!»
Häpen, nästan orolig, spärrade Konon
Kristoffer upp sina runda ögon — fick i
detsamma nära Skepparholmsudden syn på
vännen Lägervall, rektorn vid elementar­
skolan, som satt i sin lilla, grönmålade båt
och metade utanför villabryggan; glömde

genast allt annat, svängde med mössan och
ropade ifrigt:
Vi har varit långa vägar, vi ... ända till
Ytterskär, Ölunds fiskarbastu.» Och då
intet svar följde, lade han till ännu ifri­
gare:
»Vi går till värdshuset om en stund ...
kommer du efter, magister?»
Tomas Indal, som höll en kikare för ögonen,
anmärkte torrt:
Han har nyss ätit hårdkokta ägg, tror
jag. Matrester som vanligt i skägget.»
Kvällslugnet växte öfverallt omkring dem,
himmeln lyste och skimrade, några små
molntappar hängde lågt i norr. Ett sista,
skälfvande drag i luften — storseglet fyllde
sig slappt och motsträfvigt, bommen slörade
ut, så att skotet långsamt sträcktes, och slu­
pen sköt ökad fart in på hamnfjärden, där
en ensam skonert låg för ankar. Men sedan
domnade vinden nästan med ens, och Konon

Kristoffer stack ut en åra; det var ännu ett
litet stycke kvar till ångbåtsbryggan.
En fiskmås lyfte vingarna till flykt, när
tornuret på afstånd slog nio klingande slag.
Indal blickade ofrivilligt mot kyrkan, hvars
rätliniga kontur reste sig ur den omgifvande
staden — den äldsta delen af staden, med
plank och planteringar och trånga gator
mellan gula och rödmålade hus kring det
stora torget. Därifrån bredde den ut sig åt
båda sidor längs norra stranden af en vik,
som från de rymliga skärgårdsvattnen af­
smalnade inåt kustlandet i en långsträckt
båge. En låg, bred stenbro med ett lågt,
litet hvalf för småbåtar, som skulle igenom
till färgeriet eller Besmans sjöbodar, för­
enade torget med södra stranden, där all­
männa landsvägen tog vid. En annan väg
förde ned till ångbåtsbryggan, förbi ved­
staplar och fallfärdiga magasin, sedan vidare
till hamnvärdshuset och villorna.

Konon Kristoffer hade suttit en god stund
på värdshusverandan, när slupen ändtligen
var förtöjd vid sin boj och allt klart om­
bord. Han kände sig en smula dufven af
punschen och förmiddagens blåsväder, hade
strax efter landningen skickats springande
för att säga till om kvällsvard, och
pustade nu ut, medan bordet dukades inne
i salen. Kokfrun, som arrenderade stället
för sommarn, fyllde emellanåt dörröppnin­
gen och berättade. Det var torsdag, alltså
hade den lilla kustångbåten, hvars namn
Konon Kristoffer roade sig med att aldrig
minnas — ja, den lilla ångbåten, som två
gånger i veckan anlöpte hamnen, hade
kommit middagstiden norrifrån, och konsul
Lindert från grannstaden ...
»Var konsul Lindert med?»
Javisst, konsul Lindert var med, och her­
rarna bjödo genast på kaffe ock konjak innan
han reste. »Han var här och telefonerade.»

»Herrarna?
Det var borgmästarn, glada borgmästarn,
hans skratt hördes då hela tiden, och dok­
tor Tynell och handlanden Besman, som
skröt öfver sitt bryggeri, förstås. Se’n åkte
de alla tre tillbaka till villorna — borg­
mästarns skratt hördes hela tiden.
Konon Kristoffer såg bittert fundersamt
ut öfver den spegellugna viken och tänkte,
att segelfärden visst räckt för länge. San­
nerligen var det inte synd att ha gått miste
om ett sammanträffande med konsul Lin­
dert, som var en stor penningkarl och en
matador ... ja, en stor matador i alla af­
seenden.
»Konsul Lindert är en matador», sade
han högt åt kokfrun.
Nå, där kom ju Tomas Indal gående från
bryggan — som vanligt med hufvudet något
framåtlutadt och maklig i rörelserna. Att
kvinnorna, eller åtminstone många kvinnor,

kunde tycka så om det utseendet! Djupt­
liggande, grå ögon, stor näsa, alltför stor
näsa, och under den ett par korta, brun­
blonda mustascher, nästan utan spetsar
vid mungiporna, där två skarpa veck
gåfvo ansiktet ett misslynt, hånfullt uttryck.
Visserligen kunde ögonen le helt godmo­
digt emellanåt, åja, men det hände sällan
nuförtiden. »Vacker är han således på intet
vis» — sammanfattade provisorn sina iakt­
tagelser för sig själf. »Ack, de kvinnorna!»
När de tagit plats vid kvällsvarden och
skålat med supen, lutade sig Konon Kristof­
fer bakåt i stolen och frågade:
»Jag var i förrgår på stadskällarn — tror
du att Magda är en oskyldig flicka?»
»Det angår mig inte.»
»Men hon är kär i dig.»
Indal gjorde ett kast med hufvudet —
»Var nu inte för öfverväldigande! Du
ska’ spara dig.»

Så fortsattes måltiden under trött tystnad.
Endast när den stekta fisken serverades, lät
provisorn öfverraska sig af en diskret upp­
stötning — »jaså, ab-borrar!»
»Sanna och tänkvärda ord, lilla vän.»
Därpå beställdes kaffe. Konon Kristoffer
inneslöt konjak i beställningen, plötsligt
erinrande sig hvad han gått miste om på
eftermiddagen — »Hallå, frun!... hvilken
konjak dricker Lindert?» Båda gjorde det
bekvämt för sig och cigarrerna tändes.
»Hör du, doktor, är du värkligen inte rik?
Och kan bo hvar du vill?»
»Det har jag ju re’n svarat på. Finner
du kanske att här är så godt att vara?»
»Du kan väl förtjäna dessutom?»
»Nej — det har jag aldrig kunnat.»
»Men du är ju inte alls dummare än an­
dra. Tvärtom.»
Indal teg ett ögonblick och sög på cigar­
ren, därvid stelt betraktande askans rörliga

glödring. »Nu talar du igen djupsinnigt,
Konon Kristoffer. Dum är jag inte. Nej,
nej, bevars, allt annat!» Han lät askan falla.
»Allt annat, som sagdt. Lat, till exempel,
eller gammal numera, halfgammal ... och
ovan. Hvad du vill för resten — bara det
har sin upprinnelse i alkohol. Och sin
mynning i svalget.»
»Den är ett gift, alkoholen!» Provisorn
slog knytnäfven i bordet så hårdt, att han
efteråt tryckte knogarna oförmärkt mot mun­
nen. »Förlåt ... jag ska’ berätta dig något,
Indal. I förtroende» — glaset tömdes hastigt
och påfylldes. »Jag hade aptek i sikte,
fastän på långt håll, och var förlofvad med
fröken Albertina Öster, du vet. Musiklära­
rinnan.»
»Har hon inte finbageri?»
»Det också, ja. För det finns mycket
godt hos henne, ska’ jag säga. Och vi
tyckte så om hvarann — på sätt och vis.

Men det gick inte. Jag skref vers re’n den
tiden, hon älskar vers ...»
»Det gick inte häller?»
»Åjo ... för det finns så mycket rim på
Albertina. Men hon är vegetarian, ser du,
och hon kallade mig en giftblandare. Hvem
kunde tro det? Jag skulle byta om lefnads­
bana, ville hon. Helt enkelt byta om lef­
nadsbana! Herregud, det var jag för gam­
mal till och för ovan, alldeles som du. Och
då rann min kärlek liksom ut i sanden ...
så att säga.»
Indal borrade hakan i bröstet som om
han tittat öfver ett par glasögon:
»Ja, du är så lycklig i dina uttryck, Konon
Kristoffer.»
Dennes uppsyn förrådde ingen misstänk­
samhet. Han höll fingrarna stadigt om sitt
spetsglas, förde det rundt i små ringar på
duken och slickade med tungan några drop­
par från de tjocka läpparna.

Sedan rörde sig talet länge om annat, trots
det att Indal var mycket fåordig. Härunder
fick provisorn ett anfall af sömnighet, gäspade
och flyttade sig öfver i soffan. Men när
klockan var ett, eller något mera, blef han
liflig —
»Om jag tordes be dig om en tjänst,
Indal?... herregud, om jag tordes!»
»Försök!»
Jag ville nämligen ... du är ju nära be­
kant med fröken Rut, jag menar fröken Rut
Bertels — är du inte? Ni har ju samma
trappa, och du lär så ofta vara i bokhan­
deln ... och länge ... bara öfver farstun.
Hvad talar Ni om?»
»Akta dig, Konon Kristoffer, nu har någon
narrat dig igen! Någon som inte tror på
en straffande försyn. — Jag är hennes bästa
kund, förmodligen, och en gång har jag som
läkare kallats till styfmodern. Hvad har du
att anmärka?»

»Ingenting, ingenting. Men hon har varit
så vänlig mot mig, så glad, alltid lika jämn
och vänlig. Det förundrar mig. Och hvad
hon är fin med sina mörka ögon och sitt
svarta hår — och det lilla, hvita ansiktet!
De ha lite’ pengar, tror jag. Men hvarför
är hon alltid så vänlig, månne? Utan att
göra narr af mig.»
»Du har kanske aptek i sikte?»
»Hur gissar du det?»
»Skål, lilla vän! På det dricker jag ut.»
»Vill dn inte hjälpa mig, hva’? Jag har
skrifvit ett bref, det finns här i fickan all­
deles färdigt och försegladt, men jag har inte
vågat skicka af det. Jag säger henne hela
sanningen, förstår du, alltsammans ... och
att jag har en led borta på vänstra handens
lillfinger. Alltsammans. Så att hon vet,
förstår du.»
Indal gaf en vink åt den sömniga uppas­
serskan och tog fram sin plånbok.

»Hör du, doktor, du kunde gärna ge bref­
vet åt henne. Och tala godt för mig.»
»Alldeles förtjusande! Det kan jag, natur­
ligtvis, det ligger för min röst. Men hvad
säger du, om jag förstör ... alltsammans?»
»Å, var lugn, jag har konceptet i behåll
där hemma.»
»Bara det. Nå, ge då hit papperet!» Han
betalade samtidigt.
»Ämnar du värkligen gå?»
»Javisst. Dricker jag mer, så slutar jag
aldrig, och det är för sent. Eller hvad an­
ser du?»
»Jag har en vers i hufvudet — jag ska’
kanske fundera en stund till, jag. Men tack,
tack! När ger du det?»
»Hon tar väl inte emot om natten — om
jag nu alls ger det, som sagdt.»
»Tack, tack! I alla fall.»
Tomas Indal småskrattade till farväl, lade

därtill en kort, skämtsam nick, i det han
lämnade verandadörren öppen efter sig, och
gick sedan långsamt ned mot ångbåtsbryggan
och strandvägen framåt.
Det var full morgondager och den härli­
gaste luft; en smal molnstrimma i öster
rodnade redan inför den annalkande solen.
Eljes var himmeln klar, starkt gulhvit nere
vid horisonten. Vattnet närmast stränderna
ångade i en lätt dimma, men själfva
hamnfjärden låg fri och med mattglänsande
yta, hvari den ensamma skonerten och fyra
eller fem förankrade segelslupar speglade
sig. Längre borta en rödmålad prick invid
farleden, några simmande sjöfåglar, ett vass­
omvuxet grund — och så den sofvande sta­
den på andra sidan viken.
Längs dikesrenarna glittrade lingonriset
af dagg. Stillheten stor, sval och stor. En­
dast två råttor kilade plötsligt fram ur sten­
foten under mjölmagasinet, det första i raden,

hejdade sig vid ljudet af stegen, snurrade
rundt och vände om.
På backkrönet ofvan sluttningen ned mot
bron stannade han, Tomas Indal, och lät
blicken omfatta utsikten: där såg han råd­
man Lunds gård till höger, den stora, gula
tvåvåningsbyggnaden med de hvitgrå listerna,
strandträdgården, rönnarna vid vattnet —
där torget, och till vänster apteket, med
sommarbadhuset nedanför — där bokhan­
deln, rådhuset, banken och en skymt af
stadskällarns tegeltak. I fonden kyrkan —
parken rundtomkring, dess täta löfmassor;
och så smågårdarna, några stänger med
vindvisare, några fönster, glimmande som
guld.
Han tog af sig sin mössa och förde han­
den tungt öfver panna och ögon. De tan­
kar, som trängde sig på honom ... nej, nej,
han ville inte tänka dem, inte nu!
När tornuret slog half tre, blickade han

än en gång ut öfver nejden, men såg i det­
samma oroligt bakom sig som om han hört
steg. Sedan gick han hastigt nedför slutt­
ningen.










2
Följande förmiddag var solig och varm,
ännu varmare än gårdagen.
Luften kändes nästan tryckande. Mam­
sell Syring — gamla mamsell Syring, som
tog sjöbad till den fjortonde september, det
var nu det märkvärdigaste med henne —
hade sina tre fönster mot gatan vid kyrk­
parken, och hon såg, att en molnvägg rest
sig bakom trädtopparna.
»Det blir säkert åska», spådde hon. »Och
det blir regn.» Så varmt var det.
Af herrskapen voro de flesta utflyttade

till sina villor — i alla större gårdar hängde
rullgardiner eller stora spännpappersark för
fönstren. Många portar höllos stängda, och
i den tomma våningen, där skuggan låg
riktigt tät och flugfri, satt vanligen någon
gammal trotjänarinna som husvakt och ren­
sade ärtskidor.
Hördes då utifrån ett svagt gnissel mot
sanden, var det antagligen handlanden Bes­
man, som kom rullande utför Storgatan på
sin velociped — guldringar i öronen, tjocka,
hvita halfstrumpor öfver byxfållarna — han
trampade omkring i affärer, så att dammet
yrde. Storgatan sträckte sig i stadens hela
längdriktning, ända från vinterbastun, borta
vid sjöbodarna, förbi stadskällarn och ban­
ken, fortsättande på andra sidan torget mel­
lan rådhusets södra gafvel och bokhandelns
långa fasad. Nära gamla tullen blef den
landsväg, och som sådan smög den sig seder­
mera utmed grafgårdsmurarna.

På aptekstrappan halfsof en medelålders
kvinna med ett barnbylte i knät. Duken
var lågt neddragen öfver pannan, hon lutade
sig framåt, i ena handen höll hon en flaska.
Fröken Albertina Öster väckte henne:
»Akta!... barnet kan falla. Ja, det är
förskräckligt varmt! »
Och båda sågo de tigande ut öfver det
stora, heta torget, där ett ensamt lass med
bleckkärl glindrade i solskenet. Tills Bes­
man hjulade tätt förbi dem utan att ringa
— då yrde de med dammet åt hvar sitt håll.
Släpande på sina metspön, linkade några
barbenta pojkar öfver bron, under hvars
hvalf en karl rodde in med långsamma år­
tag. En häst gnäggade borta i gästgifvar­
gården. Och först i närheten af kyrkparken
kom fröken Albertina Öster igen till besin­
ning — ack, gatan var tom, ingen lefvande
varelse synlig, ingen som förstod henne!
Därför stack hon sig in hos mamsell Syring,

och gamla mamsell Syring satt gärna på
sin farstutrappa.
»Nej, men Tina då ... hvad är det?
Fröken Albertina skakade på hufvudet,
tålde kanske icke vid den öfverhettning,
som finbageriet och musiken och solvärmen
och allt möjligt annat utsatte henne för.
Själf gaf hon icke synnerligt akt på det, när
hon var allena, ansåg sig endast för en hvad
man kallar eldig natur. Men mamsell Sy­
ring hade tidigt haft ett lifligt intryck däraf,
Konon Kristoffer Blomgård hade haft samma
intryck ännu tidigare och ännu lifligare,
tjänsteflickan hade det fortfarande i hela
dess djup.
»Ett mänskolif!»... tänkte fröken Alber­
tina. »Ett mänskolif! Hvad vill det säga?»
Och hon hade mycket gärna besvarat frå­
gan, eftersom hon så osökt råkat göra sig
den. Ty inom henne fladdrade just nu
dessa ifriga, små lågor, dem hon företrädes­

vis kallade idéer. Men hvad är väl en idé,
om man inte värkar för den, uppoffrar sig
och lider? Hon visste, att lättantändligheten
var ett själens höghetstecken, därom var
hon öfvertygad, men hon visste icke, bara
gissade, hvem i all världen som funnit på
att kalla henne »Fnösket».
Nu ville hon oförbehållsamt berätta hvad
som händt. Egentligen hade det ju inte
händt något, men herr Indal var långt ifrån
den uppfattande person hon antagit. Och
hon kom direkte från en konsultation.
Yngsta kontorsbiträdet hos Besman hade
rest sig från sin stol i väntrummet, när hon
passerade, men han luktade jodoform, hon
tillintetgjorde honom med ett ögonkast och
fortsatte raskt genom en följande dörr. In­
nanför den satt herr Indal vid sitt skrif­
bord, han kastade en blick öfver axeln, skref
vidare. Och först därpå bjöd han henne
att ta plats. Men nej, det ville hon inte på

så nedsättande villkor. Hon ville förbli stå­
ende, orörlig. Och det var hennes rätt att
förbli stående, orörlig, hur länge som hälst.
Inte sant?
»Hvad fattas er?»... hade han frågat.
Hvilken ton! Därför svarade hon helt kort:
»Jag känner i mitt hjärta ...» men han af­
bröt henne: »Det ska’ vi snart ta reda på.»
Och så bad han henne komma fram till
bordet, han ville tydligen bli närgången,
trodde hon ... undersöka henne ...
»Rör mig inte!... sa’ jag. Mycket be­
stämdt. Jag vänder mig till er, herr doktor,
som är litterärt bildad och som älskar poesi,
efter hvad jag hört. — Men han bara teg.
Då kunde jag inte hålla mig längre: Jag
har kanske misstagit mig på er, sa’ jag ...
man blir så ofta bedragen ... och visste ni
värkligen hvad lidande är, så skulle ni ge­
nast läsa det i mitt ansikte ... här, på si­
dorna af halsen. Just här ... under öronen.

Där se naturläkarna allt, hela sjukdoms­
förloppet. Är det inte stort? Jag har själf
en gång varit med om det i Berlin, man
glömmer det aldrig — så stort är det. Och
underligt.»
»Mycket. Ja, värkligen» — mamsell Sy­
ring kliade sig med en strumpsticka i hår­
fästet. Så nös hon mot solen.
»Han tyckte visst att det var underligt,
han också, för han såg länge ut genom
fönstret. Jag erkände öppet: musiken är
mitt lif! Och litteraturen. Jag älskar dem
med en passion, som dödar mig, sa’ jag.
Men ack, ni hör inte på mig, herr doktor,
förstår ni då inte hvad det är fråga om? —
Åjo, menade han ... om någonting bakom
öronen.»
Fröken Albertina skälfde af ovilja.
»Och ändå behärskade jag mig, tant Emi­
lia ... du vet, att jag kan det. Ni är trött
och ansträngd, utbrast jag. Men felet är ert

eget, hvarför äter ni kött? Och hvarför
dricker ni? Lofva mig, att ni inte dricker
mer! Ni slutar olyckligt, jag anar det. —
Jag med, goda fröken, jag med, instämde
han. Men så med ens: Ölunds gris lär
också ha aningar; fastän bara om julen.»
En stunds tystnad.
»Naturligtvis, tant ... jag lämnade honom.
Jag vet nämligen alltid hvad jag är skyldig
mig själf. Och det lät jag också honom
veta. — Ja, mig är ni ingenting skyldig,
sa’ han.»
Mamsell Syring böjde sig framåt och gran­
skade himmeln ofvan uthustaket.
»Nu blir det snart åska», spådde hon.
»Och regn.»
Så varmt var det.

Tomas Indal letade bland några papper
på sitt skrifbord, lade dem otåligt åt sidan
— därvid föll hans blick på Konon Kristof­

fers friarbref: Till Högtärade Fröken Rut
Bertels. Härstädes.
Han smålog och såg på klockan. Mot­
tagningstiden var förbi, men sannerligen han
gitte gå ut i tamburen för att regla, ända
ut i tamburen — brefvet höll han mellan
två fingrar, betraktade utanskriften, namnet:
Rut Bertels. Nej, han hade inte gifvit akt
på henne, inte uppfattat henne tydligt; kan­
ske därför, uppriktigt sagdt, att han känt
sig småretad af den lugna säkerheten i
hennes väsen, de gånger han träffat henne.
Och ändå var hon både vacker och välväxt
— en fast, spenslig gestalt af ungefär medel­
längd, snarare kort än lång, så såg han henne
för sig. Här förelåg synbarligen en distrak­
tion från hans sida, ett förbiseende, som
han var villig att ångra vid första lämpliga
tillfälle. Framdeles.
Värmen plågade honom, han öppnade ett
fönster och sträckte ut sig i hvilstolen, blun­

dade, hans ansikte uttryckte vänlig glädje,
nästan munterhet. Den alltid ljusprickiga
västen var högt tillknäppt vid halsen och
slöt sig tätt om en stramt knuten, mörk
sidenslips med pärlnål. »Jag har ett så godt
och innerligt sätt med mina patienter ...
som nu senast, till exempel ... af så’na be­
sök blir man rik och glad», försäkrade han
sig själf. Samtidigt märkte han till sin för­
våning, att tanken på denna fröken Rut
Bertels, som han hittills inte gifvit akt på, inte
uppfattat tydligt, fortfor att sysselsätta honom.
Då ref han sönder brefvet, Konon Kristoffers
bref, och slängde bitarna i papperskorgen.
Plötsligt brast han i skratt, någonting
lustigt roade honom, han älskade att före­
ställa sig det mest befängda. Hvilket infall!
Nåväl — äfven han, Tomas Indal, ville
skrifva till henne. Så här skulle han skrifva,
ordagrant, sats efter sats, om han kunde
förmå sig att ta plats vid bordet:

»Min tankes trådar ha skörnat till den
grad, att jag ibland inte kan knyta ett sam­
tal med dem. Därför griper jag till pennan
... o. s. v.»
Nej, nej, så här skulle han skrifva:
»Mademoiselle! Jag har mitt förstånd och
mitt hjärta i behåll, det är bara pengarna,
som ta slut för mig. Äger ni några bespa­
ringar, några runda och rörliga räntor att
leka med, så är hjärtat helt och hållet ert.»
Fortsättningen kunde ju osökt bli följande:
»Ty nu är jag trött, ohjälpligen trött, efter
att alltför länge ha blandat mig i trängseln
på lifvets marknadstorg. Och ändå hör jag
inte till marknadsfolket. Utgör den erfaren­
heten min enda glädjekälla för närvarande,
så vet jag äfven hvad den kostat mig — o ja!
Besinna, att jag är fyrtitvå år gammal och
medicinekandidat! Alltså öfverliggare. Men
värdigas tillika förstå, att jag stilla respekt­
fullt böjer mig för denna benämning, som

någon gång kan i sig inrymma ett par, tre
akter af ett sorgespel, större och djupsinnigare
än mången lärd grad — hvilket ingalunda
är fallet med mig, tyvärr! Jag kallas all­
mänt och rätt höfviskt doktor, fyller här­
städes en plats som tjänstförrättande stads­
läkare, fyller den till bräddarna, och bidrar
med berådt mod till aptekets inkomster.
Hur länge? Några månader — högst ett år.
Och se’n? Det vet jag inte. Det tillhör
framtiden. Men jag minns, att när jag ändt­
ligen lämnade hufvudstaden, hvars luft jag
andats under inemot tre årtionden ... ja,
när jag öfvergaf dess kända förlustelseställen,
gick liksom en rysning af eftertanke i vida
kretsar genom dryckeslagen — svallvågorna
af ett namn som mitt. Jag förkroppsligar
nästan en hel generation. Den meningen
är ju inte lång, men kanske den en gång
räcker till en rännsnara att hänga mig i.»
Och vidare:

»Mademoiselle! Jag misstänker storligen,
att ni re’n på detta inledande trappsteg till
vår himmel har rätt att fordra upplysningar
om min person, dem jag illslugt förtiger.
Och hvad jag nämner är ju bara en bråk­
del af de vackra förtroenden, som för länge
se’n, antar jag, blifvit er tillhviskade om
mig. Af främmande mänskor, eftersom
jag inga anförvanter äger. Men det är lik­
giltigt. Min far var handlande och konsul
i denna min födelsestad, det vet ni, därjämte
rättmätig ägare af rådman Lunds gård vid
torget. Den har jag sålt för pengar i en
ungdomlig stund af betryck — den gård,
där jag första gången höjde min stämma
till skrik, den gård, där jag lekt mina oskyl­
digaste lekar, och där jag, allt sanningen
till ära, varit ganska osnygg och mycket
olydig. Och nu ... ja, nu blickar jag spör­
jande omkring mig i den värld, som under
de tolf tidigaste åren af min tillvaro utgjorde

det enda föremålet för mina iakttagelser.
Därvid har jag genast och med bestörtning
lagt märke till, att ofvannämnda rådman
Lund byggt ett nytt plank och låtit ommåla
uthusdörrarna. Men hvarför, ack, hvarför
dröja vid omständigheter, som uppröra mig?
De ögon, jag ser med, ha vant sig vid förfallet.»
Tomas Indal höll leende händernas finger­
spetsar mot hvarandra, benen korslagda,
långsamt gungande den ena foten. Gar­
dinerna för det öppna fönstret hängde orör­
liga, det hade mörknat i rummet, åskan
mullrade svagt på afstånd. Han lät tan­
karna forma sig i godan ro — »Sannerligen
erfar jag inte en känsla af stor hvila just
nu, stillheten är så välgörande hasardfri.»
I detsamma hörde han tydligt, tydligt intill
visshet, steg närma sig genom väntrummet,
som äfven tjänade till matsal — middag åt
han nästan alltid på stadskällarn. Men ingen
inträdde, han måtte ha misstagit sig. »Natur­

ligtvis ... hvad tänker jag på!»... lugnade
han sig hastigt — »det är ingenting, snart
är Romarbacken här.» Icke desto mindre
tycktes det honom märkligt att denna för­
tidiga ljudförnimmelse ett par gånger be­
kräftat sig, vanligen efter en kvart eller en
halftimme. Och samma man! Han såg på
klockan.
Så här skulle han afsluta sin skrifvelse
— ja, som sagdt, om han kunde förmå sig
att gripa till pennan:
»Det är egentligen genant, jag medger det,
men jag är så förvirrad, att jag inte har en
aning om huruvida glädjen öfver att ha
träffat er, mademoiselle, med all önskvärd
tydlighet framgår ur mina fattiga ord. Själf
är jag nämligen ytterst benägen att finna
detta sammanträffande mänskligt förklarligt
å en ort som vår. Men hvem vet, kanske
en annan och djupare natur skulle se Guds
finger däri? Jag kan det inte, förlåt mig,

aftrycket är i mina ögon så suddigt, att det
undandrar sig all sakkunnigt jämförande
kontroll. Emellertid — låt oss inte därför
misströsta om halten af våra känslor, lika
litet som gå händelserna i förväg! Det är
ju i afvaktan på dessas vidare utveckling
jag lögar min själ i de lärdas och skaldernas
skrifter, dem jag köper på fast räkning —
något som i ert hjärta och i er bokföring
torde vara vänligen observeradt — smältande
det lästa under förbränningen af en oerhörd
massa cigarrer. Min hushållerska heter
madam Rullsten, ni möter henne nästan
dagligen, förmodar jag, men ni känner henne
kanske inte, känner henne inte tillräckligt?
Och likvisst är hon af en rätt afsevärd kuli­
narisk betydelse; dessutom femtifem år
gammal, mycket döf och mycket tystlåten.
Men det reder sig godt, jag begagnar hennes
systerson som ringledning. Unga Hildemar
är låghalt, därtill är ingenting att göra. Han

sitter mestadels i köket bredvid spiselhällen,
därtill är inte häller någonting all göra.
Men jag kan lifligt föreställa mig honom i
det ögonblick han vid ljudet af min bords­
klocka slår madammen på vadorna med sin
kryckkäpp. Det hör hon.»
Gardinerna rördes af ett svagt luftdrag,
en hund skällde. Så blef det tyst igen.
»Ja, så sinnrikt har mitt af naturen goda
hufvud ställt det för mig. Men däröfver yfs
jag aldrig, hvarför skulle jag det? Allting
i lifvet är ju bara provisoriskt — min vän och
vapendragare Konon Kristoffer inte undan­
tagen. Tänk, han har sitt aptek i sikte, han,
och ändå kan man inte påstå om honom att
han nämnvärdt förhäfver sig. Nej, nej. Men
han älskar er, mademoiselle, han älskar er
mer oegennyttigt än jag, det gör han säkert.»
Tomas Indal lyssnade — steg närmade
sig öfver golfvet i rummet invid.










3
De hälsade på hvarandra med en nick,
en helt liten nick, så ämnade Tomas Indal
ge handen, men Romarbacken tog blickarna
till sig, såg kisande åt sidan och lade akt­
samt en bok, inlindad i papper, på skrif­
bordshörnet.
»Tack för lånet, doktorn!»
»Lägg bort tituleringen med detsamma,
hör du! Det är visst tionde gången jag ber
dig om det.»
»Vi ska’ låta det vara som det är» — in­

vändningen kom torrt och trovärdigt. »An­
nars går det inte.»
»Ja, men jag är ingen doktor, vet jag!
Åtminstone inte för dig.»
Svaret dröjde, medan skymten af ett godt,
nästan barnsligt leende lyste och försvann
— »Inte vet man ju hvad man är» — Romar­
backen satte sig stilla nära dörren. Han
var iklädd sin vanliga, ljusgrå vadmalsdräkt,
föreföll en smula tafatt och generad, det
gjorde han ofta i början. Ett kantigt, litet
hufvud på en senig hals, ett smalt ansikte,
med slätrakade kinder, en tunn näsa, ögo­
nen alltför nära hvarandra. Det ryckte i
dragen kring munnen som af otålighet, men
han gaf sig god tid, brådskade aldrig, hann
ändå med allt sitt, huru mångfaldigt det än
var.
»Jag gick här förbi», sade han.
»Ånej, tvärtom, du kom in», retades Indal.
»Jag hörde dina steg för en stund se’n —

underliga tecken och förehud i golfplankorna.
Hvad är du för en trollkarl?»
»Hörde doktorn? Inte är nu det så märk­
värdigt.»
»Så-så — ja, ja. Mig behagar det inte.»
Romarbacken såg begrundande ut. Han
strök sig öfver håret, där det låg som glesast
framme i pannan, stödde armbågarna mot
knäna och vred fingrarna.
»Doktorn, som är van vid sjön, borde inte
förundra sig.»
»Säger du det, styrman?»
»Sjöfolk känner till så’nt där. Det följer
med sjön.»
»Och du talar rama allvaret?»
»Visst gör jag det.»
»Men annars brukar du stå med fötterna
stadigt på marken.»
»Här på landbacken, ja. Men till sjöss,
doktorn ... jag menar så där riktigt långt,
långt ute, där det finns liksom vidöppna,

stora djup åt alla håll, både öfver och un­
der en ... eller hur jag ska’ säga ... där får
man allt lof att hala in på förundran, till
och med om somt inte alltid skulle gå så
särdeles bekant och lättfattligt till. För där
händer det ibland, att en och annan får
varsel om hvad som inte syns, men som
kommer. Ja, det är kändt. Och har man
en gång upplefvat något i den vägen, så
blir det till ett slags anlag med tiden, tän­
ker jag. Antingen man vet af det eller inte.»
»Men nu i dag, till exempel? Och jag
har märkt det förr oss emellan.»
»Jag kan förstå det, doktorn. Det visar
bara att sinnet finns. Och det följer med
sjön.»
Indal höll god min — »Eller med åsk­
vädret, styrman ... tänk, om hela trolldo­
men ligger i åskvädret? Den här gången.
Och du är elektrisk, tro mig, vadmaln är
som kattskinn — är den inte?»

Det märktes tydligt, att Romarbacken
kände sig osäker ett ögonblick. Tog han ett
samtal allvarligt, och det hade han fallen­
het för, så var skämt icke riktigt efter hans
art. Därför svarade han endast:
»Ja, ja, eftersom doktorn säger det.»
»Jag bara undrar, jag.»
»Nå, då är det väl på det viset.»
Utanför slog regnet i gatan med stor
häftighet. Blixtarna hade upphört. Men en
vindpust fyllde gardinerna, så att de buk­
tade sig.
»Jag ser hvad du menar, Romarbacken
— det hade varit försiktigast att stänga fön­
stret, hva’? Men då hade jag måst resa mig,
och till det fordras ett visst kvantum energi.
Har du aldrig behöft göra den upptäckten?
— Inte? — Så mycket bättre.»
I detsamma krafsade en hund gnällande på
dörren — Indal blef otålig:
»Tyst, Rapp! Gå din väg!»

Romarbacken böjde öfverkroppen litet åt
sidan och lyssnade — »Han är lydig, tycks
det.»
»Han är klok. Och det är svansen, som
säger honom hvad som kommer att ske,
ifall han tredskas. Det har blifvit till ett slags
anlag hos honom.»
»Månntro det! Hvad vill doktorn att jag
ska’ svara?»
»Ingenting. För det är ju möjligt att jag
misstar mig. Jag har blifvit så vidskeplig
på sista tiden.» Indal balanserade en linjal
öfver ena pekfingret. »Och det är också
möjligt ... ja, att du står i förbund med
den onde, Romarbacken. Enligt hvad folk
påstår.»
»Det är ju en gammal historia.»
»Är det?»
»En mycket gammal historia. Och egent­
ligen inte om mig.»
»Hvem gäller den då?»

»Det är om morfars farfar — eller ännu tidi­
gare, jag minns inte. Men Bundsen kalla­
des han.»
»Namnet har jag hört.»
»Han fick det efteråt.»
»Efter hvad?»
»Det var så, att en vårnatt var han ute
med bössan, och då såg han ett stort, starkt
sken i en klyfta, och midt i öppningen stod
ett järnskrin. Han trodde att det var en
drakgömma och slängde knifven i elden.
Då slocknade den tvärt, och ut ur bärget
kom ett skäggigt, litet gubbtroll, som öpp­
nade skrinet och sa’: Ta’ till husbehof ...
låt mig se’n ha ro! Och Bundsen han fyllde
näfverkonten med så många guldslantar han
bara kom åt. Men bäst det var slog trollet
ut med armarna och stampade, och då for
skrinet in i bärget, så att det skallade och
skrällde rundtomkring. Se’n hette det, att
Bundsen stod i förbund med den onde, och

nu berättar man detsamma om mig. Det
är hela historien.»
»Se, se!... trolldom att brås på. Och där
har vi förklaringen på alltsammans. Den
ligger inte i sjön, den.»
»Som doktorn vill. Jag har nu mina tan­
kar för mig, jag.»
»Gudskelof! Men hvar har du guldslan­
tarna?»
»Jag hittade aldrig näfverkonten» — igen
samma goda, nästan barnsliga leende. »Men
jag har lefvat ändå. Fastän brödbiten inte
alltid var med smör på i första ungdomen.»
»Nej, nej — jag kan tänka det. Minns
du, när du tuggade smällgummi åt mig?
För ett halft dussin nya stålpennor.»
»Åja. Här i elementarskolan. — Men minns
doktorn, när vi slogs om hvem som var star­
kare i latinet? Doktorn kom ihåg flera och
krångligare ord, men jag visste hvad mina
betydde.»

»Säger du det, styrman?»
»Ungefär som i dag.»
Indal smålog förnöjdt och nickade: »Nåja,
hvarför inte? Jag tar gärna mina tillbaka,
om du så önskar, det har jag ingenting emot.
Så otroligt det än låter! För ser du» —
han blef allvarsam — »uppriktigt sagdt ...
ja, nu syftar jag inte på dig, det vet du nog.
Men mänskor med åsikter, tidigt och hårdt
fastslagna åsikter ... jag afundas dem inte
alls» — linjalen slängdes bort på en bok­
stapel.
»Det är som när man ska’ spänna ett ark
ritpapper», fortsatte han eftersinnande. »Har
du nå’nsin försökt det? Vill man göra det
stramt och något så när pålitligt, är det
visst klokast att trycka in stiften liksom
bara tills vidare ... än här, än där. Före­
ställer jag mig. Det kan nämligen hända,
att man får lof att flytta dem allihop, det
är till och med sannolikt, och ju större yta

man vill spänna öfver, dess osäkrare går
det. Och långsammare. Däraf kommer det
sig, att flertalet bland dem, som ha åsik­
terna orubbligt fastnitade, täcker bara en
helt liten yta.»
Romarbacken blinkade fundersamt.
»Kanske tror du det inte? Vet du hvad
den vismannen Konon Kristoffer sa’ mig
om saken? Jo, att man ... och så ska’
man fukta ordentligt, sa’ han. Så går det
lättare.»
»Well, well. Och därför gör doktorn
det?»
»Antagligen. — Du är en slug en, du!»
»Är det inte farligt? På det sättet.»
»Du menar ... dryckenskapen? Då glöm­
mer man hvad man vill glömma. Eller
tänker inte på det.»
»Så.»
»Men för resten är jag alldeles ense med
dig.»

»Månntro det!»
»Jag säger att jag är ense med dig —
Romarbacken.»
»Så. I boken jag hämtade tillbaka, den på
skrifbordet ... där står det, att en strid alltid
pågår mellan det olikartade i naturen. Det
passar på oss. Och det är jag nöjd med.»
»Inte för stor respekt för böcker, hör du!
Jag misstänker att du har det.»
»Ingalunda. Men när man har läst så
lite’ som jag, vill man ju gärna ha bruk för
hvad som stämmer med egna märken. Den
som fått studera ... ja, om nu det hade
hjälpt mig? Eller hjälpt andra? Lärdt folk
har nästan ingenting att dela med sig, tyc­
ker jag, och kanske kommer man längst
på egna vägar, efter enhvars gåfvor, fast det
ofta är villsamt och tungt. Jag har haft
lust att tänka: gör hvad som hälst — men
med händerna! För det är så, att emellanåt
trasslar bokvetandet bara in en, så att man

inte har trossarna klara, om det gällde att
tvärt kasta loss. Och så’nt kunde hända.»
En oväntad och lång tystnad uppstod.
Någonting i det sist sagda måtte ha rört vid
en mycket känslig sträng — Indal föreföll
beklämd, han tryckte ett par fingrar mot
ögonlocken, steg upp ur hvilstolen och ställde
sig framför fönstret, med ryggen vänd inåt
rummet.
»Det vill säga ... det är själfmord du
syftar på?»
»Hvarför just det? Slutet kan ju ändå
komma hastigt öfver en.»
»Naturligtvis.»
»Ja, det förstår nog doktorn.»
Tomas Indal satte sig på fönsterposten.
»Men att dö är ju inte det enda sättet att
dö, Romarbacken. Man kan ha gjort det
långt förut. Åtminstone delvis. Och då är
till och med själfmord betydelselöst.»
»Det är väl så.»

Indal dinglade med ena benet och såg ut
på gatan — handlanden Besman hjulade
förbi, halsen indragen mellan axlarna.
»Hvarför lämnade du sjön så tvärt?»
»Gjorde jag det?»
»Javisst. Efter hvad man sagt mig.»
»Man säger ju så mycket.»
»Hände det något? Eller blef du rädd,
helt enkelt? En och annan får ju varsel
om hvad som inte syns, men som kommer.»
»Inte minns jag mer.»
»Och det vill du att jag ska’ tro!— Hur
är det ... en bror till dig ... drunknade han
inte?»
»Vi har varit tre bröder — två döda, utan
att jag vet hvar. De båda klyftigaste. Det
är som Ölund brukar säga, när han får bara
småfisk: di största slapp.»
»Du däremot fastnade ... du, styrman!»
»Ja, jag fastnade.» Romarbacken reste
sig. »Men nu ska’ jag gå.»

Emellertid blef han stående framför soff­
bordet och lät blicken glida öfver ett par
tidskrifter och några boktitlar. Han pekade
på en af de senare:
»Hvad är det där?»
»Skönlitteratur.»
»Det låter konstigt.»
»Ja, inte sant?»
»Att en fullvuxen karl ids med så’nt!»
»Läsa det?... eller hvad?»
»Ja, och skrifva. Är det hederligt folk?»
Indal smålog. »Somt föll väl på hälle­
bärget, det är ju naturligt — somt bredvid.
Och att kunna något är inte detsamma som
att vara något. Klokare är jag inte.»
Romarbacken nickade. Därpå gaf han
handen till afsked, men endast helt kort.
Dörren låste han stilla och varligt efter sig.










4
I stadskällarns buffetsal dref »Snapsen»
Villiamsson omkring på sina långa, knä­
sneda ben. Han var talgig i ögonen efter
nattvak, det var han ofta. Emellanåt sneg­
lade han mot tamburdörren som om han
väntat på någon. Middagsoset från köket
gaf luften fyllighet.
Snapsen hade varit student, det tog Konon
Kristoffer på sin ed, dyrt och heligt, så fort
han bara tillfrågades; själf tycktes mannen
alldeles obekymrad om huru därmed för­
höll sig. Men för provisorn var det inga­

lunda likgiltigt, eftersom åtskilligt pikant
fanns att tillägga. Snapsen hade haft sång­
röst, riktig sångröst, Snapsen hade sjungit
med i kören på teatern, och en stor, stor
sångerska, hvilkens namn Konon Kristoffer
roade sig med att aldrig minnas, hade en
gång i ett rördt ögonblick kysst herr studeran­
den Valfrid Villiamsson på kinden.
Att detta varit den mest lysande perioden
i Snapsens lif, låter sig icke förnekas. Nu
skref han rent — en läslig, rak och stor­
stilad piktur, de enda drag hos honom, som
ödets tillskickelser lämnat oförändrade. Vik­
tigare var emellertid, att han under vinterns
lopp blifvit antagen som fjärde man i lör­
dagswhisten, nästan generande villig att in­
skrida, om någon af de riktiga fått förhin­
der. Likasom enligt tyst öfverenskommelse
betalade han aldrig i fall af otur; vinsten där­
emot fick han behålla, när han vann. På
den betingelsen målade han djärft och för­

domsfritt, tagande sin part af ovettet med
samma storslagenhet som allt det öfriga.
Råkade detta bestå af sex gratistoddar,
med sillsalat till kvällsvarden — något som
kunde inträffa, när kortbordet slogs upp
hemma hos någon af »de riktiga» — ja,
så berörde det honom angenämt, utan att
han därför blef bragt ur fattningen. Endast
talgig i ögonen.
Nu gick han, som sagdt, af och an i
stadskällarns buffetsal, vände med en lätt
slingring i närheten af väggarna, nedlät sig
till och med att hvissla en liten stump. På
ett hvitdukadt bord vid ett af fönstren mot
gatan var doktor Indals kuvert framsatt som
vanligt — följaktligen så, att möjligheten af
ett till icke var utesluten. Och denna möj­
lighet sammanföll ofta med att Snapsen in­
fann sig. Han tittade en smula otåligt in i
rummet bredvid, det stod tomt. Men ofvan­
för den långa pinnsoffan syntes på tapeten

tre oljiga fläckar i rad — fabrikör Sundling
ni vet, Immanuel Sundling, fabrikören, be­
gagnade hårpomada om söndagarna, därför
var hans den största.
Snapsen återtog sin vandring, men lång­
sammare. Klockan var snart fem. Det hela
föreföll konom tvifvelaktigt.
Då blef fru Hoppendorff synlig — hon
som dref näringen och befallde i huset. En
skarp rynka vid ena mungipan afsåg att ge
uttryck åt begreppet ringaktning. Snapsen
förstod det och grymtade någonting otydligt;
han visste sig vara föga uppburen på det
hållet.
»Har herr ... herrn inte sett Magda här
inne?»
Samma otydliga grymtning till svar som
nyss till igenkännande.
Fru Hoppendorff stödde sin tunga bak­
kropp mot disken och mätte afståndet dem
emellan med en blick under nästan ned­

fällda ögonlock. Hon var en svartklädd
dam af synnerligen beaktansvärda dimen­
sioner, till utseendet mätt af år och saftiga
kötträtter. Feta, hvita händer i kors öfver
magen, många ringar på fingrarna. Att hon
i ungdomen varit vacker som en ... som en
... ja, att hon varit förbannadt vacker tog
Konon Kristoffer för gifvet, alltid i hög fal­
sett och ofta så att hon själf hörde det. Då
krusades hennes läppar af ett matt, öfver­
seende löje — hvad angick det henne? Ägde
hon kanske inte medvetandet om att re’n i
en mycket tidig ålder intet mänskligt var
henne främmande?... intet manligt åtmin­
stone. I stora städer hade hon lefvat ... ja,
ja ... där hade hon konfirmerats, hvad kunde
väl lifvet mer lära henne? Platt intet.
»Att inte Magda är här!»
Nu må ingen tro, att hon oroade sig.
Ånej. Magda var en klok flicka, Magda
förstod att sköta sig, det hade Magda visat

prof på många gånger. Således endast tåla­
mod, en liten smula tålamod, därtill kanske
en titt i likörskåpet.
I detsamma kom Magda inspringande —
tamburdörren till yttre farstun på vid gafvel
efter henne. En smärt, nittonårs flicka,
klara, bruna ögon, kinderna upphettade; i
ena handen ett fat grönsaker. Hon hejdade
sig tvärt, såg bakom sig, såg på frun, slätade
håret och skrattade —
»Å, det är bara doktor Indal, han kommer
strax», så var hon borta igen.
Ganska riktigt, Tomas Indal steg makligt
öfver tröskeln, med halmhatten i nacken
och en djupt allvarlig min i sitt ansikte.
När han fick syn på värdinnan, ändrade sig
uttrycket på ett tämligen försmädligt vis,
hvartill fru Hoppendorff endast kurrade,
moderligt kurrade och spann. Ack, den
doktorn! Det var då en mansperson efter
hennes sinne — och hon visste hurudana

de skulle vara för att duga till något —
honom unnade hon allt möjligt godt i värl­
den! Men då denna välvilja framlyste så
oförtydbart, att Indal icke kunde undgå att
se den, blef känslan af obehag honom för
stark och han brusade ut med ett ohöf­
viskt:
»Nej, fy satan, madam ... ut med sig, och
in med middagen! Dessutom ett kuvert till.»
Frun myste af betagenhet, kliade sig på
öfverarmarna så godt hon kom åt och satte
sina dimensioner i rörelse. Men därförinnan
ett par fryntliga afskedsord:
»Aj, aj, den doktorn! Hjälper vackra
flickor med sallaten. Det är bocken som
trädgårdsmästare.»
»Stäng dörrn!»
Snapsen grymtade belåtet. Just så skulle
hon tas! Nu väntade han bara på en in­
bjudande gest, och eftersom den dröjde, såg
han på klockan. Ändtligen!

Måltiden tog sin början. Magda serverade
— blickarna nedslagna, kinderna fortfarande
upphettade. Men alltemellanåt bet hon sig
i läppen, och då darrade ögonfransarna.
Snapsen teg. Talets gåfva var en lyx,
som han sällan tillät sig i onödan, den
kunde ju icke alltid användas till begäran
om en femma. I stället kände han bränn­
vinets glädje stiga inom sig och hällde ölet
i mäktiga floder öfver sitt välbefinnande.
De timmar, som närmast stundade, lågo
framför honom söta och ljufliga som iskall
punsch, mycket iskall punsch — tydde han
Indals minspel rätt, så pekade dennes hu­
mör i sådan riktning. Och han tydde det rätt.
Tomas Indal drack häftigare och mera
än han gjort det på länge. Det svalkade — ja,
visst svalkade det! Och värmde. Ögonen
knep han ihop, blef gärna i början en smula
sirlig i ordvalet och meddelsam, han iakttog
det igenkännande och smålog:

»Om du kunde se dig själf, högtärade!
Men nej, det kan du inte, och det är synd.
Eller hur mycket uppfattar du egentligen af
mig, hva’? Tro inte, att mina föreställnin­
gar om lifsnjutning oafbrutet kulminerat i
akvavit och Besmans pilsner! Tro inte det!
I de allra första studentåren, ja — när min
välmenande herr far kontrollerade budgeten.
Och jag blef tidigt student, jag. Men senare
lärde jag mig i utlandet att dyrka vinets
gudar. Dem känner du inte, högtärade,
dem ringaktar du, jag däremot tror på gamla
märken ... och på gudarna ... de ge salig­
het, salighet, bara man offrar rikligt och dyrt
på deras altaren, och stiger räkningen högt
mot himmeln, så stiger hallelujat ännu högre
inom en, var säker på det! Och visdomen
sen! Man ser stort på mänskor och på
siffervärden. Se bara på mig!»
En ironisk gest och ett uppehåll.
»Ja, och ibland var det som att få vingar

och flyga. Och jag flög som en förryckt
skaldefantasi ... af och an öfver vida fält af
framtiden, där jag skulle odla min själ och
skörda gyllene frukter. Utan arbete och
ansträngning, så begåfvad var jag. Eller
beskänkt. Tills jag småningom förlorade
balansen och styrförmågan, vingarna kunde
ju inte bära i all evighet, begriper du, och
nu håller jag mig till stor del sväfvande på
lånta fjädrar. Och dricker nästan hvad
som hälst, när jag dricker. Till och med i
enrum, om inte en sällsam slump ger mig
ett så distingeradt sällskap som i dag.» Han
skrattade godmodigt. »Men låt oss inte
prata skräp, utan sluta efterrätten. Här är
varmt.»
Ingendera sade något på en stund. Snap­
sen var mätt, men åt vidare för säkerhets
skull; han magasinerade, morgondagen var
ju oberäknelig.
»Gu’ signe aptiten, högtärade! För det är

matsmältningen som bestämmer rangskalan
bland oss filosofer. Och färgar glasögonen.
— Ja, förlåt mig, nu ringer jag.»
Magda hörsammade kallelsen med stor
påpasslighet, bar bort tallrikarna, städade
efter på duken, ställde punschen och kaffe­
brickan på bordet. Hon såg envist ned
framför sig.
»Nej, nej ... ett leende» — Indals röst var
muntert förbindlig, och mellan sina fingrar
kände han hennes mjuka arm genom det
tunna blustyget. Då log hon — och hon hade
ovanligt vackra tänder. Snapsen grymtade;
allt det där var bara ett sätt att förhala
tiden.
»Är du otålig, Valfrid Villiamsson? Ska’
jag kanske ge dig en cigarr, hva’?... se
här! Jag tänder själf en. Men stick den
riktiga ändan i munnen, var så god! Och
eftersom vi igen är ensamma — hvad me­
nar du om kvinnan?»

»Kvinnan?»
»Ja. — Du tar inte ordet på tungan som
en finsmakare.»
»Nä.»
»Och det är din åsikt i hela dess vidd?
Hör på: af jord äst du kommen, heter det,
dit ska’ du återvända, och gräfver jag rik­
tigt djupt i mitt minnes örtagård, så finner
jag olika skikt eller lager för hvart år, de
flesta fossilförande. I det fjärde ... låt mig
se ... i det fjärde till och med det tionde
aftryck af hästar, hundar och allehanda djur
på marken och i vattnet. Först så sent som
i det fjortonde spår af kvinnan. Men då
och allt framgent mycket tydliga.»
»Ja, du har dina försänkningar», mumlade
Snapsen. »Skål!»
»Tack — likaledes! Kvinnan är en mycket
stor vidunderlighet.»
»Skål!»
Fötter klapprade i farstutrappan, någon

snafvade i mattan och föll. Det var Konon
Kristoffer.
Han hade en orimlig brådska, naturligt­
vis, torkade sig oaflåtligt rundt halsen med
sin näsduk, han ville tala med Indal mellan
fyra ögon, lifvet var inte att leka med, han
måste nödvändigt få tala ett par ord mellan
fyra ögon.
Tomas Indal värjde sig och grimaserade:
»Är det i min egenskap af brefbärare?»
Ja, det skulle han se’n förklara närmare,
det gällde mycket för honom, åren gå, ingen
vet hvart, och han måste ha något all rätta
sig efter.
Alltså stängde de högtidligt in sig i rum­
met bredvid.
»Hör du, doktor ...»
»Ja, ja, jag hör.»
Öfver soffkarmen låg ett afrifvet gardin­
snöre, Konon Kristoffer grep det med begär­
lighet, töjde och nystade, allt medan mun­

nen gick på honom. Han flämtade af nervös
ifver mellan var mening, i synnerhet när
namnet Rut Bertels förekom, och det före­
kom ofta, han betonade det skyggt, höfviskt
och drömmande, men lät tillika undfalla sig
dunkla, hemlighetsfulla ord om hvad som
möjligen kunde inträffa, om lyckan äfven
denna gång visade sig opålitlig — »ja, det
är sanning ...»
»Dina tankar, lilla vän, ha en rentaf
kvinnlig fägring och fyllighet, hvarför då
svepa in dem så förbannadt? I den här
hettan. Jag vill ha dem urringade, jag. Det
är sanningen.»
»Å, du förstår mig nog» — Konon Kri­
stoffer torkade sig med näsduken rundt
handlederna. Det var ju förklarligt, om
tankarna trängdes en smula ... sina känslor
ville han inle tala om nu, dem hade ju
Indal lofvat att tolka ... på sätt och vis ...
men det gällde mycket för honom, som

sagdt — »hör du, när gör du det? Jag har
förgäfves sökt dig hemma.»
Indal tycktes fundera.
»Gör du det i kväll?»
»Nåja — låt gå för i kväll! Bara jag får
munlädret smordt ordentligt. För jag har
rifvit sönder ditt bref, tror jag ... eller hur
det nu gick till. Men var inte orolig, jag
ska’ sjunga ditt lof i så höga toner, att
inte ens en kastrat skulle göra det bättre.»
Provisorn kunde knappast behärska sig.
»Hvad du är präktig, präktig!»... han fam­
lade efter den andres hand, fällde regel­
nyckeln, när han öppnade dörren, rusade
hufvudstupa in i buffetsalen — Magda
stod vid disken, han ville ta henne om
lifvet i sin stora, stora glädje. Men då
hon vred sig undan, blef han genast ned­
slagen.
»Jag har alltid otur hos kvinnor. Det är
bara doktor Indal, som får ...»

»Att inte provisorn skäms!» Magda låste
klaffen och gick hastigt ur rummet.
Snapsen halfsof på sin stol. Han upp­
fattade icke hvad som sades, brydde sig
icke om att uppfatta det, allt det där var
bara ett otrefligt sätt att förhala tiden, an­
såg han.
Då slog Tomas Indal på sitt glas.
»Mina ärade herrar» — sade han — »ja,
sätt dig, Konon Kristoffer!... du är ju poet
nuförtiden igen, vill jag minnas, därför sä­
kert trött i versfötterna. Och jag förmodar,
med någon rätt, att det är kvinnan du i
lönndom hembär din blyga, metriska hyll­
ning — det gör inte vår vän Villiamsson,
men han är också utan världsåskådning.
Ack, kvinnan! Nyss tillät jag mig de djupa
orden, att hon är en mycket stor vidunder­
lighet. Till den slutsatsen har jag kommit
på många och olika vägar — olika hvar
gång jag nalkats henne, det är nu min

vana — och så många, att jag inbillade
mig ha beträdt dem nästan alla. Men
nej!... ännu återstår mig att slå in på en
ny, och det re’n i afton. Sant att säga,
hoppas jag värkligen, att den må leda till
en varaktigare förbindelse än dem jag för
egen räkning af- och iklädt mig. Och jag
ska’ ärligt försöka att inte afundas dig,
Konon Kristoffer, när den saliga förvirring
inträder, för hvilken jag måhända öppnat
dörrarna — jag yttrar mig oförbehållsamt,
du ser ju att den tredje i vårt utvalda säll­
skap slumrat in. Låt mannen sofva! Lifvet
är för honom, när det som bäst varit haf­
ver, en enda lång, genomvakad natt —
för dig däremot ett privilegieradt aptek i
sikte ...»
»Hur du kan gissa! Just i dag skref jag
och gjorde förfrågningar.»
»Gu’ signe dig, lilla vän!... jag dricker
dig till under stor och synbar rörelse. Och

nu farväl! Måtte den vältalighet, som
sockrat sig på min tunga, inte smälta bort
innan jag når den utvaldas boning!»
På tröskeln vände han sig om och
svängde med halmhatten i riktning mot
köket: »Säg åt madammen, att hon skrif­
ver upp alltsammans på mig, det var en
tyst öfverenskommelse innan du snafvade
in hit.» Så gick han.
Provisorn torkade sig öfver pannan med
sin näsduk och tog fram en antecknings­
bok. Han suckade. Det var ledsamt,
tyckte han, att så mycket af doktorns an­
dragande hade gått förloradt, men han rå­
kade genast i början haka sig fast vid ett
helt litet ord, bara ett vanligt, tvåstafvigt
rim, just det han i förmiddags tappade och
sedan inte kunde hitta, emedan mamsell
Syring i detsamma kom in efter gurgel­
vattnet.










5
Tomas Indal skred med långa, afmätta
steg utför Storgatan och sedan snedt öfver
torget. Hans blickar lyste af retfullt öfver­
dåd och all möjlig vanvördnad. »Jag är
visst lite’ full» — tänkte han och skyndade
på gången — »men det gör ingenting, det
märker hon inte.»
Solen glödde bland små moln nere i väster.
Och en häst gnäggade borta i gästgifvar­
gården. Allt således som det skulle vara.
Men se, i Apteksgränden stannade han

plötsligt, tryckte båda sina händer mot höf­
terna, spände ut bröstet och andades djupt
ett par gånger, ehuru med märkbar svårig­
het. Hatten tog han af, svetten pärlade i
pannan, efter en sökande och osäker blick om­
kring sig gick han långsamt fram till sin
port. Där stödde han sig på utsträckt arm
mot ena trästolpen, okänslig för yttre in­
tryck, tänderna hopbitna — fingerspetsarna
kretsade nervöst rundt ett spikhufvud i bräd­
fodringen. »Ånej, det här är annat», for det
genom hans hjärna — »man är ju re’n
gammal, för tusan, man är förbränd in­
värtes ... hvad är det här för dumheter!»
I detsamma gaf svindeln vika, han vätte
läpparna med tungan, och då bokhandelns
dörrklocka pinglade på sin stålfjäder, stod
han redan styf och väntande, med ett stelt
drag af löje om munnen.
Fröken Inga Lund, rådmannens dotter,
kom nedför trappan, han nickade och gjorde

en hälsande gest, de kände ju hvarandra
alltsedan barnaåren. Hon var en fyllig, tyst­
låten och stilla, liten varelse, som alltid rod­
nade öfver hela ansiktet, när någon bekant
mötte henne på gatan — och det kunde
ofta inte undvikas, hade hon funnit. Herre­
gud, ämnade han tilltala henne? Indal hade
svårt att hålla tankarna borta från hvad
som just händt honom — »varsel, ja ... det
kan man väl kalla varsel», sade han sig
själf med en grimas, men högt frågade han
som vanligt efter rådmannens värk i kroppen:
»Hur mår farbror?»
»Tack ... som förut, tack» — fröken Inga,
redan grå vid tinningarna, neg som en skol­
flicka och visste icke huru fort hon skulle
rädda sig ur en så brydsam belägenhet.
Med en rolig glimt i ögonen såg Tomas
Indal efter henne, tills hon försvunnit om
hörnet. Och då var Apteksgränden igen
lika sommartom som förut. Likgiltigt lät

han blicken följa raden af låga, långsträckta
hus på motsatta sidan: en, två, tre ... nej,
fyra reflexionsspeglar räknade han, af dem
möjligen den fjärde i bruk för tillfället, där
bodde »Fnösket». Ja, hvarför skulle hon
inte det? — Sin fattning hade han återvun­
nit nästan fullständigt, leendet var naturligare,
om också icke öfverhöfvan uppsluppet —
då erinrade han sig sitt delikata uppdrag
och brast i skratt, alldeles högt, så att han
själf hörde det. Ja, ja — nu till frieriet!
Nu eller aldrig.
Emellertid gick han från farstun beslut­
samt och med en nästan utmanande min
in till sig. I väntrummet, som äfven tjä­
nade till matsal, öppnade han hastigt skän­
ken, framtog en nött, grå bägare af gammalt
silfver, fyllde den ur en omspunnen, lång­
halsad flaska, som han varligt skakade för
att lyssna — det fanns antagligen inte myc­
ket kvar? Och ändå var det den sista, dyr­

bara varan från de goda tiderna! En guld­
gul dryck, han inandades aromen genom
näsan och med rysande välbehag, tömde
därpå bägarn långsamt, men i ett drag, och
fyllde den på nytt. Så blundade han, läpp­
jade försiktigt, kände att armen darrade och
drack då för andra gången till botten.
En liten stund senare ringde bokhandelns
dörrklocka in honom med sitt gälla ping­
lande. Men ingen Rut Bertels var synlig.
Han tände cigarren, som slocknat, och
satte sig tålmodigt på en stol för att vänta.
Där hade han sultit någon gång förr vid
sina inköp, påminde han sig. Och med
djupsinnigt allvar bläddrade han i ett tunt
häfte, som råkade ligga närmast, ett gulnadt
betänkande om tjurars utsläppande på bete.
»Den sedliga världsordningen», tänkte han.
»Ack, lifvet är fullt af stängsel, men det här
bör jag ändå kunna läsa utan att hoppa
öfver något.»

»Nej, se ... doktor Indal!» Fröken Rut
böjde sig fram öfver disken, med ena han­
den vänligt utsträckt. I den andra höll hon
ett bokpaket.
Han ryckte till vid ljudet af rösten, något
som genast retade honom, och stirrade nästan
förebrående på den unga, spensliga damen,
utan att komma sig för med att besvara
hälsningen. Och då han sedan skulle taga
hennes hand för att sirligt föra den till sina
läppar, var det för sent, hon hann draga
den tillbaka.
»Så’nt brukas ju inte mer, kära doktor»
— hon tycktes rentaf road af hans ansikts­
uttryck; paketet lade hon ifrån sig och gick
öfver golfvet till en hylla vid den motsatta
väggen — »så’nt brukas ju inte mer bland
oss småstadsmänskor.»
»Nåja, så låt oss skyndsamt återinföra
seden! Först från ord till handling som det
heter, och se’n tillbaka samma väg.»

»Hur menar ni?»
»Från hand till mun, nådiga fröken. Gud
allena ser det.»
Hon skrattade — »Å, ni glömmer reflexions­
speglarna!»
»Visst inte. Men vi gör det instinktivt ...
af ett oemotståndligt begär. Utan all re­
flexion.»
»Det är omöjligt för er. Så mycket har
jag då märkt.»
»Förlåt, kanhända trott er märka. Där­
ifrån är det ett långt steg till det värkliga
förhållandet.»
»Ni har rätt.» Hon bet sig i läppen.
»Emellertid är förhållandet oss emellan inte
alls långt ifrån att vara riktigt godt ... se
bara till att det kan fortfara!»
Tomas Indal lyfte hufvudet och lyssnade
som om han anat en tillrättavisning bakom
orden. Men när han halft gäckande, halft
nyfiket ämnade öfvertyga sig därom, mötte

han en så lugn, öppen och tillika godlynt
blick ur Rut Bertels’ mörka ögon, att han
endast nickade till ett slags tyst samför­
stånd och kände sig väl till freds som det
var. Vackra ögon, onekligen vackra, ut­
trycksfulla ögon! Och den lilla, fasta ge­
staltens rörelser behagade honom i hög grad.
Här förelåg sannerligen ett förbiseende från
hans sida.
»Har jag lof att röka, nådiga fröken?»
»Gärna.»
»Det generar således inte?»
»Nej — tvärtom.»
»Alltså gläder det er?»
Fröken Rut blef uppmärksam, men sva­
rade intet.
»Jag vet nämligen någonting annat, som
också kommer att glädja er — hoppas jag.
Mig vållar det stort bryderi. Och så måste
vi vara ostörda.»
»Ni skrämmer mig!»

»Tillåt därför att jag reglar ingångsdörrn?
Eller med andra ord: klockan är åtta, tiden
för affärer förbi.»
Han reste sig, tittade hastigt undersökande
ut i farstun, vred därpå om nyckeln i låset,
utan att invänta hennes samtycke, och åter­
tog sin plats.
»Var god, sätt er!... nådiga fröken.»
»Tack, jag bjuder ju till att vara alldeles
som hemma.»
»Däri handlar ni fullkomligt rätt. Och
hvad ni är vacker, när ni säger det! Men
vill ni hjälpa mig, så svarar ni kort och
klart på mina frågor.»
»Och dessemellan?»
»Tiger ni godlietsfullt och hör på. Tills
det faller mig in att tystna.»
»Det blir svårare.»
»Är jag kanske påfallande ohöflig?»
»Jag antar det.»
»Men ni förlåter mig, inte sant?»

»Tills vidare — jo.»
»Det var två ord för mycket. Men ni är
ju kvinna, lyckligtvis.»
»Har det något med saken att skaffa?»
»Ofantligt.» Han drog ostentativt ihop
ögonbrynen. »Ofantligt. Ja, när jag när­
mare tänker efter, så tror jag mig kunna
våga det påståendet att jag inte alls skulle
ha infunnit mig här i afton, om ni vore en
man. Eller som jag nyss förklarade: tiden
för affärer är förbi.»
»Och hvad har trädt i stället?»
»Känslorna. Nu är det känslorna, som
ha ordet. Fastän inte mina egna, tyvärr!»
»Nej, det förstår jag. De ä’ visst för små
för att kunna tala.»
Tomas Indal bugade sig lätt, där han satt
med benen i kors, och svarade leende:
»Tro inte det! Men jag medger att de
ibland uttrycka sig otydligt.»
»Nå, låt höra!»

»Alltså till frågorna.» Han sträckte på
sig. »Är ni nöjd med er ställning, nådiga
fröken?»
»Tack, jag sitter helt bra. Med er til­
låtelse.»
»Hm. Den har ni, naturligtvis. Men säg ...»
Hon afbröt: »Och min hälsa är oklander­
lig, kära doktor.»
Då låtsade han vara ohjälpligt bragt ur
fattningen, förstämd, färdig att genast uppge
alltsammans; tog sig icke desto mindre däraf
anledning att resolut hoppa öfver alla mellan­
stadier:
»Herregud, ni är ju så ensam, efter hvad
jag förstår ... ni tycker bestämdt om barn?
Ja, jag menar inom äktenskapet.»
»Nej.»
»Inte det? Och hvad är orsaken?»
»Äktenskapet.»
»Det var genant!»
Han vred sig makligt om mot fönster­

posten, som var bakom honom, och lade
den utbrunna cigarren på ett blomkruksfat.
Sedan knäppte han ihop sina händer om
ena knät och funderade.
»Tja — förmodligen kunde det vara bättre
inrättadt. Till exempel ... jag har läst nå­
gonstans, och följaktligen är sanningen ga­
ranterad, att bland insekterna finns det hon­
kryp af en half millimeters längd, som ha
förmågan att fortplanta sig, lägga ägg, utan
manligt bistånd, bara därför att deras mor
eller mormor en gång i tiden blifvit befruk­
tad. Ett så kraftigt arrangement kunde ju
i många fall göra äktenskapet öfverflödigt
inom vissa generationer. Men som det nu
är ställdt, fruktar jag att vi nödgas hålla
till godo med den gamla, erkändt sedliga
världsordningen, ifall vi inte föredrar att ...»
»Vi föredrar.»
Indal lade sig bakåt i stolen. »Ni är mig
mycket sympatisk, fröken Rut Bertels!»

»Kära doktor» — hon skakade på hufvu­
det — »ni lofvade att berätta mig någonting
angenämt.»
»Ack, det är sant, jag har en plikt att
uppfylla!» Och med en snck: »Känner ni
Konon Kristoffer Blomgård?»
»Provisorn? Javisst — hur skulle jag inte
det? Han är mig till och med lite’ grand
bevågen, tror jag:»
»Nådiga fröken, han vill gifta sig med er.
Mig har han valt till språkrör. Seså, nu
är det sagdt!»
Rut Bertels skiftade färg, men nästan omärk­
ligt; Indal var för lat att ge akt på förän­
dringen.
»Det är ju klart» — fortsatte han obe­
sväradt — »det är ju klart att jag sätter
ett alldeles särskildt värde på honom, efter­
som jag åtagit mig att föra hans talan. Men
uppriktighet framför allt, i synnerhet när
det gäller vänner. Han är from och god,

skrifver vers — det sista antagligen sviter
efter en liten knäsvaghet för kvinnor, fastän
rent platonisk. Dessutom har han en led
borta på vänstra handens ringfinger, eller
hvar det nu var, det ville han ha påpekadt.
Förvånar ni er öfver att jag fäst mig vid
honom, så låt mig tala i liknelser, och ni
ska genast förstå mig. Det är nämligen
fallet ... ja ... allbekanta, stora utsiktsland­
skap, ni vet, dem bryr jag mig inte om, jag
passerar dem kallsinnigt, upptäckarglädjen
är mig på förhand beröfvad. Men i ett van­
ligt, obeaktadt stycke natur, där njuter jag
af att ha ett lyckligt öga för den svårtill­
gängliga charme, som undgått andra. Och
inför mänskor på samma vis. Hvad angå
mig intelligenta berömdheter? Enkla, undan­
gömda själars sällskap har alltid skänkt mig
en utsökt vederkvickelse, ofta kväll efter
kväll, under tankfull dvala ... i väntan på
den enda, underligt lefvande timmen bland

de tusen och en döda. Och den kommer ...
kommer osvikligt, förr eller senare. Intelli­
gent kan man ju vara själf, om det någon
gång är oundgängligen af nöden.»
»Ni är en tvifvelaktig förespråkare, doktor
Indal. Först antog jag att det var ren elak­
het från er sida, nu ser jag att det bara är
jargon.»
»Nej, det är bröllopsglädje, nådiga fröken.
Han vill prompt gifta sig med er. Men det
är ju hopplöst, jag insåg det strax.»
»Storstadsjargon!»
Tomas Indal ryckte på axlarna.
»Förlåt att jag gör min plikt till det yt­
tersta! — Konon Kristoffer är en förtjänst­
full man, han har en framtid för sig, en
afundsvärdt tryggad framtid ... inte precis
som poet, skulle jag tro, eftersom jag aldrig
läst en rad af honom ... eller hvem vet,
också Henrik Ibsen startade på apteksbanan!
Emellertid — med den skaldiska läggningen

följer en viss flyktighet. Hos vår vän pro­
visorn blir den lätt att tygla, föreställer jag
mig, under milda strykningar slår han snart
vingarna samman och faller till ro. Om
hans hjärta vill jag inte ens tala, det klappar
högre än allt beröm. Och så har han en
världsåskådning. Men den visar han inte.»
En stunds tystnad. Slutligen utbrast Rut
Bertels harmset:
»Hur nänns ni! Om han värkligen bedt
er, något som jag väl måste ta på allvar ...»
Nu var det Indals tur att afbryta— »Låt
oss för all del inte bli högtidliga, fröken!
Tänk efter: mot hvem har jag förgått mig?
Inte ens en nagelbredd har vännen Konon
Kristoffer sjunkit i vår rara ynnest, snarare
tvärtom. I ett lätt flor af raljeri framstår
hans kära gestalt dubbelt värd att älskas,
och allt hvad jag sagt er visste vi båda förut.
Han själf med, för resten, tack vare mitt ut­
märkta sätt att umgås.»

Och med en spjufveraktig blinkning, snar­
lik en vädjan, tillade han:
»Enligt min ringa åsikt är det vackert
och riktigt att beundrande höja sina blickar
mot idealet, men därför är ingalunda hvem
som hälst berättigad att eftersträlva det för
sina privata behof. Han slipper för godt
pris från tilltaget, våran provisor. Jag ska’
emfatiskt underrätta honom om, hvilken
djup aktning ni hyser för hans karaktär,
hur smickrad ni är af det generösa anbudet.
Och än mer — kort och diskret ämnar jag
tillika antyda, hur ondt det gör er att nöd­
gas säga nej, men att ni ändå vågar hoppas
på broderlig välvilja i framtiden. Är det
inte bra, hva’? Jag försäkrar er, han kom­
mer att bli minst lika glad som om svaret
utfallit annorlunda.»
»Doktor Indal» — hon tvekade ett ögon­
blick — »jag var tydligen för road i början
af samtalet, ni kände er uppmuntrad och

nu kan ni inte sluta. Mig förefaller det
brutalt ... jag menar ert gyckel.»
»Brutal!... jag! Herregud, jag som är så
blyg att ... ja, ursäkta, men när jag nyper
af bladen på en kronärtskocka ... i ett mid­
dagssällskap med damer ... så blir jag mer
och mer generad, ju längre inpå jag kom­
mer.»
Fröken Rut vände hufvudet åt sidan. »Nå,
låt oss då kalla det ofint.»
»Hvilket frånstötande ord! Det kan jag
inte finna mig i utan gensaga, hela min
varelse uppreser sig däremot. Ofint! Säg
inte att jag afsiktligt missförstår er, nådiga
fröken, dräkten är en spegelbild af själen,
och jag har hittills alltid vinnlagt mig om
att vara propert klädd, det tilltalar min
personliga smak och mina hudförnimmelser,
något som ingalunda är att förakta. Dess­
utom höjer det känslan af moraliskt värde
några grader öfver nollpunkten, man är al­

drig helt förfallen ... jag tänker närmast på
de mornar, då mina öfriga böjelser blifvit
fullt tillfredsställda under natten. Ni kallar
mig ofin! Ända se’n jag blef fullvuxen har
jag visat prof på ganska distingerade maner
vid de mest vansinniga tillfällen. Det finns
ett slags kodex därvidlag, jag vädjar till den.
Tro mig, aldrig har jag stuckit knifven i
munnen — gör någon det, låt vara i enrum,
ja, så dömer han sig själf förlustig en oänd­
lig värld af skönhetsmättad kultur. Me­
ningen med alla fasta födoämnen ... till
skillnad från de flytande, gu’ signe dem!...
fattas ju af den värkligt bildade uteslutande
med gaffeln. Så fin är jag.»
»Eller oförbätterlig — det är visst rätta
ordet. Jag får således inte vara ledsen
på er.»
»Nej, det får ni absolut inte.»
Plötsligt sprang han upp från sin stol
och började gå af och an öfver golfvet.

Fröken Rut iakttog honom med förvå­
ning.
Hvad är nu på färde?»
»Ja, säg det! Jag misstänker ... jag tror
nästan att jag står inför en ny vändning i
mitt lif. Bara det.»
»Eller i er konversation?»
Nej, bevars! Det här är ingen blixt från
klar himmel — tvärtom. Jag kände det på
mig re’n i förmiddags.»
»Så.»
»Och därför gör jag kanske klokt i att
besluta mig. Raskt. Ett riktigt raskt be­
slut. Gissa i hvilken riktning!»
»Omöjligt.» Hon kunde icke låta bli att
skratta — »Mot idealet, hoppas jag?»...
men i detsamma erinrade hon sig hans an­
vändning af ordet, för en liten stund sedan,
och blef tydligen förargad på sig själf.
Han drog stolen närmare och tog plats.
Blickarna uttryckte en desperat öppenhjär­

tighet, som han ingalunda bjöd till att
dölja.
»Ja, ja — just idealet! Det är en förträff­
lig benämning tills vidare. Ni förstår ju
godt hvad jag menar?»
Men hon teg. Och inom sig undrade han
huruvida tystnaden skulle tolkas enbart som
förlägenhet.
»Nådiga fröken — jag vandrar inte precis
på grafvens rand, nej, men jag kommer ändå
att dö i en passande medelålder, och den
är betänkligt nära. Alltså ingen tid att ge
bort, tyvärr. Och uppriktighet framför allt.»
Det tycktes roa honom att spåra ett ögon­
blicks osäkerhet i hennes minspel.
»Man bör inte döma någon efter hvad
han är, lyckligtvis, utan efter hvad han
blir ... eller rättare sagdt: kan bli. Jag för
min del är ju i den sorgliga författning, då
man egentligen inte mer blir någonting, och
det vore onyttigt att söka leta fram hvad

jag en gång var. En mycket älsklig, ung
man för resten — ni skulle ha hört min
far om den saken! Emellertid äger jag kvar
några unika förutsättningar, som undgått
härjningen och möjligen kunde omsättas i
handling och pengar. Men jag saknar energi.
Och det är sant hvad jag råkade säga åt
Romarbacken: till att resa sig fordras ett
visst kvantum energi.»
»Prat — idel prat!» Tonfallet vittnade om
mycken öfvertygelse. Han drog på munnen.
»Men måhända vill någon fördomsfri
mänska räcka mig sin hand? Hvem vet?
Allt hvad jag själf för närvarande kan åstad­
komma, utan lefvande hjälp, är mina borge­
närers förnöjande. Tänk, det kan jag värk­
ligen ännu, tack vare mina dagars upphof,
som var en förmögen man. Å, hur jag ska’
förnöja dem!» En stor, komisk gest. »Se’n
är det tämligen tomt hus, antar jag. Vill
ni flytta in dit, fröken Bertels?»

Han väntade med säkerhet, att hon skulle
resa sig eller på annat sätt visa sitt miss­
nöje, men hon förblef orörlig, i framåtböjd
ställning — ena armbågen mot knät, hakan
mot handen. Då fortsatte han, icke utan
nyfikenhet:
»Vet ni hvad jag ämnar försöka?... ja,
om jag får något att luta mitt hufvud emot,
naturligtvis. Något varmt och kvinnligt, som
ökar företagsamheten. Jag ämnar följa min
ursprungliga kallelse. Det är nämligen inte
för ro skull man väljer orätt lefnadsbana.
Läkarvetenskapen, som så tålmodigt väntat
på äran att få räkna mig som en af sina
fullärda adepter ... jag öfverger läkarveten­
skapen. Och följer min kallelse.»
»Hvilken är den?»
»Tack för hvarje otvetydigt bevis på upp­
märksamhet, nådiga fröken! Men att ni
kan fråga så barnsligt! Jag är ju född till
filosofisk författare, vet jag, eller åtminstone

till journalist. Det är som bekant en hög
och lukrativ uppgift — i synnerhet filosofin,
där jag ämnar utmärka mig genom en säll­
synt begåfning. Och ge ut den i form af
böcker, populära böcker, som ni tar på ert
förlag. Hvilket samarbete! Det ska’ föra
oss närmare hvarann. Men innan dess ...»
»Är det inte slut snart?»
»Nej. Nu först börjar det på allvar.»
»Hvad då?»
»Frieriet. Det riktiga.» Han stack tum­
marna i västens armhål och småmyste be­
låtet.
Fröken Rut lämnade stillatigande sin plats.
»Ja, ja — jag har beslutit mig för att fria
till er.»
»Det ska’ ni inte göra, doktor Indal. Kom
ihåg era känslors stora litenhet!»
»Äsch! Hvad det beträffar ... kärlek i
högsta potens anses ju öfverflödig, rentaf
skadlig. En stagnation i utvecklingen, har

någon sagt. Låt oss vara nöjda med mindre
tills vidare!»
»Oss?»
»Hvarför så grym, nådiga fröken? Är det
inte nog med att jag själf gisslar mig?»
»Syftar ni på ... er själfironi? Den är
tillgjordhet, modern tillgjordhet. Ja, jag är
uppriktig — ni bara låtsar vara det. Skill­
naden är betydande.»
Tomas Indal tog sig fundersamt om ha­
kan. Var han värkligen retad? Kunde
något så märkvärdigt inträffa? — Han kände
en stigande hetta i kinderna.
»Mig förefaller det» — sade han mycket
behärskadt — »mig förefaller det som om
skillnaden oss emellan inte vore så ofantligt
stor, att den inte kan utjämnas. Och där­
till tjänar just äktenskapet, som är en privat­
anstalt för tillämpningen af lagarna angående
ärftlighet och afpassning. Inte sant? Dess­
utom ett slags reglemente — för oss karlar —

i stil med det läsvärda betänkandet där på
disken — jag tittade i det nyss. Hur har
det förirrat sig hit?»
Rut Bertels vände sig om och betraktade
honom förstulet; hon stod nära dörren till
det inre rummet.
»Det slår mig ... ja, förlåt, jag vore nästan
frestad att fråga i ert eget språk: är ni full,
herr doktor?»
Nu skrattade han.
»Nej, gunås. Men tro mig: jag har varit
det. Ofta. Det följer med temperamentet.»
»Å, det är så mycken pur oförskämdhet,
som nuförtiden kallas temperament. Men
jag får väl inte ta er på allvar, ni är i grun­
den bättre än ni bär er åt. Farväl.»
Därmed var hon borta — och han satt
ensam kvar i bokhandeln.
Då sköt han sakta stolen tillbaka under
fönstret, »Kanske hon återvänder?»... in­

billade han sig ett ögonblick. Men så rä­
tade han på sig och gick mot farstun —
dörrklockan ringde ut honom med sitt gälla
pinglande.










6
De små molnen nere i väster hade stigit
högre och dragit en mängd andra efter sig.
Kvällshimmeln bådade regn till natten.
Knappt var Tomas Indal utanför porten
— han såg just på sitt ur, det visade half
tio — innan ett mörkt nystan borta på apteks­
trappan spratt till, fick ben under sig och
rusade emot honom.
»Hör du, doktor ...»
Indal höll händerna uppåtlyfta som till
en besvärjelse:

»Du är ett litet fä, Konon Kristoffer. Gå
och lägg dig!»
»Vill hon inte?»
»Nej.»
Provisorn blef stående på trottoarkanten,
blinkade ifrigt, tog fram sin näsduk och tor­
kade sig nervöst rundt halsen.
»Å, herregud!... ja, hvad ska’ jag nu
göra?»
»Dränk dig åtminstone inte, det är att ta
vatten öfver hufvudet. Och det lär försvåra
andhämtningen. För resten kan du trösta
dig, hon gaf också mig afslag. På min höf­
liga fråga, förstås.»
»Nej, hvad säger du!»
»Sanningen, sanningen. Jag tänkte, na­
turligtvis, att den rangplats i hennes hjärta,
som du fikade efter, var upptagen af någon
annan.»
»Af hvem då?»
»Af mig, påtagligen! Låter det inte sanno­

likt? Men gå nu och lägg dig, så ler du
igen mot morgondagens sol.»
»Ja, ja» — Konon Kristoffer bytte om fot
att stå på — »du kan ha rätt. Tack, tack!
I alla fall.»
»Hon sätter emellertid stort värde på dig.»
»Nej, hvad säger du!»
»Och vill vara för dig som en syster.»
Konon Kristoffer sväljde ett par gånger.
»Ja, ja — tack, tack! Men hör du ... nej,
go natt!»... han aflägsnade sig brådstörtadt.
Hunnen till den lilla smygdörren i apteks­
planket, nickade han ännu en gång, så för­
svann han i öppningen.
Tomas Indal sneddade öfver torghörnet
ned på bron öfver viken, därifrån fortsatte
han längs vägen till hamnen.
Han tog ut stegen raskt, såg sig icke om,
mötte ingen, gaf åtminstone icke akt på nå­
gon, endast gick och gick — allt fortare.
Munnen hårdt sluten, ögonen kisande.

På ångbåtsbryggan stannade han.
Det var alldeles stilla i luften, han blic­
kade dröjande ut öfver den spegellugna fjär­
den, mot hamninloppet, mot de bortersta
stränderna, där en ljusgrå dimma tätnade.
Därpå lösgjorde han en af småbåtarna och
rodde ut till sin slup. Det var visst hans
afsikt att se efter om allt ombord var så­
som han lämnat det, kanske att hämta nå­
got, han mindes det icke, slängde sig trött
ned på en af akterrummets bänkar och
stödde armbågarna, med benen utsträckta.
Sålunda satt han en lång, lång stund, utan
att ändra min eller ställning.
»Inte en vindfläkt», tänkte han — »inte
den minsta krusning på vattenytan. Bara
en farkost, ett tungt, orörligt skrof, hvari
jag, Tomas Indal, är själen. En tom rigg,
en mast, en fullkomligt meningslös mast i
den enformigt grå stiltjen rundtomkring.
Meningslös som ett segel utan vind — en

vind utan riktning — en riktning utan
mål. Och lyfter jag ankaret ... ja, hvad
tjänar det till? Jag kommer ändå ingen
vart.»
Han slöt ögonen.
»Alltså — hvad? Hos mig har ingenting
centralt hållit själen och dess inneboende
krafter samman, därför har den under tyng­
den af sin ökade erfarenhet splittrats och
gått sönder. Och hvar skärfva återspeglar
bara en liten, liten del af det hela, kanske
inte ens det? Mina intryck likna lefvande
bilder, men förvrängda — små och brist­
fälligt hopfogade films, med svag driffjäder,
emedan det innersta lifsintresset småningom
förslappats. Att börja om från början är omöj­
ligt för en man vid min ålder och med mina
förbrukade tillgångar, en så grundlig repa­
ration kräfver energi och pengar. Mycket
pengar. Och ung energi. Man bör nämli­
gen ihågkomma, att jag är alls ingen roman­

figur, jag finns värkligen till, måste finnas
till, eftersom min lifförsäkring är bara två
år gammal och som säkerhet för lån inte
får äfventyras. Så prosaiskt kan lifvet ge­
stalta sig! Annars vore ju en rännsnara
både billig och rättvis, tycks det mig ofta,
och det spännande ögonblicket lär vara rys­
ligt angenämt, har någon hårdnackadt på­
stått. Alltså, hvad? Väntan ... och åter
väntan.»
Dimman, som lagrat sig i de yttre skär­
gårdsvattnen, trängde alltmera in öfver
hamnfjärden. Det kändes kyligt. Och han
väcktes ur sina tankar af att en hund stod
på stranden och tjöt. »Rapp, Rapp!»...
lockade han retsamt, men då det icke hjälpte,
rodde han med makliga årtag tillbaka till
bryggan.
»Seså, gossen min» — han värjde sig le­
ende, medan han fastgjorde båten — »spring
nu snällt hem och lägg dig på din matta!

Så gäspar du förnöjdt mot morgondagens
sol.»
De följdes åt ett litet stycke. Och skildes
sedan som öfverenskommet var.
Från värdshuset hördes redan på afstånd
ett gällt buller och en mycket, mycket hög­
ljudd röst. Indal slog in på en gångstig,
stannade villrådig utanför ett öppet gafvel­
fönster, böjde sig framåt — ingen af säll­
skapet där inne blef honom varse. Det var
handlanden Besman, Snapsen och fabrikör
Sundling, ni vet, Immanuel Sundling, fabri­
kören. Dryckesvaror och glas, aska och
afbrända tändstickor på bordet. Besman
dunkade med knytnäfven mot en skrällande
bricka och kommenderade:
»Du ska’ sjunga, Villiamsson! Sjung om
studentens lyckliga dag ... hva’ fan? Sjun­
ger du inte? Här har du öl! Så’nt öl bryg­
ger bara Besman, ska’ jag säga dig.»
Fabrikören, som hade plats i soffan, kastade

hufvudet bakåt, gapade mot taket och gurg­
lade ett slags skratt lågt nere i halsen. Där­
på slöt han munnen med ett klafs och var
lika högtidlig som förut.
Tomas Indal kunde icke undertrycka ett
svagt hånleende, vände dem ryggen och av­
lägsnade sig långsamt i riktning mot staden.
Ingen människa syntes till. I stället upp­
täckte han en låg plankstapel vid sidan af
vägen, satte sig, tände en cigarr, naturligt­
vis, och tog en kisande öfverblick af de fall­
färdiga magasinen och en obrukbar last­
kärra, hvars ena hjul låg på marken. Genom
någon underbar idéförbindelse kom han med
ens ihåg eftermiddagsmottagningen, den hade
han hittills glömt. Han ryckte på axlarna, reste
sig och fortsatte vandringen. Men snart blef
han stående inför en ny märkvärdighet, fyra
kråkor flaxade i ett åkerland, de måtte visst
trifvas utmärkt, han skrämde dem med att
ropa: »Sjunger ni inte ... hva’ fan!» Minen

högst allvarlig, tankarna redan på annat håll —
»Tillgjordhet, sa’ hon, modern tillgjordhet?»
Regndroppar började falla, han gick otå­
ligt vidare. Hejdade sig igen, steg öfver diket,
slet af några höga stjälkar och undersökte
blommorna intresseradt, så smulade han
sönder dem mellan sina fingrar och slängde
alltsammans ifrån sig. Plötsligt såg han på
klockan och fann att den närmade sig tolf.
Det tycktes sätta en viss fart i honom. Han
vek upp rockkragen, märkte att den var våt,
gjorde en förargad grimas och skyndade på
gången, halft springande genom gransko­
gen, sedan ned på bron och förbi rådman
Lunds gula tvåvåningsbyggnad in på Stor­
gatan. Nästan andtruten nådde han stads­
källarns gård.
Magda stod i farstun, hon blef röd och
drog sig baklänges undan, när han öpp­
nade dörren.
»Vi ska’ just stänga!»

»Javisst, det ska vi. Bara jag är innan­
för.» Han vred om nyckeln i låset och lade
säkerhetskedjan på.
»Och det finns ingen eld i köket.»
»Hvad gör det! Eld har jag själf, just
den ämnar jag släcka.»
»Jag menar ... om doktorn vill ha
mat?»
»Nej, men någonting att dricka. Konjak,
till exempel. Hvad som hälst, för resten,
bara det är starkt.»
Inne i buffetsalen krängde han af sig
rocken, tog en stol och pustade ut.
»Hvar är madammen?»
»Hon har lagt sig.»
»Skönt! — Ja, ja, en riktigt stor flaska,
hör du! Tack, den där är bra. Och så
lite’ vatten.»
Hon måste ända ned i källarn efter det
och under tiden satt han och blundade,
grensle öfver stolen, med armarna hvilande

på karmen och hakan stödd mot dem.
Emellanåt ryckte det i hans axlar som af
frossbrytningar. Men han blef strax lugnare,
när hon återvände.
»Det var snällt! Jag har knappt kunnat
hålla mig stilla, medan du var borta. San­
nerligen är du inte en fröjd för synsinnet,
Magda!»
»Ånej ... hvarför göra mig generad?»
»Det är mitt allvar! Du är ovanligt väl­
skapad — du har linjer, flickebarn, ras­
linjer så långt ögat når ... och ännu längre,
kan jag märka» — han ritade en mjuk
kvinnokontur i luften.
»Doktorn får inte se på mig så där!»
»Inte det? Nå, då ska’ jag i stället ägna
mig helt åt dryckenskapen» — han fyllde
sitt rymliga glas och drack häftigt. »Åt den
billiga konjaken. Egentligen bör ruset vara
både fint, dyrt och nästan omärkligt, något
som ingalunda behöfver minska intensiteten,

tvärtom, men det har jag inte råd till nu­
mera. Och dricker likafullt. Det är en så’n
förtärande oro öfver mig i kväll, ser du —
ja, fast jag bjuder till att inte tänka. Inte
förstå något. Jag vet ju i alla fall hvad det
betyder.»
»Hvad då?»
»Alls ingenting oanständigt, gudskelof!
Bara fult ... fult och sorgligt. Åt dig kunde
jag kanske säga det, för du skulle ändå inte
begripa ett muck af alltsammans.»
»Är det så visst, det?»
»O ja — visst som arfsynden.»
Magda hade ställt sig vid ett af fönstren
och såg ut på gatan, där dimman småningom
började intränga.
»Men om jag nu inte är så dum som
doktorn tror?»
»Å, jag tror ingenting. Hoppas ingenting.
Hvad återstår då annat än ...?»
Med en snabb och förargad åtbörd pekade

hon på flaskan. Och han småskrattade,
tömde genast glaset, hällde i och tömde det
på nytt.
»Ja, och sen kärleken. Ma lilla!»
»Den går före allt!»
»Aj, aj — lofvar du mig det?» Men som
om han ångrat sig steg han hastigt upp och
gick tigande ett par hvarf rundt golfvet.
Hvarpå han oförmedladt frågade:
»Du är född i Sverge — sa’ du en gång?»
Hon nickade.
Och har varit två år hos fru Hoppen­
dorff? Här i hennes ... uppfostringsanstalt
för unga flickor?»
»Ja.»
Han tvang sig att stå stilla — så gjorde
han en beslutsam rörelse och intog sin förra
plats.
»Du stannar kvar i tjänsten, hva’?»
»Nej.»
»Hvart flyttar du då?»

»Jag vet inte. Det blir först efter jul.»
»Och du är nöjd hittills?»
»Hon har aldrig grälat på mig.»
»Det är ju storartadt!» Med hopknipna
ögon satt han och slukade henne, hans
fingrar krökte och rätade ut sig.
»Reser inte doktorn också?»
Han spratt till — »Om jag reser?»
»Ja.»
»Naturligtvis!» De två skarpa vecken vid
mungiporna framträdde tydligare — han
hånlog: »Naturligtvis. Är det ditt eget på­
hitt?»
»Doktorn borde göra det! Fara någon­
stans. Bort.»
»Tack! Följer du med?»
»Ånej ... förlåt, det sa’ jag inte.»
»Men hvar ta pengar? Kanske äger du
dem?» — Och efter att förgäfves ha väntat
på en invändning: »Nå — vidare, vidare!
Var alldeles ogenerad, min vän! Jag tycker

mig märka att du har ännu en fråga på
läpparna. Du förefaller ... rodnar du?»
»Nej, visst inte» — orden hördes knappast,
så försagd var rösten.
»Kom närmare, om du vill all jag ska’
tro dig!»
Hon tvekade — »Önskar doktorn något
mer?»
»Hvad har du att föreslå? Jag är en stor
vän af karesser.»
»Jag menade ... får jag gå?»
»Nej, visst inte!»... härmade han och lät
en vattenflaska fnysa af kolsyra. När hon
då skulle smyga sig förbi, mellan honom
och disken, för att hämta en servett, grep
han henne raskt om ena handleden.
»Du ämnade fråga mig om någonting,
Magda?»
Intet svar.
»Säg!»

I detsamma släppte han taget och reste
sig —
»Herregud ... gråter du?»
Hon vred sig åt sidan.
»Har jag skrämt dig? Bry dig inte om
hvad jag pratar, jag är otillräknelig.» Han
hällde i åt sig och drack med stor begär­
lighet.
»Hvad är det som upprör dig? Att min
själ är full af hin och full af fläckar?»
Ett lätt darrning genomfor henne, och
själf förblef han stående med en känsla af
att vara mycket tafatt.
»Hin är odödlig» — sade han bekymradt
— »honom rår jag inte på i längden och
snart är han lös, fruktar jag. Fläckarna
har jag försökt att ta ut med sprit, ondt
ska’ med ondt fördrifvas, men det lyckas
inte. Och för hvar gång blir själen mindre
och raggigare, den slits, slutligen blir den
så liten, att du inte kan upptäcka den utan

förstoringsglas. Är det inte märkvärdigt?
För egen del använder jag buteljbottnar,
där ser jag den. Hu!» Och han lade huf­
vudet på sned: »Kan du säga: hu?»
Då måste hon skratta åt tonfallet, ett
kort och lustigt skratt, fastän tårarna sam­
tidigt sipprade fram.
»Skönt, skönt!»... utbrast han forceradt —
»nu är vi antagligen rätt muntra igen» —
och så skakade han flaskan, tömde den i
glaset, nickade till henne och drack ut.
»Men det är jag ensam, som för konversa­
tionen. Och jag är nyfiken ...»
»Låt det vara ... det är ingenting, jag
kan ju ändå inte hjälpa», bad hon skyggt,
i det hon bjöd till att behärska sig och
oförmärkt torkade ena kinden med blus­
ärmen.
»Nåja, som du vill. — Lifvet är inte all­
tid så roligt som man skulle önska sig.
Men hvar ta ett bättre? Och hvad som

finns hinsides — ja, det vet hin allena, för­
stås. Emellertid är det en tröst, att också
vi andra kan få reda på det.»
»Kan man?»
»När som hälst.»
»Hur då?»
»Man dör.»
»Ja, men ...» hon drog ofrivilligt på mun­
nen — »det gör man ju inte ... när som
hälst?»
»Därför dödar man sig.» Han skyndade
att tillägga: »Var lugn, jag gör inte en mask
för när!»
»Hvad doktorn måtte ...»
»Hvarför ständigt afbryta?» Med låtsad
otålighet nappade han rocken från en stol­
karm och tog den på sig.
»Hvad doktorn måtte känna sig genom­
olycklig!»
»Å, det finns mångfaldt olyckligare varel­
ser än jag. Till och med i det är jag en

medelmåtta. Och hade jag kvar alla de
pengar, som ...»
»Jag har hundratretti mark, räcker det?»
Hon blef skrämd för det stela uttrycket i
hans ansikte.
Tomas Indal tänkte: »Jaha, därhän har
vi kommit!» Men högt yttrade han intet,
endast räknade mekaniskt efter hvad han
var skyldig för konjaken och vattnet, lade
en sedel på bordet, med blickarna envist
nedslagna, och stack trefvande plånboken
tillbaka i fickan. Först därpå såg han upp
och sade helt sakta:
»Nej, nej, det räcker inte, Ma lilla. Men
du ska ha tack i alla fall!... som provisorn
brukar säga.» Han smålog — ett riktigt
vänligt leende. »Hvad du är för en under­
lig en! Finns du värkligen till? Ja, jag
hade god lust att kyssa ditt hjärta. Får
jag?»
Hon drog djupt efter andan.

Ditt bröst, ja. Ditt vänstra bröst. Midt
öfver hjärtat.» Han rätade på sig. »Du
har så hvita armar, jag har en gång öfver­
raskat dig, minns du? Ditt bröst är säkert
ännu hvitare? Och vackrare. Allra vack­
rast ditt hjärta. — — — Go’natt med dig!»
»Nej, vänta!»... hon hann fatt honom i
tamburen, men hejdade sig, flämtande och
obeslutsam — »gå inte så där! Var inte
ledsen på mig!»
»Hvarför skulle jag det? Jag är ju re’n
gammal, vet jag.»
Då nästan kastade hon sig framåt och
snyftade, med händerna om hans nacke och
borrande ansiktet mot rockuppslaget. Han
stod alldeles stilla, utan att böja sig. Men
minen var en smula osäker, tillika ansträngdt
skämtsam, när han varligt frigjorde sig.
»Akta dig för elden, kära barn!... jag
är inte orkeslös, bara lite’ full ... och en
fattig, syndig mänska dessutom. Men för

nitton år se’n var jag ännu rätt akseptabel
— och då föddes du! Mycket tappert gjordt
af dig, eftersom du inte kunde beräkna följ­
derna. Det kan du inte nu häller, således
får jag som den äldre och erfarnare en oge­
ment komisk roll att spela — rentut sagdt
min debut som Josef. Du räddar äran som
det så vackert heter, jag har ingen mantel
att förlora. Bär den sorgen! Och stäng efter
mig med sju insegel, för all säkerhets
skull!»
Härmed öppnade han farstudörren och
försvann i dimman.

Men där Storgatan mynnade ut i torget
stötte han oförmodadt på Rapp, som tyck­
tes vänta på honom. »Se, se ... hvem har
lofvat dig? Är du kanske rädd för att jag
inte hittar hem i det här töckenhafvet?»
Hunden viftade förnöjdt med svansen och
smågnällde.

»Ställ nu kursen riktigt, min gosse! Vi
har ingen brådska, vi två.»
Ett par gånger stannade Tomas Indal och
lyssnade med spänd uppmärksamhet. Torn­
uret slog half två — någonstädes högt uppe
i luften.










7
Längs den breda och dammiga lands­
väg, som söderifrån ringlade sig in genom
tullgrinden, kom Romarbacken gående hem
till kvällsvarden. Han gick med långa, litet
gungande steg, men utan att skynda sig; de
starka, seniga händerna höll han på ryggen.
Ögonen blickade vant iakttagande ut öfver
landskapet, och redan innan han hunnit
ned på bron öfver viken kunde han tvärs
genom rönnarna på andra stranden urskilja
den gammaldags brunnssvängeln på råd­

man Lunds gård. I en liten kammare bred­
vid drängstugan bodde han.
Styrmannen, eller sjötullvaktmästarn —
en benämning, som emellanåt kom till an­
vändning — intog alla sina mål vid herr­
skapets bord. Den skygga, allvarliga fröken
Inga satt då midt emot honom; hon hade
vant sig vid en så brydsam belägenhet.
Gamla rådman Lund var länge sedan änk­
ling, dessutom sjuklig och ständigt miss­
förnöjd. Främst därmed att han icke hade
en son, som kunnat ärfva hans förträffliga
egenskaper och ganska afsevärda förmögen­
het. Dottern var ogift, gudskelof, henne
behöfde han själf — endast med svårighet
och under mycket pustande flyttade han
sin tunga, oviga kropp från soffan till gung­
stolen och så igen tillbaka till soffan. »Inga­
barnet» stödde honom och bar kuddarna.
Och förestod hushållet.
Romarbacken däremot skötte gården och

jordbruket. Det gaf fullt upp med arbete,
tidtals, ägorna voro både stora och vidt
spridda. Och eftersom han var en praktiskt
mångkunnig man, så togs han i anspråk
för allt möjligt annat, han snickrade, han
sydde segel, och gällde det en smula ur­
makeri, så kunde han det också. Något som
icke hindrade honom från att läsa om kväl­
larna, ofta långt inpå natten.
Då satt han alltid framför det lilla fön­
stret i sin kammare, lutad öfver boken eller
böckerna — nacken så styft spänd och
minen så bister som om han velat stånga
sig igenom det myckna han icke strax för­
stod. Tiden led, klockan blef tolf och
klockan blef ett, allt ännu fortgick läsningen
— vintertid lyste ljusskenet stilla och tank­
fullt ut öfver brandgatans drifvor.
Men två kvällar i veckan, vanligen ons­
dag och lördag, stannade han kvar en stund
efter maten, medan rådmannen drack sin

romtoddy i hörnrummet mot torget — råd­
man Lund ansåg att en romtoddy efter
kvällsmaten var liksom rent till skänks och
inte kunde räknas. Därvid kom mycket på
tal, som den gamla herrn redan beklagat
sig öfver många gånger.
Till exempel — bara det med fisket, hittills
hans enda förströelse under sommarmåna­
derna. Nu var till och med det honom för­
menadt, han orkade inte. Försökte han
meta, trots allt, så fick han genast värk i
kroppen, och refvarna trasslade sig alldeles
befängdt, han kunde inte handtera ens två
spön samtidigt, det kom sig af värken. Och
dåligt nappade det på de gamla ställena.
Ingenting var som förr i världen.
Herregud!... då lefde Julius Indal — »Ji
som vi kallade honom, far till Tomas, du
minns» — och gubben Säfvenbom, han som
förde Fyra syskon — ja, kapten Bertels kom
senare, också han död, nästan alla vänner

och jämnåriga hade hunnit gå bort. Hvilka
sällsynta mänskor! Och ungdomen, hans
egen ungdom, hvilken durabel, sträfsam tid!
Men lämna den närvarande ville han för
all del inte — nej, nej.
Bland annat var redan grannstadens ut­
veckling som ett helt bokslut, värdt att
efterse. Tyvärr låg den alltför nära, den
där grannstaden, och det var bekymmersamt
— tyckte rådmannen.
Romarbacken lade pannan i djupa veck
och hörde tålmodigt på.
En tyst, hetsig täflan hade länge pågått
de båda städerna emellan. Nu var striden
afgjord och försprånget stort: den ena skulle
få järnväg, men den andra fick den —
grannstaden var den andra, naturligtvis.
Skeppade den ena ut tretusen tunnor tjära
och lika många säckar hafre, så skeppade
den andra ut tjugutusen eller mera — det
var skillnaden. Och när den ena tog ett

steg framåt, blef den genast rädd att falla
och försträcka sig och tog därför två till­
baka; hvaremot den andra helt lugnt klef
på — tre, fyra steg i sänder, och så ett till
— det var skillnaden. Där lågo de nu och
tittade på hvarandra.
»Att konsul Lindert är en företagsam karl,
det medger jag gärna» — anmärkte råd­
mannen sammanfattande — »men du skulle
ha sett Ji och Lunds Janne i farten på
femtitalet, styrman ... nog kunde vi också,
vi gamla! Och det lönade sig. Besman
bjuder ju till, gunås, men hvad blir det af allt­
sammans? Jag bara frågar» — han tog en
djup klunk ur sitt glas.
»Ji söp bra» — fortsatte han — »och
skröt alltid öfver sin pojke. Ja, Tomas
hade ett flinkt hufvud, det är säkert, och
hela hopen pluringar fick han efter fadern.
Men re’n när han sålde gården åt mig ...
och för det priset ... gissade jag hur det

stod till. Nu är han väl snart omkull,
hva’?»
Romarbacken genmälde: »Jag har inte sett
doktor Indal på länge.»
Sant att säga, så hade ingen sett honom
på länge — eller nästan ingen. Hvad skulle
man tro? Fröken Albertina Öster riktigt
ryste vid sin reflexionsspegel, när hon tänkte
på det. Och när första veckan i september
med kyla och stark blåst jagade villaborna
in till staden, möttes de af budskapet: det
är sorgligt fatt med Tomas Indal!
Ingen slapp in till honom, dörren till
hans bostad var reglad, de få patienterna
visades till provinsialläkarn. Det visste hela
Apteksgränden, andra med. Likaså att hus­
hållerskan, madam Rullsten, i skymningen
brukade smyga sig till spritbutiken med en
stor tomflaska — hon ville väl inte ha
Hildemar ute i så’na ärenden? »Jaså, billi­
gaste sorten», sade mannen bakom disken.

Madammen sade ingenting, fast hon dag­
ligen åtspordes på torget, snörpte endast ihop
munnen och likasom hörde ännu sämre än
vanligt.
Pastorskan åtgjorde saken kort: »Hvad
har jag sagt! Synd är synd, och så brukar
det gå. Jess — för honom är det då inte
första gången!»
Däremot var fröken Albertina värkligt
gripen. »Ett mänskolif!»... tänkte hon.
»Ett mänskolif!» Och en dag blef det
henne för mycket, hon råkade i affekt, fick
tag i sin musikportfölj och rusade till bok­
handeln, som låg doktorns dörr närmast,
farstun var ju gemensam. Bland noterna ploc­
kade hon fram en mängd små broschyrer,
idel naturläkekonst, råd och anvisningar,
dem vädjade hon till. »Kanske rår han inte
för det» — utbrast hon gråtfärdig — »kan­
ske är det hvad man kallar patologiskt?» I
så fall vore ett slags sittbad utmärkta, trodde

hon, men låg roten till det onda djupare, i
själfva karaktären ...
»Ja, då lönar det sig väl inte att komma
med dem», förmodade Rut Bertels, utan att
ändra en min.
Fröken Albertina såg sig rådvill omkring.
Ack, hvad skulle hon göra? Rädda honom
på ett eller annat sätt, det ville hon, förstås
— riktig doktor var han ju inte, dem ha­
tade hon. »Han har så fina, välskötta hän­
der ... och som skapade för piano ... det
har tagit mig, jag begriper det inte!»
Men hon tordes på inga villkor tränga sig
in till honom, grät därför stilla i sin näs­
duk. Och föga tröst fann hon hos kapten­
skan Bertels, Ruts styfmor, som satt i det
innersta rummet med en samling predik­
ningar i knät.
»Du har fått så rödkantade ögon på
sistone, Tina ... hvad jäktar du efter! Vänd
blickarna mot höjden, där finns botemedlet.»

Då grät fröken Albertina ånyo. Ingen
förstod henne! Provisor Blomgård skulle
säkert ha föreslagit borvatten eller en salfva.
En annan, som kände sig grufligt bragt
ur fattningen, var just Konon Kristoffer.
Mäkta förskräckt blef han i början, mäkta
förskräckt — men tillika imponerad. »Att
han kan!» Och med den honom egna snabb­
heten insåg han, att nu hade Indals afvogs­
män och tanterna rikligt med vatten på
sina kvarnar. Det föll honom in på grund
af ett yttrande, som hans gamla pappa råkat
fälla, och hans gamla pappa hade insett
precis detsamma.
»För mycket är för mycket, naturligtvis,
men retar det folk, så har det ju något godt
med sig», menade gubben Blomgård, som
seglat till sjöss och kallades skeppare.
Nästan hvar kväll om somrarna stod han
rökande och bredbent i sitt trädgårdsland,
synlig från gatan genom det låga spjäl­

planket, iförd en tjock skinntröja och med
en hvitgrå rämna mellan västen och byx­
linningen, hängslen bar han aldrig. Förra
hösten gifte han om sig med sin tjänste­
flicka — en rund, liten en, jämnt trettiosju
år yngre än han själf — också det retade
folk.
Jultiden hade Konon Kristoffer flyttat
hemifrån. I all vänskaplighet. Nu var
aptekskammarn hans tillflyktsort — visser­
ligen trång och illa tapetserad, men rik på
minnen, redan från elevtiden. Yngsta kon­
torsbiträdet hos Besman infann sig vanligen
gårdsvägen, så ofta han bara hade ledigt,
och äfven Snapsen höll till godo med en
starkt tillblandad spritlikör, ehuru den där
lördagswhisten med »de riktiga» gjort ho­
nom en smula nedlåtande mot provisorn,
som omöjligt kunde lära sig spelet. Men
föreslogs knack, och det föreslogs själffallet,
så vanns ju afsikten med besöken lättast.

Sängen stod i ett hörn, hopskjuten och upp­
bäddad för dagen, där kunde man lugnt
spela ut på täcket och ändå få tid att gömma
undan alltsammans och se oskyldig ut, ifall
någon obehörig nalkades. Och däraf be­
gagnade sig Konon Kristoffer med en viss
förkärlek, när han tillfälligtvis fått bara
hackor — hviskade hest: »Aptekarn!»...
kastade med den honom egna snabbheten
kortlapparna om hvarandra, under en hatt
eller en handduk, och slank vigt ut till re­
ceptpulpeten vid disken, där han fumlade
en stund. Sedan kom han tillbaka, stilla
och obesvärad, eftersom faran var öfver,
och fordrade omdelning. Yngsta kontors­
biträdet protesterade emellanåt, men Snap­
sen lät udda vara jämnt och satsade en ny
kopparslant som tecken till fortsättning —
han förstod det hela så innerligen väl.
Tack vare ett tankearbete, så rikt på be­
räkningar, var det ju stundtals möjligt att

glömma det sorgliga budskap, som fortfa­
rande sysselsatte de öfversta etthundra —
mera eller mindre. Men eljes påbjöd redan
samhällets värdighet och själfbevarelsein­
stinkt, att man dystert stirrade ut i luf­
ten eller åtminstone skakade på hufvudet,
när »fallet Indal» berördes. Hvilket gaf
Konon Kristoffer anledning till en idé:
tänk, om färska underrättelser serverades
på stadskällarn? Det måste han ta reda
på.
Där satt fru Hoppendorff orörlig, med
händerna i kors. Hon log ett öfverseende
löje — hvad angick det hela henne? För
sina fordringar ägde hon fullgod säkerhet,
och doktor Indal hade i ett ljust ögonblick
skickat tre stora sedlar i ett kuvert —
vördnadsfullt, gudhängifvet, skref han på
visitkortet. I stora städer hade hon lef­
vat ... ja, ja ... där hade hon konfir­
merats —

I detsamma hördes hundskall från går­
den, och så provinsialläkarns röst, han ro­
pade någonting, medan han fastgjorde kopp­
let vid brandstegen. Hvarpå han stöflade
in i buffetsalen, utan att ta hatten af sig,
fullt utrustad för jakt.
Tyko Tynell var en godmodig jätte, ögo­
nen vattenblå bakom guldbågade glas, grö­
tigt målföre och strittande spott, när han
talade. »Mjuka tjänare, madam!» Han ville
bara ha en konjak på stående fot — klockan
slog nyss tre i kyrktornet, det mörknade
tidigt, och innan dess skulle han och borg­
mästarn på ett par timmar ut till Skeppar­
holmen, där Lägervall sett två harar i förrgår.
»Ja, vi har ju lördag», sade fru Hoppen­
dorff i största allmänhet och ställde fram
det begärda på disken.
Konon Kristoffer, som snällt stod med
mössan under ena armen, frågade intresse­
radt: »Är det bastu i kväll?»

»Visst fan! Och efteråt drar vi en spader
hos Blink-Georg» — det binamn, hvarunder
magister Lägervall var känd, särskildt bland
skolpojkarna.
Nu ansåg provisorn sig böra beställa
något.
»Hvilken konjak är det bror dricker?»...
han duade ogärna doktor Tynell, som var
så rysligt stor och dessutom betydligt äldre.
Därför gitte han icke häller upprepa sin
fråga, ehuru den lämnats obesvarad, synade
i stället flaskan med ett slags uttråkad
kännarmin: »Jaså, samma sort som Lin­
dert, jag vet» — det lät världserfaret och
tillika förtroligt. Men plötsligt blef han
medveten om hela betydelsen af det faktum
att i kväll öppnades således whistsäsongen.
Månne Snapsen lyckats få nys om saken?
Det måste han ta reda på. Och glömsk af
sitt ursprungliga ärende och allt annat, tog
han brådstörtadt afsked — »förlåt, jag

måste ...» snafvade i mattan och lopp fläm­
tande tillbaka till apteket, i hopp om att
finna den han sökte. — Äsch, där fanns
inte ens eleven till hands, han var nere i
källarn, men mamsell Syring satt och vän­
tade på sitt gurgelvatten.
Tynell vände sig till frun innanför disken:
»Det är ledsamt, det här med Indal —
han skrifver till mig, att han anmält sig
oförmögen att förestå tjänsten och bedt om
att snarast möjligt bli befriad. Åtmin­
stone till nyåret.»
Fru Hoppendorff svarade med tonvikt:
»Jag kommer att sakna honom. Han är
en reell mänska, doktor Indal.» Hon höll ett
kuvert i handen.
Provinsialläkarn betalade.

Det skymde redan ganska starkt, när de
båda jägarena sammanträffade med magister
Lägervall och Konon Kristoffer i vinter­

bastun borta vid sjöbodarna. Jakten hade
varit dålig, men det var hararnas fel. De
hade sprungit undan, de uslingarna, och ville
inte låta skjuta sig!
Svettningsaktens mest påkostande moment
var lyckligt öfverståndet — Blink-Georg låg
visserligen kvar på lafven, han stannade
alltid längst där inne och hördes fortfarande
frusta och småkvida af vällust under riset,
men de tre öfriga sutto bänkade i ett litet
krypin bredvid farstun, svepta i grofva lakan
och med stora groggar framför sig — pro­
grammets kanske njutningsrikaste afdelning.
Enhvar af sällskapet sörjde i tur och ord­
ning för att hörnskåpet icke stod tomt om
lördagen, och gumman, som höll bastun,
höll tillika glas och selters mot en ringa
penning.
Samtalet gick trögt i början. En tyst
högaktningens skål ägnades som vanligt vid
dessa tillfällen mamsell Syring — gamla

mamsell Syring, som tog kalla sjöbad till
den fjortonde september, det var ju det
märkvärdiga med henne. Men eljes kändes
den ljufva mattheten alltför dyrköpt på
skinnet för att genast få upprifvas, och de
småningom återvändande krafterna borde
hälst sparas för aftonen och natten. Dock
kunde en och annan sanning icke helt un­
dertryckas, drätselkammarns räkenskaper
lämnade rum för diverse anmärkningar, det
stundande valet af stadsfullmäktige gaf an­
ledning till sakkunniga uttalanden, äfven det,
och Tyko Tynell trodde sig våga anförtro
ett par små indiskretioner mot tysthetslöfte.
Sålunda hölls en stämning af insiktsfull,
fastän godmodig och stilla, kritik vid makt,
och de stora groggarna skänkte därtill sin
välsignelse.
Då syntes magister Lägervall på tröskeln.
En fet, röd och leende faun, med köttiga
bröst och hårig öfver en stor del af krop­

pen. Han kammade sitt svarta, tofviga
skägg med fingrarna, obesvärad af lakan
som han var, blinkade ifrigt, utan att säga
något, och öppnade med en högtidlig gest
den låga dörren till farstun. Därifrån skred
han vidare ut i halfmörkret, sedan längs
stigen mellan två af sjöbodarna ned till
stranden. De andra trängdes under glada
tillrop på gårdstrappans knarrande bräder
och följde honom med blickarna — borg­
mästarns skratt hördes hela tiden.
Som en flodhäst vältrade sig Lägervall,
rektorn vid elementarskolan, i det grunda
vattnet, ibland upphäfvande ett härskri, så
starkt och brunstigt, att aftonvandrarena på
stenbron öfver viken tvärstannade och med
underliga känslor tittade sig omkring. »Det
är säkert någon, som är full», sade Alber­
tina Öster sakta åt alla hon mötte. »Nej,
tror fröken det!» Och strax fanns det nå­
gonting upplefvadt att berätta vid kvälls­

vardsbordet. Men de tre vännerna blandade
en grogg till; det räckte alltid en god stund
innan plaskande steg förkunnade, att nu
återvände magistern till civilisationen, vär­
men och kläderna.
Hemma i hans ungkarlsvåning, två rum
och kök, satt emellertid Snapsen sedan en
timme tillbaka, väntande på värden och
spelpartiet och hvad därtill hörde. Han såg
på klockan, det hela föreföll honom tvifvel­
aktigt. Men så var det ofta i höstsäsongens
begynnelse. Och när »de riktiga» ändtligen
infunno sig, hade det redan blifvit så pass
sent, att man beslöt sig för att icke längre
uppskjuta ätningen, eftersom maten var fär­
dig. Hos Blink-Georg var denna ändå ingen­
ting att skryta med — brännvin och sko­
makarlax, öl och kanske en varm pirog.
Det visste de alla på förhand. Snapsen
knotade inom sig: hvad var det för nymo­
diga dumheter! På det viset gick han ju

miste om de förberedande toddarna. Gud­
skelof, att det sedan fanns punsch tillräck­
ligt, kunde man väl hoppas? — Konon
Kristoffer gladdes som ett barn, ehuru han
endast skulle se på och göra ännu ett
krampaktigt försök att lära sig målnin­
garna.
Tiotiden var whisten i full gång.
»Ja, och kommer du ihåg ...?»
»Nej, nej, Blink-Georg, ska’ du inte spela
ut?» Denne hade fastnat i en historia från
de första studentåren —
»Och kommer du ihåg Trissan, Tynell?
Visst kände du Trissan? Var ni inte sån­
gare, båda två ... eller hur? Herreje, så’n
genompräktig och rolig pojke!»
Håll nu käften lite’ grand!»... bad borg­
mästarn bevekligt — »annars blandar jag
bort mig. Jag har fin klöfverfärg.»
»Skål!»... föreslog Snapsen.
Dörren mot gatan öppnades och stängdes

— någon torkade fötterna på mattan i tam­
buren.
»Hvem kan det vara, månntro?» Konon
Kristoffer såg upp från Lägervalls kort och
lyssnade.
Så blef det med ens alldeles tyst i rummet.
Tomas Indal trädde in.
Hatten behöll han ogeneradt på hufvudet.
Ansiktet var blekt och slappt, pannan fuk­
tigt glänsande under brättena, sommaröfver­
rocken igenknäppt, kragen uppviken. Han
gned sina händer, ögonen plirade hånfullt,
och nästan sömngångaraktigt styrde han ge­
nast kurs mot det lilla klaffbordet med
flaskorna, i hörnet nedanför piphyllan, utan
att bevärdiga någon af de närvarande med
en hälsning.
Alla hade vridit sig om och gapade, men
icke en stafvelse fick ljud. Och Tyko
Tynell gjorde hemliga tecken och miner,
som betydde: låtsa bara om ingenting!

Indal fyllde långsamt och säkert ett stort
glas till randen, likgiltigt med hvad, tömde
det i flera klunkar och försjönk samtidigt i
betraktande af ett gammalt kopparstick,
som hängde mellan fönstren. Det före­
ställde ett naket fruntimmer. Han böjde
sig framåt som om han sökt signeringen,
men ryckte hastigt till för att icke förlora
balansen. Så sträckte han mekaniskt ut
ena handen efter något att röka, drog ihop
ögonbrynen, då det icke fanns cigarrer, och
stirrade igen på kopparsticket.
»Hvad det är underligt! Att han kan!»...
hviskade provisorn i häpen förskräckelse.
»Låtsa om ingenting, hör ni» — förma­
nade Tynell — »låt oss bara gno på och
spela vidare!» Och borgmästarn, som tvärt
ville visa sig tapper och fullkomligt obe­
rörd, hväste energiskt »Nej, det var mitt!»
om ett stick, som Lägervall i detsamma tog
in med trumfässet. Ingen skrattade.

Tomas Indal hade synat väggarna en
stund, nu närmade han sig och blef stå­
ende bakom Snapsens stol. Orörlig och
stum. Han tuggade läpparna och gjorde en
kraftansträngning att följa med.
Då tyckte värden sig vara förpliktad att
säga något —
Vill du inte slå dig ner, Indal?»
Intet svar. Provinsialläkarns miner hjälpte
icke längre — en ny fråga, tafatt och väl­
menande:
»Visst kände du Trissan ... jo-o?»
Indal bet ihop tänderna och såg oreson­
ligt förbittrad ut, ådrorna svällde vid tin­
ningarna. Men i nästa sekund log han helt
godmodigt, strök Konon Kristoffer ett tag
öfver håret och nickade vänligt till det
uppåtriktade, troskyldiga ansiktet. Därpå
vände han sig om och gick sin väg — lika
plötsligt och stilla som han kommit.
Hvilken djup lättnadens suck!

»Hvar i all världen har han fått reda på
att vi är här?»... undrade någon.
»Kanske på stadskällarn?»
»Men annars brukar han alltid hålla sig
instängd, har jag hört. Tills det är öfver.»
»Konjaken tog väl slut för honom hemma.
Här drack han två dricksglas efter hvarann
— såg ni?»
Borgmästarn sprang skyndsamt ut för att
regla tamburdörren. »Och en så’n där ska’
vara storstadsviktig!»... han darrade på
handen af förtrytelse.
Snapsen däremot tog likasom en ansats:
»Skål på er!»... sade han. Alltså två ord
mera än vanligt.










8
Hela natten hade det blåst våldsamt.
Ännu sjutiden på morgonen var vinden så
frisk och företagsam, att fröken Albertina
Östers förgyllda bagarkringla for i ränn­
stenen. Unga Hildemar såg det. Men efter
den betan lugnade sig vädret betydligt, en­
dast småflämtade här och där i gatukors­
ningarna. Med rifvande fart hade det gått
hål i molnen, sköra och vattenlösa moln,
som trasades sönder och skingrades, så att
höstsolen ett par timmar senare sken ned

genom nästan stilla och klar luft. Men viken
och hamnfjärden skvalpade länge efteråt af
bruna dyningar.
Nu stod unga Hildemar på ångbåtsbryggan
och metade. Maskarna förvarade han innan­
för ena byxfållen, uppviken ett par hvarf
kring det högra och kortare benet, vänstra
fotens stortå var omlindad med en tott och
spärrade ansträngdt uppåt. Kallt och tåla­
modspröfvande fann han försöket — nedan­
för färgeriet bara en mört, den hade han
föraktfullt kastat tillbaka. Men här, i skum­
met mellan pålarna, nappade det oftare.
Åtta, nio abborrar sprattlade omkring honom
på bryggan eller lågo orörliga och gäspade
sig till döds. — Doktorn, mosterns besynner­
liga doktor, hade öfvergifvit maten på stads­
källarn, alltse’n »invärtes-åkomman» härom­
sistens, och skulle nu ha lite’ färskfisk —
sa’ mostern.
Så skred då tiden till klockan ett, hvarpå

unga Hildemar linkade hem med fångsten.
En barhufvad gumma skyfflade trottoaren
utanför rådhuset, postiljonen rände omkring
med bref och tidningar, en ko råmade på
Besmans strandlinda. Och tiden skred vi­
dare.
Tomas Indal sköt stolen från middags­
bordet och ställde sig vid det öppna mat­
salsfönstret. Till det yttre var han sig täm­
ligen lik, åja, han var sig tämligen lik, kan­
ske en smula magrare. Och ansiktsuttrycket
det vanliga — stelt, misslynt, däremellan
nästan godmodigt. Någonting tilldrog sig
hans uppmärksamhet, han letade i alla fickor
efter sitt förstoringsglas. »Stilla, bror flygfä,
var inte rädd!»... sade han lugnande. På ra­
men innanför den stängda fönsterhalfvan
låg en humla framstupa mot rutan.
»Se, se, bakbenen svullna ... ska’ vi nöd­
gas tro att det är gikt?»... undrade han
inom sig med välspelad läkarförnumstighet.

»Sviter efter frosseri och för mycket nektar
i den varma ungdomen? Ack ja! Men hvar­
för har du inte vändt dig till mig tidigare?
Nu är det för sent, solen borta, kallt om
nätterna. Påtagligen åtnjuter jag ett sorgligt
ringa förtroende.»
Madammen hade dukat af bordet och
hämtade in kaffebrickan. Hon bad om
pengar.
Han gjorde en förlägen gest:
»Det är sant — pengar! I morgon, goda
fru, i morgon. Då skickar säkert konsul
Lindert.» Och han bredde ut fingrarna som
för att visa, att intet guld häftade vid dem.
»Med posten i morgon, tro mig!»
När den timme han anslagit till efter­
middagsmottagningen var förliden, utan att
någon infunnit sig, tog han öfverrocken på
axlarna och smög sig ut. Det gladde honom
ofantligt, att efter all sannolikhet ingen obe­
hörig, ingen nyfiken skulle stanna och till­

tala honom, därtill var han alltför illa an­
sedd, hoppades han. Och hvem skulle han
väl möta? Några fnissande småflickor, en
dräng med en häst, en piga på väg till ap­
teket — kanske Konon Kristoffer? Med honom
och Romarbacken hade han den sista tiden
utbytt endast ett par ord i förbigående, eljes
lyckats rätt väl i att undvika människor.
Farstun passerades hastigt — »Jag är snart
lika folkskygg som Inga Lund», hånlog han.
Mot förmodan låg Apteksgränden icke öde
och tom som vanligt, nej, smedens Johannes
höll just på att fastgöra den förgyllda bagar­
kringlan, hans stege reste sig ur en hop
pojkar, där hvar mun gapade. Fröken Alber­
tinas blonda hufvud stack ut bredvid re­
flexionsspegeln —
»Rök inte, unge man!»... bad hon — »det
är så skadligt för slemhinnan.»
»Jasså ... hvar då?»
»Halsens, naturligtvis. Och magens.»

»Jasså ... på det viset!» Han sög ifrigare
på sin pipsnugga och hamrade, samtalet
måste afbrytas. Men medan fröken Alber­
tina Öster otåligt väntade med en ny var­
ning på tungan, en mycket bevekande var­
ning, eftersom hälsan har så grufligt många
sårbara punkter, gick Tomas Indal i sakta
mak ni genom tullgrinden.
Rönnarna hade blifvit tidigt röda, björ­
karna gulnade och fällde bladen. En höst
utan regn. Följaktligen trippade mamsell
Syring omkring på grafgården, vattnande
några buskväxter, som hon planterat kring
ett järnkors.
»Här har jag alla de mina församlade»,
sade hon nästan urskuldande till Indal, som
närmade sig längs en af gångarna. »Är här
inte vackert?»
Han bugade sig öfverdrifvet djupt, utan
att svara.
»Här hos de döda.»

»Javisst, mamsell Syring, javisst.» Och
han slog sig välbekant ned på en låg sten­
bänk, som hans far låtit ditsätta — föräl­
drarnas graf var tätt invid. Gräsöfvervuxen
och täckt af löf, som vissnat.
Hon fortsatte:
»Bara genom att minnas det gör man sig
själf riktigt glad, tycker jag. När man vet
att man ska’ dö. Och komma hit till de
andra.»
»Nå — egentligen kan det ju vara likgil­
tigt hvar man förmultnar. Men säg mig ...
ni som är en klok mänska ... hvad gör
man, när man vet sig ingen råd med lifvet?»
Han rullade tragiskt med ögonen.
»Då tror man på Gud, doktor Indal.»
»Så-så. Är det möjligt?»
»Då måste man tro på Gud! För då är
det lättare att finna honom.»
»Nej, hvad säger ni! Bör inte en stor gud
vara grym och oåtkomlig? Finns han och

låter sig kittlas af allt möjligt kryp, blir han
ju liten och förlorar hela sin kraft och be­
tydelse. Därför har han hulpit sig utom
räckhåll — ända utom tillvaron. För sin
gudomliga storhets skull. Andra kan han
inte hjälpa. Får inte hjälpa.»
»Det var högst märkvärdigt! Ja, värk­
ligen.» Hon tog sig om hakan. »Har dok­
torn nå’nsin ens försökt att tro?»
»Inte i dag, nej. Och inte i går häller.
Men en tid ganska ofta och intensivt —
visserligen för mycket länge se’n.»
»Och det lyckades inte?»
»Nej, det lyckades inte, mamsell Syring.»
»Doktorn sökte med förståndet, kan jag
tänka?»
»Onekligen. Man söker ju med hvad man
har.»
»Än hjärtat då?»
»Förlåt ... hvad är det?»
»Nu drifver ni med mig! — Det rätta

sinnelaget ... känslan ... eller hur ska’ jag
uttrycka mig?»
Indal knäppte ihop händerna om ena knät.
»Jag känner honom inte personligen, som
sagdt. All god vilja är därvidlag otillräcklig.
Jag förstår understundom mer än jag kän­
ner, men jag känner aldrig hvad jag inte
förstår. Och ska’ jag en gång dikta mig
en gud för att kunna bli lugn och lycklig i
hans hägn, så kan jag ju hällre tilldikta mig
lugnet och lyckan direkte. Utan mellan­
hand. Och det kan jag, för det är rus. Men
när jag vaknar ur omtöckningen, och det
gör jag tills vidare alltid, är jag tillbaka vid
utgångspunkten. Lika långt från kunskap
om sanningen som förut.»
»Hvad ni måtte vara rysligt olycklig!»
»Olyckligt ryslig menar ni — goda mam­
sell. Men låt mig inte uppehålla er längre
än nödvändigt. Frid med er!»
»Gudskelof, att jag har så lite’ förstånd,

doktor Indal!... hon log strålande vänligt
öfver hela ansiktet. »Jag är så själaglad i
min tro, jag.»
Då lyfte han ännu en gång på hatten.
Min vördnad — min mycket stora vörd­
nad!»
Men därför tror jag inte på allt hvad
folk pratar ... om er, till exempel.» Hon
nickade, i det hon gick uppför gången med
sin sprutkanna.
Han följde henne uppmärksamt med blic­
ken så länge hon var synlig. När hon vände
sig om och stängde grinden, fäktade han
till afsked med båda armarna. Hon hötte
muntert åt honom med den lediga handen
och försvann.
Grafgården sluttade ned mot stranden, och
där han satt uppe på backkrönet kunde
han se ut öfver stadsvikens mynning och
en vid, vid fjärd, med låga holmar i för­
grunden. Bakom dem ångbåtsfarleden, längre

borta en skymt af sommarvillorna. Hvilken
präktig vy! Hvar udde, hvart sund, hvar
prick kände han. Där var Snickargrundet,
i linje med Skepparholmen — där Ringarön,
Lotslandet, Sälkobbarna — och där gick vägen
till Ytterskär. Han slöt ögonen: dit skulle
han aldrig mer vända stäfven, alltså. Efter­
som slupen var såld. Tänk, att han kunnat
förmå sig till det! Men när konsul Lindert
bjöd ettusenfemhundra kontant — det kunde
en sparsam karl lefva på länge, hade han hört.
Och med en starkt beklämmande känsla
läste han ånyo de halft igengrodda rader,
som fadern velat ha inhuggna i sin grafsten:

Du, som så mycket rest och erfarit,
säg, hvilken rik eller fattig har varit?

En stund senare rätade han på sig och
vandrade långsamt tillbaka mot staden.
Han väcktes ur sina tankar — en smärt,
ungdomlig gestalt kom emot honom, redan

på afstånd igenkände han Magda. Henne
hade han icke sett sedan deras nattliga
samtal på stadskällarn. Men han mindes
det förvånande tydligt, och för hvart steg
blef minen mera plågad, dock icke utan ett
förtäckt löje samtidigt.
Ingen främmande var inom synhåll.
»Go’ afton, doktor Indal» — så svek henne
modet inför hvad hon ämnat säga.
»Nå? Har det händt någonting?»
»Hvarför har ni alldeles lämnat oss?»
»Räknar du madammen med, hva’?»
»Doktorn förstår mig nog.»
»Jag törs inte.»
»Det är ovänligt.»
»Säg inte det, ånej, säg inte det!»... han
hade ofrivilligt vändt om och begynt gå vid
hennes sida, nu stannade han. »Hvad vill
du att jag ska’ göra? Dryckenskapen är
en svår last, det vet du, den bör inte upp­
muntras i onödan. Och dessutom — i ditt

vackra sällskap lurar en annan frestelse.
Betänk, att jag kunde vara din far, Magda,
men det förhållandet ligger inte riktigt för
mig i längden.»
»Nej. »
»Jaså, du inser det!»... tonfallet lyste
redan af godlynt gäckeri — »då bör du oför­
dröjligen ta dig i akt! Faderligt kan jag
inte uppföra mig mer än en gång hvart
hundrade år, och den scenen ha vi stökat
undan. Nästa gång skulle det ...»
»Ja, kom! Och samma tid. När de andra
ha gått.»
»Du lefver fortfarande i ett slags oskyl­
dighetstillstånd, tror jag?»
»Kalla det hur som hälst! » Läpparna
skälfde.
Plötsligt grep han henne bryskt om ena
armen — »Är du dum eller bara naiv, flicke­
barn? Säg!»
Hon teg. Med nedslagna ögon.

»Inbillar du dig värkligen, att allt skulle
aflöpa lika öfvernaturligt som sist?»
Då mötte hon hans blick utan spår af
tvekan: »Det får doktorn afgöra ... efter
sin vilja.»
Indal såg åt sidan. »Du är tokig», sade
han sakta, knappt hörbart.
»Kanhända. — Jag har aldrig förr ... brytt
mig om någon ... så att jag förglömt mig
själf. Och hvad folk möjligen tänker.»
»Men jag är ju en förfallen person, för
tusan! Har man då inte berättat ...?»
»Jo, jo, alltsammans.»
»Och ändå?»
»Hvad angår det mig!» Ett leende, på
en gång af osäkerhet och af trots: »När jag
ändå inte vill veta af någon annan.»
Tomas Indal föreföll att vara djupt ned­
slagen. De följdes tigande åt ett stycke.
»Om du visste, hur ondt det gör mig!»...
utbrast han slutligen, sökande efter orden.

»Det jag nu nödgas saga, naturligtvis. Din
frimodighet däremot är vacker, Ma lilla, rö­
rande vacker i mina ögon. Du är en öfver­
dådig slöserska, det är du. Färdig att kasta
bort dig på en odugling och en stackare,
som ingenting äger ... utom en rest ansvars­
känsla ... eller rädsla för ansvar. Behärsk­
ning, bara på grund af förutseende egoism ...
troligen ett senilt behof af fred. Men det
begriper du inte, nej. Jag är äldre och ser
därför längre — och fegare. Herregud, det
skulle ju sluta med idel ledsamheter oss
emellan!... tårar och förebråelser ... som
så’nt alltid slutar ... förr eller senare. Var
säker på det! Och jag kan också tänka
mig andra, mer ödesdigra följder. Hvart
skulle du då vända dig? Jag vore till ingen
hjälp, absolut ingen hjälp, det är en sten­
hård sanning, som du hade att räkna med
re’n på förhand. Jag duger inte till för­
sörjare.» Han suckade. »Dessutom håller

jag på att frigöra mig, ser du. Från alla
förpliktelser. Alla förbindelser. Och ännu
har ingen en fordran hos mig, för hvilken
det inte finns något slags säkerhet, om det
gäller. Hvar skulle du ta den? Dig kunde
jag ju aldrig löna för din ungdomliga hän­
gifvenhet. Så usel är jag.»
Magda snyftade ljudlöst, halft bortvänd,
med näsduken för munnen.
»Tja — här står jag, gamla rofriddare,
midt på landsvägen och nekar att komma
till ett så kungligt gästabud. Uteslutande
för min egen skull, naturligtvis — dig länder
det till rakt ingen erfarenhet i framtiden,
det är klart. Men jag skäms — det behöf­
ver du inte. Tvärtom. — Förstår du alls
hvad jag säger?»
Intet svar.
»Varkunna dig öfver mig, Ma lilla, och
gråt inte! Man glömmer snart vid dina år.
Och allt blir nog bra igen.»

»Jag tar platsen!»... hon knyckte beslut­
samt på nacken. »Hvad det än blir till.»
»Hvilken plats?»
»Hos konsul Lindert. Han bjuder mig
dubbelt så stor lön, han har gjort det länge.
Och madammen låter mig gå, bara jag be­
talar henne för det.»
»Så-så. Hos konsul Lindert!»
»Ja.»
»Och i hvilken egenskap?»
»Som jungfru — inte vet jag närmare.»
»Så-så. I egenskap af jungfru.» Han drog
på det sista ordet, bet ihop tänderna. »Det
kunde jag nästan ha lust att narra honom
på», for det genom hans hjärna. »Men nej
— nej, nej. Dumheter!»
Han rynkade pannan, tycktes leta i tan­
karna efter någonting, så erinrade han sig,
tvekade en sekund, lösgjorde hastigt pärl­
nålen ur den mörka, stramt knutna siden­
slipsen —

»Får jag ge dig den här?»
Hon vek förskräckt undan, skakade på
hufvudet.
»Den är mer värd än jag. Du måste ta
den!» Och utan att hon vågade hindra det,
knäppte han upp hennes jacka och fäste
nålen i blustyget — midt öfver hjärtat. »Men
visa den inte så länge du är kvar på stads­
källarn! Man skulle döma dig orättfärdigt.»
Strax därpå tillade han kort, nästan hårdt,
som i förkänsla af kommande själfåtlöje:
»Farväl. Och måtte dig väl gå! — Om
möjligt?»
Hon stod stilla, med ögonen ännu tår­
fyllda, läpparna hoppressade. Ingen främ­
mande var inom synhåll.

Vid hemkomsten, en timme senare, fann
Tomas Indal sin vän provisorn utsträckt i
hvilstolen bredvid skrifbordet. Konon Kri­

stoffer sprang upp som en studsande boll,
ehuru han genast fick en vink om att sitta
kvar och ett otåligt: »För all del, genera dig
inte!»
»Du hade glömt att regla ...»
»Ålderdomstecken — utan tvifvel ålder­
domstecken.»
»Känner du dig sjuk på något vis?»
»Hvarför det?»
»Du ser så ... jag vet inte, du ser liksom
så trött och ansträngd ut.»
»Efter en tankfull vandring utåt lands­
bygden. Och så det myckna arbetet ... de
många patienterna! En af dem dog för en
stund se’n.»
»Hvem då?»
»En humla. Tänk dig: en påflugen humla!
Den ligger där ute i väntrummet.»
Då förstod den andre, att det icke lönade
sig att fråga mera. I stället spärrade han

upp sina runda ögon och tog stillatigande
plats i soffan.
Äfven Indal satte sig.
»Seså, Konon Kristoffer — önskar du
något särskildt af mig? Råd ... tröst ...
uppmuntran?»
»Nej, nej, nej.»
»För vi råkades ju inte precis i går, skulle
jag tro. Eller är det ett kondoleansbesök?»
»Hvad du igen är underlig! Jag fattar
inte ...»
»Det är inte häller af nöden.»
»Hör du, förlåt mig ... om jag stör ... jag
kan mycket väl komma tillbaka en annan
gång.»
»Det kan du, naturligtvis. Och ändå sitter
du godhetsfullt kvar — inte sant? Hvad
vill du ha att dricka?»
»Ingenting ... nej, för Guds skull, hör
du ...»
Tomas Indal smålog illfundigt.

Vi låter det vara. Jag ville inte skrämma
dig.»
Det är bara så att ... jag kom hit ...
för det rörde mig, jag kom med ens att
tänka på den vänskap du alltid visat, när
jag mest behöft den.»
Vänskap? Kallar du det vänskap? Då
har du ofta haft skäl att grubbla öfver dess
underbara yttringar. Visserligen har jag en
gång friat för dig, det är sant — svaret var
ju på förhand gifvet, men själfva spörsmålet
kläddes i en form, som bestämdt kunnat
vara känsligare funnen.»
»Bry dig inte om den gamla historien!»
»Jo. Jag är en smula sentimentalt stämd
för ögonblicket, följaktligen gör jag dig min
afbön. Var inte förbittrad, käre! Och så
tillåter du kanske att vi lämnar det ämnet?»
»Gärna, gärna» — provisorn hade svårt
att hålla sig stilla af idel beredvillighet.
»Du har emellertid rätt: helt främmande

för vänskapsförbindelsernas poesi och ...
gängse växelvärkan är jag inte» — en me­
nande blinkning. »Men ack, låt oss hällre
tala om kärleken! Den går före allt, har
jag hört kvinnor påstå. Och i kväll vill
jag höra än mer om kärleken. Berätta!»
»Gärna, gärna. Jag är ju inte helt främ­
mande ...»
»Nej, det vet jag. Ditt hjärta är varmt,
mycket varmt. Du bör sannerligen gifta
dig, Konon Kristoffer!»
»Ingenting är ännu afgjordt, förstår du.»
Indal borrade hakan i bröstet — »Se, se!
Ja, du är som skapad för den stora, be­
ständiga kärleken, du! Den som aldrig för­
tviflar. Aldrig förtröttas.»
»Tror du värkligen det? Själf har jag
ibland sagt mig detsamma. Också Albertina
sa’ det. Om sig.»
»Sa’ hon!» En snabb, smårolig min, som
försvann obemärkt.

»Ja, det lärde jag af henne. Men jag
sträcker mig alltid längre än jag vågar
hoppas.»
»Det måste du förklara närmare.»
»Gärna. Det är nämligen så att ... faller
jag då igenom, så faller jag framåt, alltid
framåt. Tills jag får nytt fotfäste. Och
därifrån sträcker jag mig igen. På det viset
liksom utvecklar man sig.»
»Javisst. Vackert, vackert! Ett oskrifvet
recept — en skymt af världsåskådningen.
»Tycker du värkligen det?»
»Så långt når jag aldrig.»
»Herrejess, du har ju varit sjuk, du!»
»Riktigt — det glömde jag. Men ondt har
emellanåt godt med sig, och hälsan bör
tydligen vara lite’ angripen, eljes senterar
man den inte. Alldeles som vissa karak­
tärer och ostar få pikantare smak af fläc­
karna.»
»Allt hittar du på, doktor!»

»Tja, stupar jag en gång knall och fall,
så blir det för ett hugskott ... ett af mina
egna. Men säg: har du tänkt på bohag och
bosättning ännu?»
»Ingenting är ju afgjordt, förstår du.»
Inte ens hvem anbudet gäller? I det
här ... fallet?»
»Åjo» — Konon Kristoffer rodnade och
såg ned — »fast det är en hemlighet tills
vidare.»
»Naturligtvis. Men se för ro skull på den
där chiffoniern! Behagar den dig?»
»Inte begriper jag mig på så’nt.»
»Och skänken i matsalen — en fin och
förnäm pjäs, den också. Jag äger ett par,
tre rasmöbler till, utmärkta saker, delvis
arfgods, allt det blir du i tillfälle att täfla
om med den högstbjudande. Spegeln där
borta ger jag som bröllopspresent, när din
besökelses stund är inne, på det att du och
din lycka må fördubblas. Gammal och rar

guldram, sinnrikt arbete ... ja, titta du
bara!... två upphöjda hjärtan i brand ofvan
Hymens bekransade altare.»
Konon Kristoffer, som rest sig och gått
fram till väggen, återvände med slappt hän­
gande armar. Hvarför tala så där, hör du?
Menar du på auktion?» Han grep efter en
bok och bläddrade tankspridt i den.
»Rätt gissadt. För dig kan man då inte
dölja det ringaste! Men jag behåller en
säng för två, ett spelbord, fyra starka stolar
och en svag förnimmelse af skuldfrihet. Af
oberoende. Det är mycket nog.»
»Säg ... bfehöfver du pengar? Jag har
nästan åttahundra i banken.»
»Och jag minst ettusen — i morgon. Ja,
tro mig! Alltså rika karlar, ska’ vi ställa
till fest?»
»Nej, nej ...»
»Då låter vi det vara. Men får du inte
snart se dina innersta önskningar uppfyllda.

Konon Kristoffer, så får du åtminstone se
Gud.»
»Se hvem?» Rösten stockade sig.
»För du är så renhjärtad.»
Provisorn fällde boken. Fumlande tog han
upp den från mattan, rof för en häftig sin­
nesrörelse, blodkärlen svällde kring ögon
och näsa, så att fräknarna likasom förträng­
des, han flåsade några obegripliga ord i en
gråtkvald jämmerton, hvarvid kinderna, de
hvitfjuniga kinderna, ömsom spändes ut och
drogos in — fingrarna vrängde samtidigt
bokens pärmar förtvifladt. Sedan satt han
djupt hopsjunken, pannan i jämnhöjd med
bordskifvan.
»Det är inte sant!»... hördes slutligen fullt
tydligt och artikulerad!
»Hvad går åt dig, lilla vän?»... sporde
Indal med oförställd förvåning.
»Det är inte sant» — upprepade den andre,
än ifrigare — »det är inte sant, jag är långt

ifrån renhjärtad, tvärtom, jag är en usling,
en ren usling! Och det är bäst att jag be­
känner alltsammans ... jag kom hit, för
det kväljer mig ... att ändtligen få det
sagdt.»
»Nu minns jag: du är en giftblandare!
Fnöskets egna ord.»
»Nej, nej, det är annat ... i våras ... du
hade re’n varit här ett par månader, och
jag trodde att fröken Rut, jag menar fröken
Rut Bertels ...»
Indal lade hufvudet på sned — »Skrik inte,
var så snäll! Min hörsel är ofördärfvad.»
»— jag trodde ... ja, att du var en så’n
en, som bara ville förföra henne, jag var ju
den tiden alldeles kollrigt förälskad.»
»Och rimmande ... himmel, vimmel ...
ros, sin kos?»
»Hällre dö, tänkte jag.»
»Fy baj, Konon Kristoffer!»
»Hällre må du dö!»

»Jag!»
Stämman räckte knappt till: »Ja-a. Du
hade varit borta hela föregående natt ...
hemifrån, hvar visste ingen ... låg här och
sof efter middagen, här på soffan, när jag
råkade komma in ... när jag kom in för
att ...»
»Nå?»
Provisorn andades djupt ett tag innan han
kunde fortsätta.
»Brasan var nerbrunnen, men det glödde
och hettade starkt i kakelugnen.»
»Spännande!»
»Och då sköt jag spjällen, båda spjällen.»
Herregud, blef jag ihjälosad?»
»Nej, nej. För i tamburen vände jag om
och drog ut dem igen.»
»Är det ... är det alltihop?»
»Ja. — Så renhjärtad är jag.»
Tomas Indal steg upp, småhvisslade fun­
dersamt och letade påfallande länge efter

någonting att röka. Uttrycket kring mun­
nen var icke lätt att tyda, men blickarna
glänste, och när han omsider lyckats tända
en trasig cigarr och ånyo tagit plats i hvil­
stolen, bar ansiktet i hvarje linje vittne om
en stilla, fridfull munterhet.
»Det fröjdar mig» — sade han dämpadt och
kastade benen i kors, vippande med ena
foten — »det fröjdar mig i hög grad, att du
den gången skonade dig själf, min vän. Af
hänsyn till mig var det ju onödigt att öf­
verge din första, riktiga ingifvelse. Men du
hör inte till dem, som utan att gå af på
midten kunna släpa så’na gärningar full­
bordade efter sig, därtill fordras en väsent­
ligen annan struktur än din ... ja, förlåt
mig!... och en långt mer hårdför, ihållande
vilja att ta sig fram. I hvarje händelse har
du ännu många små droppar att expediera,
mången nätt, liten böjelse att bekämpa eller
besjunga, öfverhufvud många förbluffande

upptäckter att göra, också på själskunska­
pens område, innan du bör löpa den risken.
Och det hade varit synd, enligt min privata
åsikt, om du nödgats afstå från hvad som
möjligen väntar dig af ljufva erfarenheter,
bara därför att ett kakelugnsrör stängdes
för tidigt. Men det inger mig onekligen en
viss respekt, att du åtminstone under några
minuter var mäktig en känsla, så hatfullt
stark, att den förledde dig till ingrepp i en
medmänskas enklaste lifsbetingelser. Mig
ska’ du således inte be om förlåtelse, jag
känner mig uteslutande smickrad af din
uppfattning om mina förförelsekonsters vidd
och snabba värkan, beklagar bara deras
ringa motsvarighet i värkligheten. Här har
du min hand, Konon Kristoffer!»
»Hvad du är präktig, präktig! Ja, du
får gärna göra narr af mig.»
»Tack!... tillåtelsen förtar lusten. Och
min gubbsjäl längtar efter ensamhet.»

»Ja, ja.»
När madam Rullsten i detsamma öppnade
matsalsdörren, med bud om kvällsvard, åter­
vann provisorn genast sin fattning fullstän­
digt. Men han yttrade intet, i det de reste
sig.










9
November — datum obekant.

Fröken Rut Bertels!

Ja, nu gör jag det. Och det är värkligen
jag, medicinekandidaten Tomas Indal, född
filosof, drömmare och skönsjäl ... o. s. v.
Men låt oss lämna alla affekterade later,
Ni skulle ändå genomskåda dem lika
snabbt som obarmhärtigt! Att fullständigt
undvika talesätt, dem Ni möjligen finner
stötande, lofvar jag icke — jag skall ju
vara ärlig, bottenärlig, det få vi icke glömma.

Allra först min ursäkt — tillgif, att jag
skadat mig själf i Era vackra ögon! Tillgif,
att jag kanske nödgas fortfara därmed, mot
min vilja! Sedan gör jag upp räkningen,
en annan räkning, mina bokköp, i det jag
härmedels närsluter ett par soignerade stor­
sedlar, hvilkas sammanlagda belopp torde
motsvara hvad jag är Er skyldig — förutom
tacksamhet, vänskap och ett höfviskt sätt.
Se efter i skuldregistret om det stämmer!
Men se icke på min stil: handen darrar,
pennföret är dåligt, tankarna stå ofta stilla.
Nåväl. Jag tror mig minnas, fröken Ber­
tels, att Ni för några månader sedan kallade
mig tillgjord, modernt tillgjord? Ja, min­
sann, just det uttrycket! Svarade jag något?
Ack, glöm det! Utan all förberedelse kunde
jag ju icke afslöja mysteriet i dess fula na­
kenhet, dels emedan det är förknippadt med
en rest af blygsel å min sida, dels emedan
Ni godhetsfullt och nästan genast sprang

Er väg. Men om jag nu snällt och ganska
sirligt biktar mig för Er — ja, då lyssnar Ni
uppmärksamt, icke sant?
Och hvarför just för Er? En kvinna, en
ung, liten kvinna! Den frågan är lätt att
besvara, jag behöfver endast citera mig själf:
Ni är mig mycket sympatisk, fröken Rut
Bertels! Jag har förvärkat nästan hela Er
ynnest, det erkänner jag, men törhända kan
jag återvinna en bråkdel genom att riskera
allt? Redan i somras tänkte jag skrifva till
Er, visserligen annorlunda, o ja — det er­
känner jag också. Ty nu talar jag allvar­
samt.
Hvad det kostar på mig att se tillbaka i
det framfarnas tomma ihålighet, kritiskt se
tillbaka, huru många gånger jag än gjort
det! Jag hyste i min ungdom den trohjär­
tade och äfven ofta uttalade förhoppningen,
att jag förr eller senare skulle lyckas få ut
någonting riktigt helt och vackert af min

tillvaro. Ack, denna förhoppning grusades
mycket snart af ljuft och omåttligt lättsinne,
dryckeslagens starka fuktighet, tillnyktrad
kritik och allt arbetes uppskjutande till
morgondagen. Senare af slö fortsättning.
Men den kvarlämnade hos mig ett djupt
missmod, ett hemligt, afundsjukt agg,
som småningom stegrades till oigenkännlig­
het — ja, som en tid ovillkorligen måste
anses förutsätta något slags visshet om att
jag värkligen haft en stor uppgift att fylla,
i största allmänhet, och icke ens tagit ett
steg i den riktningen. Huru barockt! Men
det båtar föga att numera inse misstaget.
Den nyssnämnda vissheten, låt vara omoti­
verad, har nämligen afsöndrat ett segt och
slemmigt själfförakt, eller en blandning
af högfärd och själfförakt, som förgiftat hela
min varelse och gjort mig tämligen onjut­
bar för dem jag sätter värde på. Skall jag
väl minnas yppa för Er arten af det sinnes­

tillstånd, hvari jag tidtals befinner mig se­
dan ett par år tillbaka? Skall Ni tro mig?
Kort sagdt, det kännetecknas hvar gång af
en stigande, nervös oro, som gör mig sömn­
lös natt efter natt, en sjukligt uppjagad in­
billning, en själsångest, så stark och lef­
vande, att den nästan tar förnimbar gestalt.
Hvad jag därvid lider rent fysiskt kan gärna
förtigas — herregud, jag är ju en människa
med skönhetstörst tillika, jag vill vara pro­
per i skildringen, en délirant af vanlig typ
är jag icke! Och det ligger visst någonting
etiskt till grund för mina sensationer, någon­
ting af ihjälmarterad ansvarskänsla eller
dylikt, låt oss förbli i den öfvertygelsen,
trots allt! När jag är ensam, hör jag ibland
likasom ljudet af ett lömskt, olycksbådande
hot bakom mig ... ja, huru skall jag be­
skrifva det?... stegen af en oförsonlig fiende,
en hämnare, som följer mig tätt i hälarna.
Alldeles inpå mig. Hans ansikte har jag

aldrig sett, och om det bär lifvets förvridna
drag, vet jag icke — det lif, mot hvilket
jag förbrutit mig. Då jag emellertid har
alls intet att försvara mig med, vågar jag
icke vända mig om, icke häller stanna,
ehuru vägen framåt leder rak och bred till dår­
husporten. I stället reglar jag in mig i min
kammare och gör hvad jag kan: döfvar mitt
medvetande om hvad jag faktiskt är. Det
sker med alkohol — af smak och gammal
vana. Det vet Ni, naturligtvis.
När jag ur bedöfningen, eller mitt för­
nedringstillstånd, kommer till mig själf igen,
är jag matt, mild och mediterande. Men i
umgänget slår jag ofta omkring mig med en
likgiltig och hänsynslös nonchalans, som Ni
kallar tillgjordhet. Och så går dagen under
ett slags väntan — tja, möjlig att uthärda,
dräglig på sätt och vis, här tack vare två-tre
patienter, starka cigarrer och en vitter eller
halfvetenskaplig läsning, hvarom bokhan­

delsräkningen ger närmare besked. Tills
jag ånyo förnimmer de ohyggliga stegen
bakom mig! Utan hopp om räddning, ehuru
jag i början förmår genomskåda vanföre­
ställningen.
Men allt detta har jag icke omnämnt ens
för Romarbacken, huru nära vi än varit
ämnet, och med honom brukar jag ändå
tala förtroligt emellanåt. Ni ser alltså, frö­
ken Bertels, hvilket stort värde jag sätter
på Er. Och hvilken glädje måste Ni icke
erfara därvid! I gengäld anhåller jag en­
dast om Ert öra, icke Er hand — och så
en försonlig tanke någon enstaka gång?
Under den tid, som återstår. Kom ihåg:
absolut intet medlidande, det är bortkastadt
på mig!
Och nu är jag, som sagdt, mild och med­
delsam och mediterande.
Till exempel — jag tänker mig följande.
Om jag vore död, saligen död som en tro­

ende kristen, den där sin kyrka söndagligen
besökt hafver — och om jag så kunde tänka
mig en ny tillvarelseform i omedelbar an­
slutning till den förra — och om jag i denna
nya tillvarelseform kunde tänkas ha ett
svagt minne af min jordiska himmeltro och
obefläckade vandel i hopp om en utlofvad
belöning — huru intill grät och löje skulle
jag icke då känna mig bedragen!
Nu har jag emellertid alls inga förhopp­
ningar, ingen längtan, icke åt något håll.
Jag är orubbligt lugn för ögonblicket. En­
dast om den obekanta storhet, som påbör­
das ha gjort allt af intet i tidens begynnelse,
plötsligt gjorde intet af allt före tidens full­
bordan, bragtes jag antagligen hufvudstupa
ur jämvikten. Och hvartill ha vi väl kome­
ter? Få de kanske evigt vara hemfallna åt
samma lösdrifveri som jag? Den mänsk­
liga naturen är trög, min i synnerhet, jag
förtjänade en kraftig påstötning.

Men det har funnits tider, då jag icke
behöft tänka mig sådana ytterligheter för
att komma ut i världen. Inre böjelse var
orsak nog, vanliga turistresor förde fram till
målet. Och när jag icke längre hade råd
till dem, återvände jag till min första kär­
lek: seglingen, hafsvågorna — mina lyckli­
gaste dagar här hemma! Men det skram­
lade alltid af för många flaskor ombord,
något som ju är betecknande för mig, ljudet
har följt mig hvar jag än färdats. Äfven i
utlandet. Där dref jag länge och långväga
omkring, planlöst från hufvudstad till huf­
vudstad, slutligen led vid till och med om­
växlingen. Hotellpriserna är jag rörande
förtrogen med, likaså vinsorterna, vet hvar
ostronen tas bäst och hvar gatans damer
stämma möte. Säg, står icke en kontinen­
talitet af det slaget fortfarande att afläsa ur
summan af mina makliga rörelser?
Också i Paris har jag vistats, naturligtvis,

eljes vore ju mitt njutningslif icke fullstän­
digt. Hvilka små, koketta upplefvelser un­
der ett antal korta vintermånader! Måste
jag nödvändigt tillstå, att en och annan liten
fransyska förlorade besinningen i ett svagt upp­
lyst ögonblick? Och att vi sedan sökte den
förgäfves på åtskilliga ställen af olika rang
— och på olika tider af dygnet? Oh, mon
Dieu! Kostade det pengar att vara tillsam­
mans, så kostade det på att skiljas.
Men detta är säkert ett återfall i hvad
Ni kallar jargon? Jag hör Ert utrop: »Att
Ni inte skäms, doktor Indal!» Och jag hån­
ler icke, hvarför skulle jag det? Hånlöjet
har egenmäktigt tagit sig för att represen­
tera öfverlägsenhet, men ju förr det för­
svinner som uttrycksmedel för omdömet,
desto tidigare och större är mognaden. Må
i stället det goda, fina småleendet bli kvar.
Och det äger jag icke! Kanske dog det
med ostronen?

Det är så mycket, som jag icke äger. Så
ofantligt mycket! Ja, pengar gitter jag icke
mera tänka på, dem har jag åtminstone
haft. Det är främst vetande jag afser —
djupt och värkligt omfångsrikt vetande.
Huru få, som kunna berömma sig däraf!
En spirituell författare har sagt, att de stora
gåtornas lösning tillhör endast dem, hvilka
tidens växling berör; dem, hvilka äga icke
blott ett närvarande, utan äfven ett tillkom­
mande, och hvilka kunna falla eller stiga
från ett förflutet, från förgången ära eller
förgången skam. — Jag kan icke stiga. Nej,
nej. Jag kan icke ens bedja. Och hade jag
en lefvande gud att tro på — intet skulle för
mig så neddraga gudsbegreppet som bönen.
Jag låter i natt mina tankar komma som
de själfva vilja, och fäster utan anspråk
några af dem på papperet. Det är en oskyl­
dig lek. Och det är så stilla omkring mig.
Madammen sofver, unga Hildemar sofver,

Rapp ligger behagligt utsträckt på sin matta.
Han gäspar långdraget. Och genast får jag
tydligt för mig hela den sofvande småsta­
den, med mörkret och kylan tätt mot ru­
torna. Alla lyktor släckta. Men Romar­
backen vakar vid sitt ljus och sin bok, det
är jag säker på.
Ensam är jag, mycket ensam, trots den
oräkneliga mängden af dubröder landet
rundt. Ja, de flesta ha väl tjänster och ar­
bete i en eller annan form, därtill hustru
och barn, några kalla sig lyckliga, förmodar
jag, andra veta icke hvad med sådant afses,
deras tid medger intet efterlämnande, men
nästan alla har lifvet förr eller senare dragit
in i sin hvirfvel. Jag står utanför. Och i
början värkar det onekligen en smula ned­
slående att nödgas erfara, huru fort man
likasom försvinner, icke längre saknas ens
i de kretsar, där man inbillat sig vara den
enande länken. Ett halft års bortavaro eller

tystnad är mera än tillräcklig att plåna ut
en karl af min kaliber. Och det är både
nyttigt och naturligt att så är. Hvar och
en har sig och sitt eget att tänka på —
gäller det någon gång andra, går expedi­
tionen färmt från hågkomst till glömska.
Att i tid göra den saken klar för sig är
klokt. Som synes, intolerant är jag icke,
det blir man af att ständigt stå i kompani
och menighet. Och jag är ensam. Ingen
kommer att förlora ett stoftgrand, när jag
helt försvinner, icke i något afseende —
allra minst jag själf.
Här vaknar en slumrande misstanke: tvif­
lar Ni ännu på min uppriktighet? På till­
förlitligheten af mina iakttagelser, mina om­
dömen? Kanske läser Ni mellan raderna
historien om en feg och filiströs ånger,
eftersom jag hittills lyckats kringgå ordet?
Tillåt mig då en upplysning! Det hörbart
förkroppsligade hjärnspöke, som tidtals för­

följer mig — säkert en reaktion af mina
länge och på mångfaldigt sätt starkt öfver­
retade nerver — har jag tidigare sannings­
enligt omnämnt, låt vara i obestämda, för­
skönande vändningar, det fullkomligt ab­
norma kan ju icke noggrant preciseras, men
jag förklarar mig härmedels personligt oan­
svarig för hvad jag möjligen känner under
ett så fruktansvärdt tryck. Vid klart med­
vetande ångrar jag intet. Och hvarför skulle
jag det? Där jag vuxit, har jag naturnöd­
vändigt blifvit hvad jag i förminskad skala
var redan som frö, och om vissa grofva
böjelser utvecklat sig på bekostnad af ett
fåtal andra och mera ideella, så är det en­
dast en karaktäristik af jordmånen. Det
får därför icke uppfattas som vare sig ur­
skuldande eller ånger, att jag biktar mig —
begreppet synd är icke i vanlig bemärkelse
underförstådt. Någon afsevärd inre strid
har aldrig förekommit, så vidt jag minns,

allt har glidit tämligen jämnt utför. Och
det bör rättvisligen antecknas, att min blick
vid närmare skärskådande återupptäcker en
mängd små ljuspunkter i det framfarnas
tomma mörker — glada, oförargliga, någon
gång till och med rika småtimmar på grän­
sen mellan natt och morgon.
Nej, jag ångrar intet. Det vore ju också
meningslöst.
Men huru dumt af mig, huru barnsligt
dumt att söka mig hit! Eller rättare: att
alls hoppas på ett uppskof i det oundvikliga
— det fortskridande förfallet! Och mitt för­
ordnande var tydligen en nådegåfva, jag in­
ser det numera, fastän försent, tyvärr! Emel­
lertid kände jag mig i våras spänstigare till
själen, mera herre öfver mig själf, kände
likasom en spirande viljekraft röra sig under
den slappa ytan. Besinna, fröken Bertels,
att jag händelsevis äger fackkunskaper, fullt
tillräckliga för landsortsläkarens gärning,

ehuru inhämtade utan ansträngning, i hvarje
fall utan tanke på en slutexamen, den jag
lika litet aflägger som mina dåliga vanor.
Och jag ville, kantänka, tvärt skaffa mig en
s. k. värksamhet, låt vara ett litet helvete,
där jag kunde baka mitt lefvebröd. Ack,
tro mig, det var icke af äregirighet! Och
nu är jag för sju och sjuttionde gången er­
tappad som odugling, fastän jag icke är
dummare än andra, tvärtom — anser den
vismannen Konon Kristoffer. Men han är
alltför välvillig. Likaså en annan tänkare,
en fransman och lärd fantast, som påstår
att det oändligt lilla är identiskt med det
oändligt stora. Usch, nej då, hvad är det
för ett påhitt! Skall jag, som så tidigt lärt
mig se litenheten i allt, mätt mig därmed
och i förtäckt högmod fägnats öfver att vara
en hårsmån större, skall jag nödgas finna
mig i att det lilla är stort? När jag själf
därigenom blir oändligt löjlig. Och det har

jag alltid varit rysande rädd för, redan som
barn.
Men blir jag nu sentimental ett ryck, så
tag det gärna humoristiskt, fröken Bertels!
Det är ju Ni, just Ni, som vrängt mig afvig,
så att insidan — det finfina, ömtåliga siden­
fodret — kommit utåt. Och till straff hål­
ler jag riktigt vemodigt vackert af Er sedan
dess. Följaktligen skulle jag pina Er än
ytterligare, om vi råkades, sådan är jag.
Därför skrifver jag hällre.
När en värklig konstnär möter en sann och
vacker uppgift, som han vill göra till sin och
hvars innersta själ han vill fånga, vänder
han genast om och följer i stor ödmjukhet.
Är det icke så? Tar han den lättsinnigt till
sig och fortsätter åt sitt håll, blir uppgiften
lidande. Dess själ, sanningen, går förlorad. Är
det icke så? — Ack, om jag vore konstnär! Då
skulle jag vända om och gå Era vägar, fröken
Rut Bertels. I nödfall som bokhandelsbiträde.

Jag har ett barndomsminne från nioårs­
åldern, snarlikt en dröm och dock värklig­
het, låt mig berätta det!
En mörk vintermorgon. Huru lifligt jag
erinrar mig hvar liten detalj, alltsammans
mycket obetydligt, naturligtvis, och ändå
stort, i synnerhet en sinnrikt hopfogad, un­
derbar tingest: väfstolen, som några dagar
förut flyttats in i barnkammarn! Endast
fyra rum i det gamla huset höllos eldade.
Det var tidigt på morgonen, långt före dag­
ningen, men en brasa sprakade redan i
kakelugnen. På fönsterposten ett drypande
talgljus, rutorna dubbelt svarta där bakom,
en lampa på bordet framför soffan — allt
detta såg jag senare, nu föll sänggafvelns
skugga öfver mitt sömniga ansikte. Jag låg
halfvaken, utan att se upp, lyssnande, mindes
ingenting, knappt ens hvar jag befann mig
för tillfället. Så öppnade jag ögonen, min
mor stod bredvid mig.

Hon smålog. En mager, medellång
kvinna, med trötta drag och smala, starkt
ådrade händer. Helt sakta strök hon mitt
hår och smålog.
»Du får sofva en stund till, Tomas, om
du vill.»
»Hvad är det som bultar, mamma?»
Då böjde hon sig ned och kysste min
panna. Och jag hade ett drömlikt intryck
af samma högtidlighet som när hon bru­
kade bedja mig vara sannfärdig i allt
mitt tal.
»Det är arbetets hjärta, min gosse.»
Jag somnade. Men den underbara väf­
stolen tystnade icke, arbetets hjärta fortfor
att slå. Har jag väl någonsin vaknat?
Lyrik, fröken Bertels, ren lyrik — icke
sant?

När jag hunnit till den punkt på utförs­
vägen, där lifskraften ändtligen tar slut och

dödskampen börjar, skall jag vända mig om
mot min hätska, osedda förföljare och säga
så artikuleradt som möjligt:
»Kära vän eller fiende ... du, som pinat
mig ... var god mot liket! Gräf en grop på
ett afsides ställe och lägg mig där under en
tung, mossig sten, så att jag icke går igen!
Troligen vore likbränning det säkraste, men
det blir för dyrt. Jag är nämligen fattig,
tyvärr, och kan icke alls löna dig som jag
ville. Tag därför spaden, käre! Men ingen
namnplåt på bräderna, om fyra bräder nöd­
vändigt höra till — var lugn, maskarna hitta
mig nog ändå!»

Lyrik, fröken Bertels, ren lyrik — icke
sant?

Låt mig till afslutning upprepa hvad jag
tidigare antydt: jag har länge och afsiktligt
undgått att möta Er, det har lyckats mig

öfver förväntan, trots grannskapet, följakt­
ligen ämnar jag fortfara med försöket. Men
min efterträdare anländer mycket snart. Det
blir ersättning, rik ersättning. Han är icke
af min höga ålder, äger inga af mina igen­
känningstecken. Mannen är nykter, lång­
hårig och dyrkar naturläkekonsten, jag torde
en gång ha sett honom. Sat sapienti. Tills
vidare får han två rum och vegetabilisk
föda hos fröken Albertina Öster. Hvilken
glädje för mig att ha kunnat skaffa honom
ett sådant hem och förbereda jordmånen —
växten och det öfriga gifver Gud allena!
Unga Hildemar skall i morgon öfverbringa
Er detta glada budskap.
Er tillgifne
Tomas Indal.










10
Sommarn hade varit rik på ärter, bönor
och rotfrukter, och med allt detta väl in­
lagdt och förvaradt gick fröken Albertina
Öster gladt och smågnolande vintern och
den nya stadsläkarn till mötes.
Hur var han inte rar, den nya stadsläkarn!
Att musiken var hans lif, det anade hon
tvärt, intet i kläderna gjorde antagandet
omöjligt. I hvarje fall var han en eldsjäl, så’n
som hon själf, därom inga tvifvel. Och det slog
henne: till och med litteraturen, poesin och

den sköna litteraturen, hur blef den inte
kall och förkonstlad i jämbredd med värk­
ligheten! Alltid skulle hon minnas det första
sammanträffandet, hur varmt och kittlande
naturligt han stack sin ena hand mellan
hennes båda och såg på henne. Blicken var
lika trohjärtad som provisor Blomgårds i ti­
den, och händerna ... ja, händerna, hon fäste
sig ju alltid vid händerna ... hur mjuka och
ulliga som små silkeskissor! Hvad de måtte
kännas härliga mot huden ... mot kinden,
till exempel, eller hvar som hälst för resten ...
i en oskyldig, liten beröring, till exempel!
Ack, ingen visste hvad framtiden bar i
sitt sköte!
Samma undran fyllde Konon Kristoffer —
han satt en snötung decemberafton i Romar­
backens lilla kammare, med paletån på sig
och skinnmössan fastklämd mellan knäna.
»För nu är jag ju nästan säker på aptek»,
sade han.

Genast vid det oväntade besöket hade Romar­
backen begynt städa undan en del värktyg
från fönsterbordet och stod fortfarande vänd
mot väggen och hyllorna — »Lycka till då,
kära hjärtandes!»
»Ja, och riktigt på allvar ... den här
gången ... något som gör att jag måste tänka
på giftas, eller tror inte sjötullvaktmästarn
det? Fröken Bertels vill inte, har jag fått
veta, men det är ingenting att skämmas för,
hon vill inte ha doktor Indal häller.»
I den andres ögonpar tändes en glimt af
häpet intresse:
»Nej, hör nu, provisorn ...»
»Hva’?»
»Är det rama sanningen?»
»Javisst, han friade för oss båda. Han
berättade det själf. Riktigt på allvar.»
»Månntro det!»
»Så-å ... fast han berättade det själf?»
Konon Kristoffer fnittrade till — »Men den

natten fingo de intet» — så blef han plöts­
ligt röd och skamsen och igen mycket all­
varsam. ».Jag har tänkt be sjötullvakt­
mästarn, som träffar fröken Inga, jag menar
fröken Inga Lund, och hon lär vara så ut­
märkt ... på allt vis, i hushållet också ...
ja, och då jag inte får ett ord ur mig, när
det gäller ... dessutom har doktor Indal ett
så’nt förtroende för sjötullvaktmästarn.»
»Tycker provisorn värkligen att det pas­
sar sig?»
»Hvarför skulle inte det passa? Känner
jag henne för lite’, hva’?»
»Så låter det.»
»Men vet sjötullvaktmästarn hvad doktor
Indal sa’ om ... herregud, flickans namn
förteg jag! Han sa’: knip henne i benet,
så blir ni strax liksom mer bekanta!»
»Ja, det liknar doktorn.»
»Inte går det för sig!»
»Nej, nej» — Romarbacken bytte om sko­

don i ett mörkt hörn af kammarn — »och
inte skulle jag göra det i provisorns ställe.
Försök hällre att lugna sig, tills hela skutan
är segelklar.»
»Hm. — Ämnar sjötullvaktmästarn sig ut
någonstans?»
»Doktor Indal har skickat bud efter mig.»
»Hvarför inte säga det förr! Tänk, mig
har han aldrig ... hvad vill han?»
»Vet inte.»
»Nja» — Konon Kristoffer reste sig och
sträckte ut armarna — »då bör vi tvärt ge
oss i väg, han blir lätt otålig.»
»Om provisorn är färdig, så ...»
»Det är detsamma, jag hinner alltid en
annan gång. Men tack, tack! I alla fall.
— Nej, se månsken!»
De följdes tigande åt ända till bokhandelns
trappa, där skildes de.
Och månskenet spred sig som ett kyligt
leende öfver alltsammans, alltsammans. Fär­

ger bleknade, afstånd och former förrycktes,
några husrader krympte ihop, andra växte.
Det snöfyllda torget blef dubbelt stort och
öde, där det låg utan skuggor, och den lilla
smygdörren i apteksplanket dubbelt liten
och trång — med ett gnatigt knarrande föll
den igen efter provisorn.
Tomas Indals rum innanför matsalen var
festligt upplyst. På den nedfällda chiffonier­
klaffen två höga ljus i mässingsstakar, mel­
lan gamla bref och anteckningsböcker, i tak­
lyktan två till, alla tända, och på skrif­
bordet brann lampan. Rullgardiner för fön­
stren. Och i kakelugnen falnande glöd efter
brändt papper, hvaraf lukten slog emot den
inträdande.
»Go’ kväll, styrman!»
Denne besvarade hälsningen på sitt stum­
ma vis och intog den sedvanliga platsen, en
stol nära dörren. Indal hade icke ändrat
ställning — armbågarna mot bordskifvan,

händerna knäppta under hakan, ögonen
blickande stelt ut i rummet, små som springor.
»Tror du på själens odödlighet, Romar­
backen?»
»Om jag ...?»
»— tror på själens odödlighet?»
»Är det fördenskull doktorn bedt mig hit?»
»Naturligtvis.»
»Det var undersamt!»
»Som allting annat. Vänta, vänta! Vi är
vidskepliga, båda två.» Läpparna stramade.
»Åtminstone delvis dör den, det är säkert.»
»Hvad är då själen för något?»
»Ja, hör du, hvad är den? Ett med­
vetande, ett förnimmelsecentrum ... eller ett
intrycksmedel, ett slags nervspel, om det är
bättre ... kanske bara ett antagande? Ord,
ord, ord, alla lika fattiga. Ack, den själen!
Kallar vi förnimmelserna dess elementer,
och det tar jag mig friheten att föreslå, så
har den väl sin egen grammatik, med alle­

handa löjliga kasus och böjningar och tra­
kasserier — men om där finns något ver­
bum infinitum, det är frågan? Något oänd­
ligt? Du har ju läst latin i elementarskolan
och psykologi i din nuvarande mannaålder.
Inte sant, hva’? En underlig styrman och
sjötullvaktmästare!» Tomas Indal kastade
sig bakåt i stolen, med nacken tryckt mot
ryggstödet.
»Psykologin ger knappt ens konturer. Och
bygger på förutsättningar, som den själf inte
kan förklara, ännu mindre jag. Men lite’
väderkorn är ändå möjligt så länge fantasi
finns till — vet du hvad jag börjar tro?»
Nu log Romarbacken sitt goda, fastän
denna gång en smula tviflande löje och
skakade på hufvudet.
»Att vi har många själar! Ja, hvad säger
du om det? I vår allra första begynnelses
stund bara två, det är sant — två osynligt
små, förenade själceller — men re’n innan

vi föds har af dem blifvit en flercelligt sam­
mansatt organism, alldeles som kroppen är
det. Genom delning, fortsatt själfdelning.»
»Menar doktorn det ... liknelsevis?»
»Jag lånar afsiktligt ett par uttryck ur
böckerna om materien, det är allt. I stället
för celler borde jag kanske tala om kraft­
enheter, elektriska molekylarkrafter, eller
någonting dylikt? Men det är obekvämt.»
»Well, well, bara jag vet.»
»Tack, jag förstår tonfallet! Men hör ...
minns du läran om själavandringen, en och
samma själ passerande ett stort antal krop­
par ... eller lif? Jag föreställer mig många,
många själar inom en och samma kropp,
jag. Ända till oräknelighet.»
»Då är vi mycket själfulla, doktorn?»
»Några af oss, några få — som du kanske
har märkt? Vissa själsliga egenskaper, de
mest elementära, förbli alltid gemensamma,

beroende på att cellerna en gång i tiden
liknat hvarann allihop. Identiskt. Det är
först genom spänningen dem emellan olik­
heterna uppstått, släkte efter släkte — jag
tänker nu närmast på oss mänskor — olik­
heterna i karaktär, temperament, begåfning
och allt det där. Spänningen växer och
aftar med cellantalet, som i hög grad va­
rierar, naturligtvis — och ju starkare spän­
ning, desto högre själslif. Könet är krop­
pens ensak, tror jag ... i allt väsentligt ...
således af indirekt betydelse, låt vara att
dess inflytande inte får underskattas.»
»Nej, nej.»
»Men jag ville komma till annat ... ja,
hvad lagarna för själfdelningen beträffar, jag
menar de innersta orsakerna, så vet jag
ingen djupare förklaring än den motsva­
rande materiella: organismens sträfvan att
nå utöfver sin begränsning. Eller med andra
ord odödlighetsspörsmålet om igen, det stora

mysteriet, gissningarna om alltings ursprung
och mål.»
»Där doktorn började.»
Tillbaka vid utgångspunkten, ja. Emel­
lertid har jag gjort ett par iakttagelser, lätta
iakttagelser — cellökningen försiggår ofta
jämförelsevis långsamt och oregelbundet, i
synnerhet hos småbarn och åldringar, och
afstannar mycket tidigt ... hos djuren. Ännu
tidigare hos växterna. Har du något att
invända?»
Romarbacken sköt ut munnen och fun­
derade; minen ytterst bekymrad, rösten tvek­
sam — »Förlåt att jag frågar: hvar finns
då all den där själen egentligen?»
»Förlåt att jag svarar: den står i ungefär
samma förhållande till kroppen som elden
till bränslet. Inte sant? Elden brinner,
medan bränslet förnyas.»
»Och när det tar slut?»
»Jag är ju vidskeplig som du — jag fruktar

att de högre och högsta själsorganismerna
nästan alltid hämta en del af sin näring ur
ämnen af immateriell natur. Att de följakt­
ligen lefva kannibaliskt, rentut sagdt ... både
på sig själfva och sina artförvanter — en
benägenhet, som på sitt vis skulle förklara
möjligheten af en existens också efter slutet.
I hvilken form och hur länge — det vet jag
inte.» Indal satte sig upp i sin förra ställ­
ning. »Men det vet jag numera» — han
vred sig i stolen — »ja, ja, det måste vara
fallet ... att hos några mänskor finns det
själceller med den hemlighetsfulla gåfvan att
kunna helt och förnimbart lösgöra sig från
sin stamorganism och lämna den ännu lef­
vande kroppen. På vissa okända betingelser,
förstås. Som gnistor ur ett flammande bål,
elden lika till utseendet, dess rörelser, dess
färg, fastän blekare ... synliga för utom­
stående ett kort ögonblick innan de slockna.
Eller återförena sig. Jag har sett det själf.»

»När?»
»I går aftse. Därför bad jag dig hit i
kväll.»
Romarbacken strök sig öfver ansiktet ett
tag.
»Hade doktorn druckit?
Indal böjde sig framåt:
»Nej.»
»Det tror jag ju gärna. — Och hvad såg
doktorn?»
»Jag satt här vid bordet, där jag nu sitter.
Lampan brann under sin skärm, men inga
ljus, nej, inga ljus tända, skymning närmast
väggarna. Dig ägnade jag inte en tanke,
tänkte på någonting helt annat, jag minns
mycket väl hvad, klara och fullt medvetna
tankar. Och inga steg hördes. Men plöts­
ligt ser jag dig ... du kom fram ur mörkret
bakom min stol ... långsamt och liksom
glidande, händerna på ryggen. Jag ämnade
resa mig, sträckte re’n ut handen, så tydligt

såg jag dig, fast från sidan. Och du var
mycket, mycket blek. I detsamma vände
du hufvudet och stirrade mig rakt i ögonen.
Så försvann du ... slocknade.»
»Det tycks ju undersamt.»
»Vill du mig något? Hvad betyder allt
det här?»
Den andre endast pressade fastare ihop
läpparna. Rapp skällde i köket.
»Säg! — Varsel om ofärd och bråddöd,
förmodligen? Enligt din mening.»
»Ja, well ... liksom det med råttorna.»
»Nu är jag komplett oförstående!» En
trött åtbörd af själfuppgifning. »Jag vägrar
att följa med längre.»
»De lämna skutan, när hon börjar sjunka.»
Indal harklade sig nervöst — »Det skulle
således gälla dig?»
»Månne inte, efter doktorns beskrifning.
Hvem annan?»
»Att du gitter fråga!»

»För resten — mig har detsamma händt.
På en långresa jag gjorde.»
»Naturligtvis.»
Ja, det är fort berättadt. Jag såg en
af bröderna ... komma ombord ... midt i
öppna sjön. Han var visst död då re’n.
Eller höll på att dö. Någonstans.»
»Hur vet du det?»
»Jag såg ju honom. Och han var också
mycket, mycket blek.»
»Hade du druckit? — Nej, förlåt!»
»När jag nämnde honom vid namn, vin­
kade han åt mig. Och liksom föll.»
»Märkte de öfriga något ovanligt?»
»Nej. Fast vi var många på däcket den
kvälln.»
En ofrivillig tystnad — ingendera rörde
sig. Tills Indal hastigt steg upp, gick ut i
matsalen och hördes ropa genom köksdörren:
»Ge oss upplysning, goda fru, här och i tam­

buren! Ja, ja. Gud nåde henne, om vi
inte ser hvad som försiggår omkring oss!
- Han återvände med gladare uppsyn.
Rapp, som smugit sig in, sträckte ut sina
lurfviga, snövåta tassar på golfvet framför
kakelugnen.
»Och efter det öfvergaf du seglingen, styr­
man?»
»Inte lät jag skrämma mig den gången
häller. Hvad som ska’ ske kan ju ändå inte
undvikas. Låt det komma!»
»Nå, men ... hvarför då?»
»Å, jag blef visst för gammal.»
Indal smålog: »Månntro det? Som du
brukar säga.»
»Jag är äldre än doktorn.»
»Hör du — det finns ett indiskt ordstäf:
en väns hjärta är som en brunn, förtroen­
det man ger honom sjunker som stenen.
Syns inte mer.»

»Och jag ville ... vara här.» Romarbacken
gned generadt handflatorna mot hvarandra.
»Allt bättre och bättre. Finner du värk­
ligen att här är så godt att vara?»
»För mig, ja. Ingalunda för doktorn.»
»Kände jag inte din likgiltighet för kvinnor,
så skulle jag tro att du fastnat i kjolfållar.»
»Doktorn borde resa bort.»
»Tänk, det har sagts mig förut» — rösten
lät otålig — »allra senast af pastorn. Han
besökte mig nämligen i förra veckan och
brusade ut med det på stående fot. För
det första var jag en gudlös hedning, för det
andra en högfärdig och oförskämd karl ...
en drinkare, ett dåligt föredöme ...»
»Och doktorn svarade?»
»Jag sa’ just ingenting. Af pur nyfikenhet.
Men när han ämnade ta plats, föreslog jag
att han som sann kristen skulle sätta sig
själf i andra rummet. Herregud, det begrep
han! Visserligen pekade jag också.»

»Hm.»
»Nej, min vän, mig slipper du inte så lätt,
jag stannar kvar, jag, alla dina förbannade
spökerier till trots! Åtminstone tills vidare.
Orten är billig, det erkännandet måste jag ge
den, och jag är skyldig att lefva ännu ett
par, tre år — något som säkert lyckas ga­
lant, för när skräp en gång håller, så håller
det länge. Mat kommer inte att fattas mig
under hela vintern, tack vare pengarna för
båten, och griper jag till pennan, så har jag
den att tugga på i nödfall. Jag ansågs i
min ungdom vara en fin stilist.»
»Blir det ... skönlitteratur?»
»Pass för det! Men jag äger en mängd
bref och egna anteckningar, gulnade blad
från lifskunskapens träd på godt och ondt.
Och nu ämnar jag med tillhjälp af dem
och mitt minne författa en sann uppen­
barelsebok om Mina Själar. Deras ständiga
inbördeskrig, segrar och nederlag, i synnerhet

hittar jag nederlag. Det blir en ohyggligt
intressant lektyr.»
»Inte tror väl doktorn allvarsamt på sin
förklaring?»
»Är det så nödvändigt att göra det? För
att skrifva en bok om den? Ja, om man
absolut vill öfvertyga andra, men det vill
jag inte.»
»Så-så.»
»Sist och slutligen: hvad är själ? Och
hvad är kropp? Kanske samma begrepp,
sedt ofvan- och underifrån. Hvem vet?»
Tomas Indal mätte golfmattan med stora
steg. Han fortfor muntert:
»Eller om jag skulle gifta mig? Också
en god idé! Men Fnösket brinner re’n med
klar låga för en annan ... en tredje ... en
fjärde.»
»Jaså, nya stadsläkarn.»
»Han är så mjuk, så mjuk.»
»Än fröken Bertels då?»

»Ack, den motspänstiga, lilla damen! Hon
vägrar. Hon är så hård, så hård.»
Nu skrattade Romarbacken, och det in­
träffade icke ofta. Ett ljudlöst, ovant, styft
skratt, rättare endast en darrning i käkarna.
Synbart förlägen reste han sig och tog af­
sked.
Indal följde honom, grep mössan från en
knagg i tamburen och lämnade dörren till
farstun på vid gafvel.
»Det är för att vädra ut röken, inbillar
jag mig» — smålog han — »fast jag inte
haft tobak hemma de sista dagarna.»
På trottoaren stodo de och trampade en
stund, enhvar fördjupad i sina egna tankar.
Månen lyste.
»Det är kallt, doktorn borde gå in.»
»Säg du åt mig! För en gångs skull.»
»Nåja, hjälper det, så ... in med dig ...
gamla kamrat!»
»Tack.»

Handtryckningen blef slappt afbruten —
en spenslig, liten dam gick lätt bakom dem
uppför trappan.
»Var det inte ...?» utbrast Indal med
komisk förskräckelse.
»Jo, det var.»










11
Ganska riktigt, där stod hon, Rut Bertels,
när Tomas Indal spejande trädde in i sin
tambur. Hon hade till och med hunnit taga
kappan af sig och ordnade nu håret fram­
för spegeln.
»Nej, nej, det måtte vara ett misstag —
jag är inte hemma, nådiga fröken.»
»Min djupaste reverens, herr doktor! Hvad
är ni inte?»
»Jag kan omöjligt ...»
Hon afbröt muntert »Å, ni är i stånd till
allt! Helt säkert.»

»Ja, jag blir brutal. Helt säkert blir jag
brutal.»
»Mot alla, utom mot mig — det ska’ vi
först besluta. Och se’n att till en välsignad
början stänga dörrn. Hvad tycker ni?»
Nåja, han lydde mekaniskt.
»Ack, ni måste skänka mig en liten, liten
halftimme», bad hon och sträckte fram
handen, men han höll sina demonstrativt
bakom ryggen och endast bugade sig. Då
skrattade bon gladt och obekymradt —
»Öfverdrifvet artig är ni naturligtvis inte,
herr doktor, men jag känner ju numera ert
sätt, det blir alldeles förtjusande, bara ni
hinner komma till besinning. Ja, förlåt mig,
nu stiger jag således in. Jag kan inte mot­
stå er enträgenhet.»
I matsalen stannade hon och såg sig flyk­
tigt omkring.
»Nej, hvad ert mottagningsrum är grant

ekläreradt! Där slår vi oss ner, inte sant?
Där stör oss ingen.»
»Herregud, jag vädjar till stadsborna —
hvad ska’ min madam tänka?»
»Klockan är ju bara åtta. Och hon hör
inte ens, om jag skriker.»
»Godt». Indals surmulna min förändra­
des icke, ehuru den omedvetna inviten i
hennes lekfulla ord roade honom. Ytterst
respektfullt steg han åt sidan och lät henne
passera.
»Hvilken vacker chiffonier ni har, herr
doktor! Och se där!... ni är ju en sam­
lare ...»
»Hafver varit, om jag får be.»
»Med tur — höll jag på att säga.» Hvarpå
hon härmade hans misslynta uppsyn och
sporde: »Nå — kan ni inte snart försona er
med det oundvikliga? Jag har två gånger
ringt på hos er förgäfves.»
»Det var tur — höll jag på att säga.»

Tonfallet gladare. »Tja, eftersom jag har
den äran, så ... gör det bekvämt för er!...
om möjligt.»
»Å, tusen tack! I så fall tillåter ni kan­
ske att jag sätter mig här i hvilstolen?»
»Var så god!» Själf intog han platsen
framför skrifbordet, snedt emot henne.
»Man måste gripa tillfället i flykten», för­
klarade hon — rösten en smula osäker —
»och den öppna dörrn var som en vink af
försynen. Också jag kan visa stort förtro­
ende.»
»Ni löper ingen risk.»
»Jag menade inte ... på det sättet.»
»Alltså?»
»Nej, var nu naturlig!»
»Är det inte naturligt att jag underrättar
mig om era önskningar? Er hälsa är ju
oklanderlig.»
Rut Bertels satt i egna tankar.
»Det är sannerligen inte för att skämta

jag kommit hit» — yttrade hon lågmäldt.
»Mitt besök är mycket annorlunda me­
nadt.»
»Alltså?»
»Ert bref rörde mig — och jag har inte
ens tackat för det! Seså, nu får ni värkligen
lof att besvära er med ett handslag. Rik­
tigt ärligt och öfvertvgande.»
Tomas Indal reste sig till hälften, stödd
mot bordskifvan, betraktade henne oafvändt
och fattade därpå hastigt den erbjudna han­
den, som han förde till sina läppar.
»Fröken Bertels — anse inte mitt bref
som någonting särskildt smickrande för er!
Det var bara ett öfvermått ... eller en rest ...
af svaghet hos mig, som jag fortfarande be­
klagar. Och jag tror mig i stånd till hvil­
ken oärlighet som hälst ... ända tills jag har
begått den. Då tror jag det inte mer. Nu är
jag följaktligen att lita på.»
»Alltid förolämpar ni er själf! Och det

är ett slags förställning. Hvarför blygs ni
öfver ett så vackert prof på öppenhjärtighet,
den ni aldrig ska’ behöfva ångra?»
»Förlåt, det kan ni inte bedöma, nådiga
fröken. Var fullkomligt öfvertygad om att
jag alltid har en eller annan giltig anled­
ning att blygas. Jag gör det inte för ro
skull.»
»Kanhända kunde jag säga detsamma om
mig? Och antagligen förefaller jag er som
en mycket småviktig, liten person?»
»Inte precis det, nej, inte precis det! Men
för att vara en småstadsfröken ...»
»Emellertid har jag vistats ganska länge
utomlands, om det länder mig till någon
ursäkt. På resor. Det ger ju en viss säker­
het, åtminstone utvärtes. Och jag är in­
tresserad af läsning, mitt privatbibliotek in­
nanför bokhandeln är inte stort, men täm­
ligen väl sammansatt. I synnerhet engelsk
litteratur — af främmande språk förstår jag

det bäst, jag har ju bott nästan två år i
London.»
»Oj-jesses! Allt det där. My compliments,
miss Bertels!»
»Thank you!»... hon drog på munnen.
»Så att ni ser hur rysligt världserfaren jag
är, trots de små förhållandena.»
»Javisst, javisst.» Han nickade instäm­
mande och såg pä henne uppmärksamt från
sidan.
Med ens föll det honom in att fråga:
»Men hur i all världen har ni fått namnet
Rut? Det har en färg, som inte passar er.»
»Är det sättet ni vill veta? Detaljerna har
jag glömt ... tänk, jag blef döpt som helt
liten ... öfverhufvud torde vattenösningen
ha varit liksom kronan på värket. Ungefär
så gick det till.»
»Eller ... nu minns jag, någon har väl
sagt det: er far var mycket religiös?»
»Ja.»

»Än ni själf då?»
Hon tog fram sitt ur: »Halftimmen är
snart förliden, herr doktor, och det var min
redliga afsikt att tala om annat. Som rör
er närmare.»
»Låt all timlig oro vika!... sjunger psal­
misten. Vi har evigheten för oss.»
Inte ännu, hoppas jag. Och mindre räcker
till för hvad jag har att säga, bara det blir
mig vänligen förunnadt.»
Madammen hördes slamra med glas och
tallrikar i matsalen. Tomas Indal genast
till dörren: »Äsch, låt det vara!... tills jag
är ensam» — han gjorde afvisande gester
med båda händerna och sökte sedan dölja
sin förlägenhet så godt han kunde.
»Ack, nådiga fröken, jag ville gärna bjuda
er någonting ... någonting utsökt», sade han
urskuldande, i det han satte sig ånyo.
»Allra hälst ett glas godt vin, men för­
rådet är slut. Alltsammans är slut, för­

står ni. Hvarenda flaska. Det var mycket
godt.»
Rut Bertels lade sig långsamt bakåt i hvil­
stolen och blundade ett ögonblick som för
att samla sina tankar.
»Blir ni omåttligt förvånad öfver hvad
jag nu berättar ... och att jag berättar det ...
så förråd er inte, doktor Indal! Det kunde
skada min uppriktighet. Jag kan visa för­
troende, jag också ... som sagdt ... känner
mig till och med förpliktad till det, lika
mot lika, ett slags tack — jag ämnar inte
skämmas för den känslan. Skrifva kan jag
däremot inte, meddelandet måste ske munt­
ligen.»
»Gudskelof!»
»Ånej. Jag befarar att en klokare kvinna
skulle tiga med det.»
»Näppeligen» — han spelade med ett par
fingrar i luften och blåste på dem som om
han bränt sig.

»Ni erinrar er vårt sista samtal ... ja, att
ni i en lite’ upphettad stund friade till mig.
Visserligen halft på skämt, nästan hånfullt,
men mitt inre öra är ändå så pass upp­
öfvadt, att jag förnam en underton af allvar,
som förmodligen hade sin grund i er till­
fälliga modlöshet och hoppet om att kunna
säkerställa framtiden, låt vara på ett hur
anspråkslöst vis som hälst. Har jag inte
rätt?»
»Ständigt, tyvärr! Och jag gör inte om
försöket. Men jag förbehåller mig den vackra
envisheten att ha mina önskningar kvar
orubbade. Allt framgent.»
»I min tidigare ungdom hade jag sanno­
likt blifvit ytterst förtjust i er sirliga ret­
samhet. Med andra ord: ytterst uppbragt
och verliebt. Inte ens nu går jag fri för att
erfara en delvis rätt angenäm irritation, när
ni riktigt är i farten. Men hvad är det mot
min känslighet förr!»

»Ja, för nitton, tjugo år se’n var jag be­
dårande. Därom inga tvifvel. Ah!»
»Jag tänkte mig bara tie år tillbaka.»
»Det är sant. Då var min oemotstånd­
lighet re’n lite’ på retur. Onekligen. Den
värkade starkast på en särskild klass af
kvinnor.»
»Värdshusflickor? Eller kanske butik­
fröknar?»
»Till exempel.»
»Mina gelikar, alltså.»
»Pardon!... jag kan upptäcka skillna­
den.»
»Måhända. Men inte alltid visa att ni
gör det. Och det hedrar er — på sätt och
vis.»
Indal stödde armbågarna mot bordet och
stirrade in i lamplågan.
Hon fortfor lugnt:
»Bry er inte om att bli högtidlig just nu,
jag har aldrig lagt er ironiska kärleksför­

klaring ... nej, nej, kärlek var det inte fråga
om ... ert ... ert sammanlefnadsförslag tungt
på sinnet, allra minst för egen del ... märk
det!... något som ju framgår af att jag är
här i afton. Ojämförligt mer retar ... pinar
mig tanken på alla de försvarslösa, små
stackarna bland mina tjänande medsystrar,
dem ni och andra tappra herrar så mäster­
ligt lyckas narra, till och med utan löfte
om giftermål, förmodar jag. Vill ni höra
ett ärligt omdöme, låt vara generellt, så nöd­
gas jag tillstå, att min åsikt om mankönet
inte är särdeles smickrande.»
»För er eller mig?»
»Var nu hygglig! — Jag saknar värklig,
inneboende ridderlighet mot enhvar af oss
kvinnor, utan åtskillnad ... och utan hem­
liga afsikter. Artigt pjosk undanbedes i
stället. Bara ett tunt, tunt skal af yttre
hyfsning täcker råheten, ofta inte ens det ...
ett skal, som brister i första obevakade

ögonblick, när tillfälle till öfverrumpling
yppar sig — så att vilden står där i all sin
nakenhet.»
»Tagen direkte ur böckerna, nådiga frö­
ken? Hva’? Eller har ni själf sett det otäcka
djuret?»
Rut Bertels blef mycket blek.
»Ni ska’ få höra historien ... i korthet,
antydningsvis ... den har invärkat bestäm­
mande på hela mitt sätt att se och känna.
Förklarligt nog. Och djupt sorgligt tillika.
Min natur är väl så anlagd, rent fysiskt,
jag vet inte ... men jag hade inte haft råd
till det, nej, nej, jag hade inte haft råd till
det! Någonting inom mig, som varit lifvet
värdt ... och värdigt ... har skoningslöst
lagts öde. Af mer än tre veckors fasansfull
rädsla.»
Efter en stunds besinning:
»Hvad vi kallar bildade mänskor var det
ju inte. Sjöfolk, vanligt sjöfolk, kanske inte

värre än andra, om det anses förmildran­
de ... ja, och förhållandena tropiska. Men
hvad hjälper det migl»
»Är det till någon lättnad, så lofvar jag
att sörja för de nödiga invändningarna. I
all tysthet.»
Härtill svarade hon intet. Och han öfver­
raskade sig själf med att tänka: »Se, se,
hur oroligt bröstet höjer och sänker sig!
Ett spänstigt, riktigt ungmoderligt bröst. Och
glansen i ögonen! Nu är hon värkligen
rörande vacker.»
Högt yttrade han:
»Jag gissar af era ord ... och eftersom er
far var sjökapten ...»
»Ja, med honom har jag gjort två lång­
turer mellan England och New-Orleans, eller
rättare Pensacola. Fram och tillbaka, för­
stås, men inte samma väg. Därom är emel­
lertid ingenting att berätta, ingenting nämn­
värdt hände, som hör hit. Visserligen öfver­

fölls vi den senare gången af en orkanlik
storm, på utresan, sydväst om Irland, drefs
mot kusten och måste söka nödhamn. Men
det var inte farligt, tyckte jag.»
»Hm — nej, nej.»
»När vi efter några månader återvändt
till utgångspunkten, Gloucester, for jag till
London och stannade där en längre tid för
att lära mig språket. Tredje gången jag
följde med seglade vi från Cardiff till Buenos
Aires. Med kol, vill jag minnas. Därifrån med
hvete till Falmouth för order. Jag har inte
glömt något — det var på den resan min
far dog. Han sänktes i hafvet.»
»Också det har ni upplefvat!»
Hon nickade. — »Så kom vi in i vind­
stillebältet. Det var ju inte nytt för mig,
och ändå ... hur olika! Vanligen räcker
stiltjen omkring en vecka, nu däremot ända
inpå den fjärde. I början gick det hög dy­
ning och fartyget rullade våldsamt, men

sen inträdde nästan med ens ett fullstän­
digt lugn. Och hettan ökades. Däremellan
häftiga åskbyar, som inte varade längre än
tie, femton minuter — alltid helt plötsligt
och än från det ena hållet, än från det an­
dra. Och så lugnet igen. Och solhettan.»
»Förlåt att jag afbryter, men såg ni inte ...
där långt, långt ute ... såg ni inte någon­
ting oförklarligt och hemlighetsfullt under
färden? En och annan får ju varsel, sägs
det. Om hvad ondt som förestår.»
»Ne-ej ... nej» — minen frånvarande, halft
förvånad.
»Ack, hvilket påhitt af mig! Det är bara
jag som är sinnesförvirrad, naturligtvis. Och
kanske en till.»
»Hvem då?»
»För all del, låt inte störa er — berätta
vidare, var god!»
»Nåja» — det tycktes kosta henne mycken
själföfvervinning att fortsätta — »nåja, så

godt jag kan, det var ju min afsikt med
besöket, mitt modiga beslut» — läpparna
darrade, hon fuktade dem lätt med tung­
spetsen. »Nämnde jag re’n solhettan? Den
blef starkare för hvar dag, olidlig ibland,
nätterna inte svalare. Däcket brände som
eld, alla föremål brände, när man rörde vid
dem. Och luften skälfvande klar, men ändå
som fylld af ett osynligt nålregn. Besätt­
ningen ...»
Åter ett litet uppehåll.
»Den första tiden sysslade karlarna med
rengöring och dylikt, skrapning och mål­
ning, segelsömnad ... reparationer, hvar det
behöfdes. Och så ofta jag sammanträffade
med dem, bemöttes jag rätt anständigt, med
kärf höfiighet, jag åtminstone märkte ingen­
ting oroande. Men snart ändrades förhål­
landena. Lydnaden slappnade hos många,
det fanns ju ingen kapten ombord, arbetena
vårdslösades eller försummades. Och inte

nog med det! Man liksom upptäckte mig,
jag kände ständigt ... till och med om jag
stod bortvänd kunde jag känna hur oblyga
och underliga blickar hvilade på mig. Oupp­
hörligt gjorde någon eller några sig ären­
den till akterdäck, till platsen i min närhet,
allt mer och mer påträngande. Jag var i
hög grad upprifven och nervös efter döds­
fallet, nu kom därtill en stigande ängslan,
utan att jag genast förstod hvarför ... eller
att den faran ens var möjlig. Emellertid
gick det så långt, att deras händer började
röra vid mig, först visserligen liksom oför­
varandes, se’n stegrades djärfheten. En af
dem tog mig bakifrån om armarna, hårdt
och brutalt, trots mitt motstånd ... det
skulle föreställa skämt ... men skrattet, den
korta andhämtningen ... nej, nej, jag kan
inte beskrifva det! Och de följande dagarna
blef det rentaf ohyggligt, jag undviker hälst
att tänka på dem. Hade inte styrmannen,

första styrmannen, varit den han var, oänd­
ligt vaksam och påpasslig ... och tillika
så lugn, så imponerande lugn och kallblo­
dig i sitt hot om att skjuta ner enhvar
som ... ja, de visste att han skulle hålla
ord ... alltnog, utan hans skydd hade till
slut ingenting annat återstått för mig än att
springa öfver bord ... eller misshandlas. Jag
var ju ensam kvinna. Och i deras våld ...
som de trodde.»
»Lefver han ännu?»
Intet svar — hon hade lagt ena handen
öfver ögonen och satt med sänkt hufvud.
»Ni har väl råkat honom senare? Er be­
skyddare.»
»Ja. — Ibland.»
»Nyligen?»
»Också det, ja.»
»Var det ...?» Likasom uppvaknande
förde Indal fingrarna genom håret — »Var
det ...?»

Hon mötte hans blick med stor fasthet i
uttrycket:
»Ja, det var.»
»Nej, tänk! Jaså, Romarbacken!»
Gång på gång upprepade han sakta för sig
själf: »Jaså, Romarbacken!»
»När jag tillägger en önskan om att det
förblir oss emellan, så vet jag att ni gör mig
till viljes. Inte sant?»
»Naturligtvis ... jaså, Romarbacken! Nej,
tänk det! — Har han efteråt ställt några
orimliga anspråk på er?»
»Hvilken fråga! Vore det likt honom ...
tycker ni?» Hon reste sig. »Så mycket är
emellertid visst: jag skulle inte kunna ...
ge mig åt ... gifta mig med någon annan ...
och med honom kan jag det inte. Att för­
klara det närmare är alltför pinsamt. Men så
känner jag det inom mig. Så dödt. För
så genomgripande djupt kände jag vämjelse
och afsky ... då.»

Indal stod och lekte med en pappers­
knif, utan att se på henne. Ett ljus i tak­
lyktan brann ned och slocknade. Det såg han.
»Ni skref till mig öppet och tillitsfullt,
herr doktor, och nu har jag i min tur visat
förtroende. Låt oss således i framtiden vara
goda vänner och trogna grannar, som aldrig
misstyda hvarandras dumma eller retsamma
ord! Jag lofvar högtidligt att bjuda till.
Och kan jag på något outgrundligt vis vara
er till nytta ... eller sällskap, när det är
tungt och ängslande ... så vet ni ju hvar jag
finns. Ni har nämligen inte alls lyckats
skrämma mig tillräckligt. Ja, farväl —
klockan blir strax half tie.»
Han sökte icke kvarhålla henne.
»Farväl, fröken.»

Ensamheten, som han åstundat, föll tryc­
kande öfver honom.
Rapp hade ändtligen beslutit sig för att

vakna och visade nu sin välvilja genom att
gnugga öronen mot hans ena knä, där han
satt i hvilstolen. Smeksamt strök han den
utefter ryggen ett tag — »ja, ja, gossen
min!»
Huru fruktade han icke den hemligt upp­
rörda sinnesstämning, hvari han befann sig!
Erfarenheten hade lärt honom, hvilka faror
den gömde, när trycket blef för starkt,
framför allt i hvilket långvarigt själens och
kroppens förnedringstillstånd den ihållande
bedöfningen urartade, förr eller senare. Att
spjärna emot tjänade till intet. Begynnelsen
må ha varit hvilken som hälst, alltid kret­
sade tankarna slutligen kring en och samma
punkt, där de visste att motståndet var
svagast.
Han sprang upp från sin plats. Och ofri­
villigt lyfte han armarna som för att värja
sig mot osynliga fiender, rof för en hän­
synslös och onaturlig förbittring — onatur­

lig, och därför så mycket hänsynslösare.
Mot allt och alla. Ett stelt, vanmäktigt
raseri. Eller var det afund? Herregud,
hvem skulle han här afundas? Gränslös
leda och misströstan, dem var han förtro­
gen med. Men afund? Nej.
Plötsligt sjönk han ihop, pressande hän­
derna knutna mot pannan.
»Jag afundas alla, som brukat sina kraf­
ter till det yttersta!»... nästan snyftade han.
»Likgiltigt till hvad — jag afundas dem
alla, alla!»
Hunden föreföll orolig och smågnällde,
men vågade icke närma sig.
»Nyss var jag så hoppfull, så själfbedräg­
ligt hoppfull, fastän allting omkring mig är
ett enda olycksbådande hot. Inte duger jag
mer till att hålla i pennan ... så att någon
gitter betala mig ... det inser jag lika tyd­
ligt som Romarbacken. Men han teg, han,
när jag sladdrade om mina hugskott. Mol­

teg. Ja, han är säkert bakslug? Nu gissar
jag hvarför han lånar böcker af mig och
knogar och läser och bildar sin tullvakt­
mästarsjäl som den gåpåare han är. Komiskt
att tänka sig! Tror han värkligen, att hon
skulle kunna ... nej, det är omöjligt, det
törs han ändå inte! Eller tror han värk­
ligen ...?»
Madammen hade dukat kvällsvardsbordet,
han bredde sig en smörgås och dref rast­
löst af och an, af och an, medan han åt
den. Strax därpå lät han taga bort allt­
sammans.
»Jag är inte hungrig, goda fru — plågor
under bröstet. Vi har väl ingenting starkt
hemma?»
»Nej. Doktorn förbjöd det.»
»Javisst, ja.»
Paus.
»Sa’ hon något?»
»Är det invärtes-åkomman?»

Så brukar vi ju uttrycka oss.» Börsen
fram, den vändes och synades. »Här är en
guldtia att hålla opp humöret med. Och
pratet ner. Som vanligt.»
Hon sneglade på honom och neg.
»Gå nu snällt till kojs, goda fru! Gonatt,
go’natt!»
Han lyssnade en stund till ljudet af hen­
nes kvällssysslor inne i köket, unga Hilde­
mars kryckkäpp klapprade öfver golfvet, ett
bleckkärl skrällde. Så blef det småningom
tyst.
»Jag är elak», mumlade han. »Gemen.
Men en lifränta på sextusen om året kunde
göra mig god igen.» Ansiktet förvred sig i
en grimas.
Med nervös hast gick han in i mottag­
ningsrummet, till chiffoniern, stack undan
brefven och anteckningsböckerna, låste klaf­
fen, drog upp rullgardinerna, släckte lam­
pan och alla ljusen. Fantastiskt belyst af

det hvita månskenet böjde han sig dar­
rande framåt och lyssnade i spänd väntan
ånyo. Nej — inga steg, ännu inga steg!
»Ja, ska’ du visa dig, styrman, så gör det
fort!»... utbrast han hest och andfådt. »För
nu är jag på fallrepet.»
I rasande fart paletån på. Och bort till
stadskällarn.
Där strålade hvart fönster mot gatan —
han smög sig in köksvägen. Fru Hoppen­
dorff stod själf vid spiselhällen, gapade,
sväljde, ämnade säga något, men hann icke,
Tomas Indal var snabbare:
»Ge inte hals! Ge i stället en flaska kon­
jak!... spritbutiken är stängd. Och så en
bundt cigarrer.»
»Jess, hvad jag är gladt öfverraskad!»
»Skynda på lite’, jag har främmande.»
»Hvem kan det vara? Hela surfven är ju
här. Doktorn har säkert spöken i huset.»
»Ja, och nu ska’ jag traktera dem.»

»Fy! Tänker doktorn inte stiga in?»
»Nej. Men skynda på lite’, som sagdt!
Där i hörnskåpet finns hvad jag är ute
efter.»
Hon smålog och nickade.
»En halfflaska?»
»En hel. Inte behöfs det omslagspapper
— seså, tack! Och madammen begriper:
jag har inte varit med min fot inom dörrn.
Fördenskull är det tre pluringar på köpet.»
Hon nickade och smålog. Ur den angrän­
sande salen trängde högröstadt sorl — borg­
mästarns skratt hördes hela tiden.
På tröskeln vände Indal sig om och frå­
gade:
»Är Magda kvar?»
»Kors, vet doktorn inte ens det! Hon
reste i förra veckan. Och nu ha herrarna
kommit mangrant för att titta på de nya.
Två stycken — riktigt granna flickor. Får
jag inte be dem hit på ett ryck?»

» Nej.»
»Ack, den Magda! Hon var så stolt, så
gråtfärdigt stolt öfver en kråsnål, som hon
fått. Jag har ju beundrat den länge.»
Fru Hoppendorff stod just i beråd att
fortsätta, endast harklade sig för att klara
strupen, men då var Tomas Indal redan
långt borta.










12
Julvädret sådant som det skulle vara,
mildt och stilla, med godt före och glesa,
långsamt dalande flingor.
Därtill en bråd förberedelsens tid lagd till
rygga, särskildt i några af herrskapsgårdarna.
Tänkte man nu bara på slakten, till exem­
pel — ett fasligt, men rysligt nödvändigt
ondt, herregud!... ja, så kändes det ju skönt
att veta den öfverstånden, eftersom ett vär­
digt firande och ett varaktigt minne af julen
var däraf beroende, till och med i större
och mera ideellt anlagda samhällen. Visser­

ligen fällde lilla syster en skvätt hemliga
tårar af medömkan, i synnerhet grisarna
fann hon så söta, men stora bror, som redan
brukade smygröka efter maten, gladdes grymt
åt skinkan, syltan och korfvarna. — Malt­
starkt svagdricka var bryggdt och tappadt
på buteljer, med riklig tillsats af russin, allt
slags färskbröd bakadt och jämte tårtorna
i förvar i skafferiet, som luktade och pöste
af välmåga. Samtidigt hade nästan alla
rum bragts i en häpnadsväckande oordning,
för att sedermera kunna städas ordentligt —
som det sades. Dyra och fredlösa dagar.
Natten före själfva högtidskvällen vakade
husets döttrar både gärna och länge kring
förmakslampan, i skvattrande företagsamhet,
med ett par nära väninnor på besök och
kaffepannan på glöd i kakelugnen. Då syd­
des de sista, försenade styngen i en eller
annan soffkudde eller gungstolsmatta, som
en eller annan farbror eller morbror skulle

öfverraskas med och låtsa bli hänryckt öfver.
Och då spilldes lack på fingrarna och många
förnumstiga ord på frånvarande bröder, ku­
siner och andra oartiga herrar. Men på
något obekvämt bordshörn i matsalen skref
mamman julbref till släktingar i hufvud­
staden, hon ville bara säga till om att klap­
parna i år måste bli färre än vanligt, för
de där förlusternas skull — ja, ja, dem hon
nämnde re’n häromsistens. Samt önska en
riktigt välsignad helg, med frid på jorden
och mänskorna en god vilje.
När sedan morgonen upprann, hämtades
granen in, stången för julstjärnan restes i
porten, och så gällde det ännu att hinna
med några bortglömda småinköp i bodarna.
Där var det utställning på nymodigt vis,
med allehanda grannlåter i fönstren. Och
inom sitt begränsade område hade yngsta
kontorsbiträdet hos Besman visat sig mäk­
tig ett oväntadt fantasins uppsving, som all­

mänt senterades. Redan från medlet af de­
cember sväfvade hans ande oinskränkt öfver
hela det synliga lagret, manifesterande sig
i en utsökt kontrast mellan diverse kram­
varor och jordbruksredskap, girlander, pap­
persblommor, ett kantstött gipshufvud, före­
ställande Dante, smutsgul vadd och mässings­
glitter. Hans kropp däremot, som eljes bil­
dade en så naturlig afslutning på pulpet­
stolen, var i ständig, oscillerande rörelse
bakom disken, och en rosafärgad kravatt
utgjorde ett diskret försök att öka stäm­
ningen. — Utanför dalade flingorna lång­
samt ned öfver hvita tak och hvita gator.
Genom ett af sina tre fönster mot kyrk­
parken betraktade gamla mamsell Syring
dem med vemodigt allvar. Flingorna falla,
ack ja, yra omkring i alla väderstreck, smälta,
förrinna och dö. Hon hade nyss återvändt
från grafgården och tänkte nu på sina bort­
gångna kära såsom hennes sedvänja var —

kliande sig i hårfästet, om hvardagarna med
en strumpsticka, om söndagen med ett an­
däktigt pekfinger. Och hon suckade. I
denna frälsningslöftets infrielsetid lefde hon
hälst i det förflutna, tillåtande ingen att
störa tankarna. Fåfäng möda att be henne
— nej, nej tack, hon ville vara för sig själf.
Ändtligen kom då julaftonen, det tidiga
mörkret föll jämnt öfver goda och onda. I
stilla ensamhet åt mamsell Syring sin lut­
fisk och sin gröt — jämte tårtan, som Tina
bakat och sändt henne — hvarefter hon
omsorgsfullt stängde dörren och begaf sig
ut på vandring. Fint utstyrd var hon, svart
sidenklädning under kappan, och den långa,
smala urkedjan af guld hängande dubbel
öfver bröstet.
Ingenstädes rullgardinerna nedfällda —
öfverallt hvar hon gick fram längs de tomma
och tysta gatorna kunde hon se in i klart
upplysta rum huru människornas barn rörde

sig om hvarandra kring granen som midt­
punkt. Stjärngossarna mötte hon, det är
sant, de larfvade tisslande och tasslande ur
den ena herrskapsgården i den andra, iförda
hvita skjortor och med otympligt målade
masker för ansiktena. Men hon kände dem
ändå på rösterna, åtminstone ett par af dem
— en yngre bror till smedens Johannes och
så Ölunds två pojkar — hon hade några
slantar till hands djupt inne i muffen. »God
jul, små vänner!»
Tidigt följande morgon i ottesången. Ljus­
kronornas och kandelabrarnas lågor fladd­
rade, drypande i korsdraget från tre dörrar,
som oupphörligt öppnades, stängdes och öpp­
nades. Kyrkan var kall, kunde icke eldas,
hela den församlade menigheten blåste rök­
liknande hvirflar ur näsa och mun. Det
hostades och spottades förskräckligt. Pro­
sten själf stod på predikstolen, i päls och
svart kalott, lilla syster hade på sig den

nya vinterkoftan hon i går fick af mamma.
Ära vare Gud i höjden! Stora bror infann
sig makligt och mycket sent, satt nu i en
af de bakersta bänkraderna för att fullt moti­
veradt få trängas med landsbygdens flickor.
Men redan innan slutpsalmens sista vers
förklingat under hvalfven, sammanträffade
en hel hop herrar på stadskällarn för att
ta juldropparna: ett oljigt, gulgrönt bränn­
vin, kryddadt med mystiska örter och lag­
radt alltsedan sommarn. Klockan var då
ungefär half åtta.
Tyko Tynell, provinsialläkarn, förde ordet
— och spottet strittade, naturligtvis. Han
hade nämligen en historia på tungan och var
föraktfullt chockerad af sin nya kollegas
»fasoner med Fnösket». Hans eget uttryck.
»Det finns en korridor någonstans bred­
vid farstun, där hon bor ... har det berät­
tats mig ... ett kommunicerande rör, som
han kryper igenom till måltiderna ... eller

gräsbetet ... dörrn mellan sofrummen ha de
klistrat till med en tapet. Och fönstren
hålla de öppna midt i smällkalla vintern,
åtminstone tre eller fyra timmar innan de
lägga sig, så att man hör hur de ropa go’
natt åt hvarann. Man hör också ett för­
bannadt märkvärdigt plaskande. Hon har
lärt honom ta ett slags undergörande sitt­
bad om kvällarna, och när jag i förra veckan
råkade gå där förbi, skrek hon jublande:
Hur känns det?... känns det kallt? — Nej,
så skönt, så skönt!... ljöd det tillbaka. Och
tänk er svaret: Ja, det är så bra ... också
för hård mage. — Hva’ tusan är det för
fasoner mellan giftasvuxet folk! Hitta då
hällre på annat!»
Tynell var chockerad, som sagdt, och fann
tilltaget opassande, Konon Kristoffer däremot
tyckte att det var någonting att fundera på.
»Hur jag känner igen Albertina! Hon
menar det så innerligt väl.»

Snapsen grymtade. Men Lägervall tum­
made sitt svarta, tofviga skägg och in­
vände saktmodigt: »Det måtte vara en rik
karl, den där ... som har råd att vara så
dum.»
Yngsta kontorsbiträdet hos Besman hade
också stuckit sig in på försök, men han var
alldeles ovan vid den skarpa drycken och
gick därför tidigare hem till sig och mådde
illa.
Så talade man en stund om pastorn, som
fått mässlingen, stora mänskan, och om
gamla rådman Lund och hans värk i krop­
pen. Om Tomas Indal talade ingen.
Fram på förmiddagen, när allmogens be­
gär efter styrkande medikamenter tillbör­
ligen lugnat sig, eftersom andra gudstjänsten
redan börjat, sträckte Konon Kristoffer ut
sin runda kropp på soffan i aptekskammarn.
Han var trött och en smula tung i hufvu­
det, men kunde ändå icke somna, det fanns

alltför mycket att sortera och reda ut i
tankarna.
Hvad skulle det väl bli till med hans
giftermålsplaner, då han aldrig fick tillfälle
att närma sig fröken Inga?... fröken Inga
Lund menade han. Sjötullvaktmästarn måtte
rentaf ha varnat henne, för såg hon honom,
provisorn, på långt håll i ett gathörn, vips
var hon som sjunken i jorden! Själf tog
han alltid och genast ut stegen förtvifladt,
eller det gjorde han ju egentligen ganska
gärna, framtiden vinkade så lockande ...
eller lockade, utan att vinka ... i det här
fallet ... men ack, bara för att nödgas be­
vittna med hvilken öfning och färdighet hon
slank om husknutarna och blef borta. På
det sättet hade han i bästa välmening jagat
den goda, lättskrämda flickan genom hela
november och december, och allenast Herren
i sin allvetenhet — befarade han — ägde
kännedom om hur länge det ännu kunde

dröja med afgörandet. En söndagseftermid­
dag var det emellertid mycket nära däran,
att han lyckats genskjuta henne. Intet ondt
anande kom hon från Storgatan och sned­
dade försiktigt öfver torget — han från bron
öfver viken. »Milde Jesus!»... knäna nästan
veko sig under henne, men hon kastade sig
fort åt sidan och vadade genom drifvorna i
riktning mot elementarskolan — han efter
— kyrkparkens nakna, rimfrostiga famn
bredde ut sig framför dem. »Raskar jag
nu på tillräckligt, är hon förlorad», sjöng
det inom honom, så betagen var han. Där­
för glömde han en takförsedd, liten plank­
inhägnad, den enda staden bestod sig på
öppen plats till sina inbyggares nödtorft,
den glömde han. Och just där försvann
hon, faran var ju öfverhängande. Strax
kände Konon Kristoffer sig skamsen och
ångerfull: tänk, hvad hon måtte ha lidit,
hon som var så blyg och finkänslig! Han

vände ögonblickligen ryggen till och vän­
tade. En minut — tio minuter — tjugo
minuter.
Nu sökte han klargöra för sig: var det
värkligen möjligt att hon obemärkt kunnat
rädda sig ur förlägenheten, eller stod hon
där allt fortfarande? För se’n dess hade
han inte sett henne. Och på julbalen skulle
hon inte våga visa sig, det förstod han, följ­
aktligen ämnade också han stanna hemma.
Lifvet var så sorgligt, så sorgligt!
Men se, äfven denna gång hade lifvet tröst
och hugsvalelse i beredskap. När de många
enskilda sorgtillflödena samlat sig lite’ hvar­
stans som små, stagnerande pölar, öppnade
sig plötsligt ett nytt och vidsträckt perspek­
tiv, ett stort och allmänt intresse, som upp­
sög de många små pölarna, så att det blef
torrt och trefligt igen. Och på själfva tretton­
dagen kom telegrammet.
Redan en vecka före jul hade ortstidnin­

gen vetat berätta, att en engelsk ångare ut­
sågats genom isen i en af de norrländska
hamnarna, Luleå eller hvilken det nu var.
Om fartyget hade sedermera ingenting annat
försports, än att två uthafsfiskare trodde sig
ha varseblifvit detsamma, nedisadt och med
nödflaggor hissade. Men så försvann det
igen i vinterdimman, dref antagligen längre
norrut, förmodade man. Och tänkte icke
vidare på det.
Nu knackade telegrafen lif i alla helgdags­
slöa sinnen. Kuststäderna uppfordrades att
utrusta räddningsexpeditioner, med proviant
för den hungrande besättningen — och her­
rarna rusade således till stadskällarn, till
ett förberedande möte.
Lokalen fylldes hastigt, hvar plats var
snart upptagen. Främst syntes där Besman,
Tynell och Lägervall, jämte glada borgmästarn
och fabrikör Sundling, ni vet, Immanuel
Sundling, fabrikören. Dessutom aptekarn,

som var döf, och bankherrn och postmästarn
— ja, till och med gubben Blomgård, han
som seglat till sjöss och kallades skeppare —
samt ännu en stor mängd andra, mindre
betydande. Bland dem Konon Kristoffer och
Snapsen, i sällskap med ett par landthand­
lande från omnejden; dessa fyra hade ätit
middag tillsammans och landthandlandena
betalat kalaset. På den grund var provisorn
älskvärdt öfversvallande i sina känslor, nå­
got som synnerligen roade hans gamla
pappa.
»Du är en bra gosse, Konon Kristoffer!
Hvad drack ni?»
»Champagne-vin. »
»Se på tusingen! Det var rätt.»
»Och anammansvärdt godt, vet du! Tre
flaskor.»
Pappan smackade. Men fabrikör Sund­
ling gurglade sitt tysta skratt lågt nere i
halsen, hvarpå han likasom spottade ut det,

så att ansiktet igen kunde antaga ett stramt
och vederhäftigt uttryck.
»Hyss, hyss!»... ropade någon borta vid
stambordet. Och så höll borgmästarn ett
kort tal. Först förklarade han saken
därpå förklarade han den brådskande.
»Ja, kom ihåg grannsta’n!»... afbröt
honom gubben Blomgård — »är bålen öfver­
gifven, blir det stora pengar att förtjäna på
kuppen ... och dem tar konsul Lindert, ska’
vi få se.»
Då svor handlanden Besman en dyr ed
och försäkrade, att den här gången skulle
de få se på annat — »ta’ mig fan! Jag ska’
visa Linderten, jag. Släpper en så’n affär
ur händerna, det gör inte Besman», upp­
repade han ifrigt om sig själf — »nej, det
gör inte Besman ... ta’ mig fan!»
Konon Kristoffer, som hade det mycket
trångt där han satt, kände en sentimental
lust att kraftigare understryka den huma­

nitära sidan af företaget, själfva nödhjälpen,
men det stred mot hans natur att begära
ordet i en så utvald samling af äldre, an­
sedda herrar, och särskildt lade principalens
närvaro omedvetet band på honom. Äfven
en hastigt påkommen längtan efter bragdrik
handling vibrerade inom honom, och dock
vågade han icke utan tillåtelse göra ens den
minsta antydan därom — i en skål för foster­
landet, till exempel — ehuru han var så
starkt gripen af sin egen hänförelse, att
svetten pärlade fram innanför manschetterna.
Ack, han kände ju likasom i luften det ho­
tande förslaget om att nedsätta en kommitté,
det hägrade för honom som en flaska gif­
tiga sömndroppar, följaktligen reste han sig
snabbt och skyndade under en mycket na­
turlig förevändning ut i det fria. Huru all­
ting lättade! Låt vara att han själf inte
komme att spela ledarens roll under färderna
öfver isen, hans entusiasm kunde i alla fall

genom sin oegennytta och sin värme bli de
värkligt agerande till föredöme och kraft­
källa. Och se, medan han för att svalka
sig lopp af och an på bron öfver viken,
föllo hans många personliga motgångar och
bekymmer ihop till en handfull stoft ... så att
säga ... ja, till bara en liten, liten handfull
stoft, den han gladeligen strödde utför vinden.
Samtidigt föll ett stilla ljussken ur ett gafvel­
fönster i rådman Lunds gård vid torget.
Och strax tonade ur hans själs strängaspel
två lyckliga strofer med ny klang och ny
innebörd, ansåg han: den ena om mannens
mod och styrka, den andra om kvinnan
som modets och styrkans belöning. Lifvet
var härligt att lefva, i sanning! Och ap­
teket, hvarom han underhandlade, snyggt
och välbeläget! — Sådan var framtiden.

Samma afton hade det lyckats Romar­
backen att lista sig in till Tomas Indal.

Denne var i hög grad förändrad, åja, han
var i mycket hög grad förändrad, åtmin­
stone till utseendet, men fullt redig och klar
tycktes det. Redan skäggstubben och den
vårdslösa påklädningen gjorde ett främmande
intryck. Ansiktet hade svullnat, blifvit osundt
och rödfläckigt, i synnerhet kinderna, blicken
i de blodsprängda ögonen flackade lurande
omkring från det ena föremålet till det andra
och händerna darrade. Han satt djupt hop­
sjunken i hvilstolen; ett ensamt ljus brann
på skrifbordet.
Romarbacken afslutade sitt lugnt sakliga
meddelande en smula tvärt:
»Ja, så säger man. Och det låter troligt.
Är doktorn villig att göra sig i ordning för
färden?»
»Förlåt, hvart då? Nu i mörkret.»
»Inte är det så mörkt. Och det blir mån­
ljust senare.»
Indal teg, men rörde käkarna oaflåtligt;

slutligen svarade han, tuggande på orden
innan han stötte fram dem:
»Hm, jaså ... se, se ... tänk, att du är här
lifslefvande, styrman! Fägnesamt, obeskrif­
ligt fägnesamt! För jag har mitt minne i
behåll» — de spruckna läpparna drogos åt­
skils, tandköttet syntes.
»Nog sökte ju madammen mota mig ...»
»Naturligtvis. Hon är en utmärkt mänska,
påpasslig och seg och starkt inbunden som
det passar sig för en kvinna i hennes an­
ställning — gu’ signe det gamla, skrynkliga
skinnet! Dessutom har hon noggranna in­
struktioner. En hvar af oss behöfver någon
gång rullgardiner, Romarbacken, tro mig —
jag för min del oftare än de flesta. Och
tätare. Full skymning.» Han blinkade if­
rigt. »Men sitt ner, var god, låt oss ta saken
med ro! Hur är det, har jag önskat dig
ett godt, nytt år ännu?»
»Hör doktorn alls på mig?»

Med båda öronen, käraste, med båda
öronen, fast jag kanske inte klipper med
dem till lecken på djupsinne. Men börja
gärna om från början, om du vill ... och
då ännu långsammare, så jag finner bak­
tanken! Sa’ du att Ölund sett fartyget utan­
för Ytterskär?»
».Ja, det har han. Tidigt i morse kom
han till sta’n, men for ut igen med ett första
lass ... trossar, segelduk, järnplåt och annat,
som kan bli behöfligt vid iståndsättandet,
ifall vi värkligen kommer så långt. Rönn,
doktorn vet ...»
»Din vän smeden, ja. Också en utmärkt
mänska!»
»Rönn följer efter i natt — och sonen
hans, Johannes. Med det mesta af provian­
ten. Två foror.»
»Än du själf då?»
»Jag afhämtar doktorn.»
»Nej, gör du det!»

»Ska’ vi säga ... nie-tiden? Det finns sjukt
och frostskadadt folk ombord.»
En liten gissning, hva’?»
Då skulle jag inte besvära doktorn. Två
matroser ha räddat sig i land, jag talade
med dem nyss. De hämtade ett telegram,
det är till rederiet i London.»
»Och de berättade?»
»Bara helt kort. Annandag jul tordes kap­
tenen inte fortsätta resan, för köldens skull,
utan lät ankarena gå. Men hvardera kät­
tingen sprang och fartyget råkade i drift.
Se’n frös det in ånyo.»
»Well, well, det där förstår jag.»
»Ett par dygn färdades alla på isen, så
återvände de flesta ombord, eftersom land inte
syntes. Bara de här båda gjorde försök att
ta sig fram öfver råkarna — på skidor, som
köpts för engelska sportsmäns räkning. Och
det lyckades.»
»Förvånar mig inte», nickade Indal, med

ögonbrynen ansträngdt hopdragna. »Det är
minst lika naturligt som spöken och jär­
tecken. Och jag visste förut, att somliga
rädda sig, andra gå under. Må äfventyret
ha sin gång!»
»Doktorn har rätt. Hvad som ska’ ske
kan inte undvikas.»
»Men du nämnde något om tvåtusen pund,
styrman? Eller tre. Det lät upplyftande.»
»Nåja — ungefär så mycket törs man väl
hoppas på i bärgarlön, om besättningen gett
sig af. Summans storlek beror på uppgörel­
sen med assuradörerna, naturligtvis. Det är
min och Ölunds affär, det här, vi bekostar
utrustningen, men doktorn ska’ inte bli utan
sin andel. Och inte de andra häller.»
»Hvilka andra?»
»Fem Ringaröfiskare och tre sälskyttar
från Kobbarna, dem fick jag bud till i för­
middags. Vi är tolf man inalles. Båtar har
vi där ute.»

Tolf man — det är inte mycket, hva?»
»Vi gör hvad vi kan. Och det är ju inte
så lite.» Romarbacken tummade sin mössa.
Jag räknar således på doktorn?»
Indal strök sig otåligt med fingerspetsarna
öfver panna och tinningar. Anletsdragen
ytterst plågade. »Ett litet glas just nu, ett
enda litet glas» — fantiserade han — »annars
blir jag snart utom mig, jag har ju inte
sofvit på flera nätter.» Han spände ut brö­
stet, andades besväradt, erinrade sig i det­
samma att den andre väntade på svar —
»Ja, ja, ja — din i döden. Räkna på mig
som den trettonde!»
»Tack. Då ville jag föreslå ...»
»Inga förslag mer!» Tonen uppbrusande
hetsig, det ryckte krampaktigt i skuldror och
armar. »Saken är afgjord. Men hör ... har
du samvetsgrant öfvervägt hvad en person
i min sinnesförfattning kan finna på att
företa sig där ute? Inte tror du ju själf på

nyttan af mitt bistånd. Hvad ligger bakom
alltsammans, hvad vill du mig egentligen?
Var försiktig! Att stå i förbund med den
onde slutar gemenligen illa, säger man — och
jag är ond. Har du inte re’n lagt märke
till att någonting farligt stigit mig åt huf­
vudet? Det är syndafloden! En stark, lång­
varig syndaflod. Tror du inte det häller?
Titta då på de här händerna, för ro skull!...
och ansiktet!... hvar por svampig af drank,
som dränkt mina själar massvis. Mina fi­
naste, allernoblaste själar. Det är bara de
gröfsta jag har kvar, några simpla, djuriska
instinkter ... en vettskrämd och vildsint hop,
som meningslöst klänger sig fast vid lifvet.
Midt i syndafloden. Ha ha — och så kom­
mer du med arken!»
Romarbacken ändrade icke en min, gjorde
icke en rörelse.
»Låt oss vara lugna, doktorn, det är inte
tid till annat, vi måste ännu hinna med ett

och hvarje före afresan. Doktorns vägkost
sörjer väl madammen för, antar jag, men
förband och så’nt ...»
»Och så kommer du med arken! Ja, ja,
ändtligen har du hittat din näfverkont. Dina
guldslantar.»
»Päls har doktorn. Spritvaror likaså. Men
dem lämnar vi hemma.»
Styrmannen hann knappt tala ut innan
hvilstolen häftigt sköts bakåt och ett par
rasande ögon stirrade in i hans.
»Fy tusan, karl, står du här och ger för­
hållningsorder! Eller har du medlidande
med mig? Att du inte skäms!»
»Å jo. Fast jag bara menar det väl.»
Indal skällde öfver hela kroppen; kinderna
hade bleknat, pupillerna glänste —
»Vet du hvad?... Hon är kall, ska’ jag
säga dig! Fysiskt kall. Utan sinnen.»
»Hvem?»
»Den du fikar efter.»

De betraktade hvarandra under tystnad.
Tills Romarbacken log — ett stilla och ve­
modigt leende.
»Jag hämtar dig således efter två timmar,
Tomas» — han vände sig långsamt mot
dörren.
»Gör du det ändå!» Röstens klang för­
rådde en barnsligt tvär omkastning från be­
sinningslöst agg till nästan vekhet: »Riktigt
säkert?»
»Saken är ju afgjord.»
»Godt. Du kan lita på mig.»

Men när Tomas Indal var allena, skyn­
dade han vacklande in i matsalen, öppnade
skänken, framtog en nött, grå bägare af
gammalt silfver, fyllde den till bräddarna
ur en stor flaska och drack begärligt. Det
lugnade — ja, visst lugnade det!
Någonting föll honom in, någonting som
tycktes lekfullt förströ honom ett ögonblick,

anletsdragen ljusnade. Han gick ifrigt till
skrifbordet, satte sig, fann brefpapper, dop­
pade pennan:
»Det slår mig i kväll helt oförhappandes,
lille Konon Kristoffer, huru på mitt vis varmt
jag är fäst vid dig — i alla fall. Hvarför
skulle jag icke genast bekänna det? Tack
för din vänfasthet! Och sök upp mig, när den
stora irrfärden är ändad, hör du! Vi ha att
tala om kärleken, hör du. Den riktiga —
den som aldrig förtviflar, aldrig förtröttas.»
Han glömde att teckna namnet under,
men förseglade högtidligt kuvertet och skref
utanskriften. Handstilen knappt läslig.
Därefter ringde han på madammen. Och
lyssnade. Det beredde honom fortfarande ett
alldeles särskildt nöje att höra unga Hilde­
mars rop: »Hej, hej, moster!»... åtföljdt af
ett energiskt dunkande med kryckkäppen i
golfvet, såvida hon icke var inom räckhåll.










13
Långt utifrån isen hördes Rapps hårda
skall, däremellan tjöt den klagande.
»Hvad går åt hunden?»... undrade Romar­
backen och vände sig betänksamt om efter
ljudet.
Ur fiskarfyren, endast ett groft hopfogadt
brädskjul, lyste lampskenet genom det lilla,
fyrrutiga fönstret som en matt ljusring ut
mot hafvet. Klippan, hvarpå den var upp­
förd, skildes af ett smalt, djupt sund från
Ytterskär. Där fanns det tre byggnader: en

bod för fångstredskap, ett båthus, som ut­
rymts för att lämna skydd åt hästarna, och
så fiskarbastun högre uppe på stranden, på
andra sidan backkrönet.
En lättrörlig dimma dref in mot kusten;
själfva månskifvan var bortskymd, men det
närmaste landskapet fullt synligt. Stundom
blottades långsträckta snökonturer och låg,
stormskadad skog på afstånd — stora, öds­
liga linjer, som hastigt töckenhöljdes ånyo.
Utanför båthuset höll Rönn på med att
omlasta en af slädarna, sonen hjälpte ho­
nom. De hade anländt för en stund sedan,
fiskarena från Ringarön och sälskyttarna
väntades hvart ögonblick. Det led redan
mot midnatt.
Smeden berättade ifrigt hvad han hört
omtalas just före affärden från staden: att
konsul Linderts folk lyckats rädda hela be­
sättningen från ett isflak. Dagen förut hade
fartyget blifvit lämnadt åt sitt öde; hvart

det drifvit visste ingen, men antagligen
söderut, att döma af vindriktningen.
Underrättelsen gjorde ett starkt intryck
på Ölund, Romarbacken däremot tycktes
förunderligt oberörd. Han lyssnade fortfa­
rande spändt utåt hafsisen:
»Nej, men ... hvad går åt hunden?»
»Är då inte doktorn i kammarn?»...
sporde Ölund till svar, tydligen en smula
tankspridt, han räknade och rådslog i sitt
blonda, sjömanskloka hufvud, armarna häng­
de slappa ned utmed hvar sin sida. Ett
par kraftiga, ovanligt långa armar; en kort,
axelbred kropp. — Han tillade, flyttande
oljekannan öfver i vänstra handen: »Där
såg jag honom. Han låg på bänken under
fönstret.»
»Ja, han bad att få hvila sig en stund,
strax vi kom. Han var mycket, mycket trött.»
»Du skulle inte ha tagit honom med dig,
Romarbacken.»

De stannade i detsamma framför red­
skapsboden, stirrande ut i luften som om
samtalet varit afslutadt.
»Du skulle inte ha tagit honom med dig,
Romarbacken.»
»Lätt sagdt efteråt, när han är obehöflig,
eftersom manskapet bärgats, de sjuka med.
Men jag hade annat syftemål därjämte, mig
närliggande ... för ser du: sant och synbar­
ligt är jag bunden vid honom alltifrån be­
gynnelsen, eller hur jag ska’ säga ... och
trossarna vill jag ha klara innan det är för
sent. Det finns varsel nog. Och här ute
har han alltid varit sig själf, jämn och god­
sint som jag minns honom förr.»
»Det är drickandet, som gjort honom an­
norlunda.»
»Inte som du tänker dig det, Ölund, inte
på det viset ... men han ser liksom bara inåt
själen nuförtiden, allting svart, och rufvar
enständigt öfver det, därför dricker han ...

eller hångycklar i ren vånda. Ibland för­
står jag inte hvad han siktar på. När vi
satt i släden, kände jag att något hårdt
skafvade mig mot höften, något som han
bar i pälsfickan, högra pälsfickan. Jag frå­
gade om det var en flaska? Då rörde han
sakta läpparna och vred på sig. Lite’ se­
nare sa’ han alldeles tydligt: Ja, det är mot
den onda anden ... om jag träffar honom.
— För resten inte ett ord under hela fär­
den, så tyst och stilla var han. Men jag
märkte hur tungt han andades emellanåt.
Och det skär mig i hjärtat, jag ville kunna
hjälpa honom ... ingen kan det, ingen.»
»Hm.»
Åter ett litet uppehåll, fullt af eftersin­
nande.
»Hör du, Ölund, ni är tre karlar att göra
undan det sista, jag går bara opp till dok­
torn ett tag.»
»Herregud — sjuknar han, så får väl

Johannes lof att stanna här, jag vet inte
bättre. För när de andra kommit, ger vi
oss af.»
»Ja, det blir snart klarare.»
»Vänta, jag följer med dig!»
»Anej. Det är förr öfver, om jag går
allena.»
Hvad menar du?»
Romarbacken låtsade icke höra. Med
nacken styft spänd stretade han redan upp­
för strandsluttningen och försvann i riktning
mot fiskarbastun.
Från backkrönet såg han, trots dimman,
att dörren stod på vid gafvel. Han sprang
den sista sträckan, blef stående ett ögon­
blick på tröskeln. Eldbränderna i den
öppna spisen hade fallit samman, en bänk
låg omkullvräkt, en kappsäck slängd på
golfvet — men doktorn, som han sökte,
fanns där icke. Långt, långt borta ljöd hun­
dens klagande ljut med förnyad styrka.

Tomas Indal hade stort försprång. Efter
några minuters dvala i den starka värmen
inne i kammarn, hade han plötsligt vak­
nat och famlande smugit sig ut, drifven af
en oro och en ångest, som beröfvade honom
nästan all sans och erinringsförmåga. Icke
ens hvar han befann sig visste han denna
gång. Men en häst gnäggade någonstädes
i närheten — och hammarslag, hammarslag
— alltså inte ditåt, en annan väg, det gällde
att undfly mänskor och mänskors boningar.
Han gick krokig, med händerna för öronen,
lyfte benen högt och trampade försiktigt i
den lösa snön som om han fruktat att
väcka någon. »Mig spärrar man inte in,
nej, ännu är jag på fri fot», mumlade han.
Djupa fotspår utvisade hvar han gått fram
öfver isen, först i en lång, slingrande båge,
förbi några kullriga klippref, sedan rätt ut
mot hafvet.
Härunder gaf ångesten småningom vika

för utmattningen. Och för nya inbillningar.
Vinden och den fuktiga luften mot hans
ansikte väckte inom honom ett virrvarr af
minnen, af orediga fantasier, med sken af
ram värklighet. Yrsel bemäktigade sig alla
hans sinnen.
Han satt åter vid rodret i sin halfdäckade
slup, i en mycket bekväm ställning, utan
rock och med uppkaflade skjortärmar. Skum­
mande vågor jagade hvarandra som lyck­
liga dagar i ett ungt, sorglöst lif, farten var
drömmens svindlande fart, tyckte han, må­
let synrandens yttersta gräns — och där­
ifrån vidare, vidare. Men hur förunderligt!
De kända stränderna följde honom, han
kunde inte hinna ifrån dem, de följde ho­
nom alltjämt, hvart han än styrde. Där var
Ringarön, Lotslandet, Sälkobbarna, fastän
otydliga ... var det inte?... och där Ytter­
skär! Alltså inte ditåt, en annan väg, ännu
längre bort — inte låta sig inspärras! Den

tanken gjorde honom orolig igen, han stan­
nade och såg hastigt omkring sig.
Just då kom månen fram ur dimman.
Allting hvitnade. Allting stelnade. Vågorna
förvandlades till drifvor. Och där ... där i
hafsbandet ... ett stort, nedisadt, öfvergifvet
fartyg ... vägen, vägen!
Han äntrade ombord. Han skrattade.
Han darrade af upphetsning.
I skimrande isskrud sträckte masterna sig
mot skyn, hvar yta glänste som försilfrad,
däcket var blankt och grönskiftande som glas.
Ett aflägset dån brusade. Han tog det som
en hyllning till den bortresandes ära, en
hyllning från de kvarblifvande, det rörde
honom, han rätade på sig, hälsade till höger
och vänster, bugade sig, viftade med mössan:
»Ja, ja, farväl, ni alla där borta ... jag
reser, jag är färdig ... fallit ... men låt
marknaden fortgå, för all del ... jag hör inte
till marknadsfolket! Jag är bara så barns­

ligt glad just nu. — Farewell, miss Bertels,
nådiga fröken, jag kysser er kalla hand —
Guds fred, mamsell Syring — jaså, du är
där, Magda, kom ihåg att inte ge dig för
tidigt, så kan du bli fru konsulinna! —
Farväl, Konon Kristoffer, lilla vän — farväl,
Romarbacken ...»
Så långt hade han hunnit i sina fantasti­
ska inbillningar, när han hörde steg bakom
sig. Steg? De ohyggliga stegen! Och allt
närmare, närmare ... »snart är han alldeles
inpå mig, han som ...» blickarna slocknade
i ett uttryck af förlamande fasa, han grep
efter ett stöd, men fann intet, fartyget lika­
som sjönk under hans fötter, och det vida
snöfältet, i hvars drifvor han stod och frös
som förut, låg öde och tomt framför honom.
Någon ropade hans namn. En hund skällde.
Förgäfves sökte han fly, benen kändes
blytunga, han krympte ihop sig som för att
bli osynlig, med axlarna uppdragna, stack

rysande sina händer i pälsfickorna — den
högra fick ett plötsligt och hårdt grepp om
revolvern. »Ah!» I hopplös skräck, i van­
mäktigt nödvärn och med ögonen slutna
vred han sig om till hälften och tryckte af.
Tre skott efter hvarandra. — Romarbacken
föll framstupa i snön, redan det första hade
träffat hjärtat.
Tomas Indal hukade sig ned än djupare
som för att lyssna. Icke ett ljud — till och
med hundskallet hade tystnat. Han ville
resa sig, men krafterna sveko. Då lade
han stilla hufvudet bakåt, bredde ut ar­
marna.
Dimman slöt sig omkring honom. Och
natten.







