
  
    
      
        
      
      
        
      
      
        
      
    
  


    











BIRGER SJÖBERG

KVARTETTEN, SOM SPRÄNGDES


SENARE DELEN

 










BIRGER SJÖBERG



KVARTETTEN,
SOM SPRÄNGDES


SENARE DELEN




TIONDE UPPLAGAN















STOCKHOLM
ALBERT BONNIERS FÖRLAG































STOCKHOLM
ALB. BONNIERS BOKTRYCKERI 1924













TRETTIOFEMTE KAPITLET.

Förlåt oss ...

Fastän Cellos sinne var fyllt av ekonomiska bedrö­
velser, levde den sorgklädda frökens bild alltjämt i
hans tankar.
Efter att något ha drömt och filosoferat ville Cello
försöka att verka för sin sak, och han var optimistisk,
som kärleken är. En dag tog han sig för att vandra
ned mot Klostergatan. Denna gata brukade han icke
så ofta gå, och högst sällan hade tidningsarbetet fört
honom åt detta håll. Det var som om han halats dit
i ett osynligt rep, och när han hade gått ett stycke,
stack Café och Biljard Merkurius ut sin mjölkvita
skylt ovanför hans huvud. Cello stannade då.
Emellertid låg fabrikör Anders Åviks stora träslott
med de plåttäckta tornen snettemot. När Cello vars­
nade det stora huset, som han visste tillhörde fabrikör
Åvik, såg han i sina tankar som så många gånger förut
begravningståget med den sorgklädda flickan, och han
hörde i sitt huvud tonerna av Nordqvists sorgmarsch
åter spelas av de sex herrarna med höga hattar och
svarta vantar. Så är det, tänkte han. Jag dras nästan
magnetiskt till hennes hus.
Han kunde icke låta bli att titta upp mot rutorna,
och medan han gjorde så, såg han beständigt det

bleka flickansiktet med de sorgsna, vänliga ögonen.
Samma våg av glädje, som svällde i hans bröst mitt i
den smärtsamma begravningsakten, steg på nytt upp
inom honom, och en rad av planer och beräkningar
drog som flarn för en blåst genom hans huvud.
– Nej, se herr Erlandsson, ljöd då plötsligt en
kvinnostämma alldeles vid hans sida. Samtidigt hörde
han snabba steg och fraset av en klänning. Cello
sträckte på sig. hHan kände igen fröken Åviks röst
och vände sig om. Snabbt uppfångade han blicken.
sorgfloret och det mörka håret, blandat med gull­
trådar. Men i detsamma tillstötte en annan syn,
den han först icke trott höra dit: en stor och tung
herre med allvarliga och bestämda drag, långa armar
och ben befann sig nämligen alldeles vid sidan om
damen. Cello gick baklänges ett par steg för att släppa
fram den ovidkommande manspersonen, som han
trodde ämnade gå över gatan, men den store herrn
stod kvar.
– Får jag lov att föreställa, presenterade fröken
Åvik, innan Cello hunnit att hämta sig. Redaktör
Erlandsson och ingenjör Planertz.
– Hm, hm, mumlade Cello och bugade sig, i det
han avtog hatten.
– Det var herr Erlandsson, som skrev så vackert
om min bror, förklarade fröken Åvik med sakta
stämma och såg upp på sin tunge följeslagare.
– Jaså, sade ingenjör Planertz med orörligt ansikte.
Mycket nöjsamt att få träffa herr Erlandsson.
– Personligen har jag inte fått tillfälle att tacka
förrän nu, fortsatte fröken Åvik. Det ser inte bra ut

att göra det här på gatan. Men jag kunde verkligen
inte låta bli. Ett hjärtligt tack.
– Jag gjorde det så gärna, svarade herr Erlandsson
aktningsfullt, fylld av en känsla, sammansatt av över­
raskning och ledsnad.
– Förlåt en fråga, avbröt ingenjör Planertz. Har
Kuriren skrivit något om grävningarna i Magnus Gju­
tares gata eller var det kanske Middagsposten? Oavsett
vilken tidning, som har uttalat sig i denna fråga, så
var artikeln i ämnet ett synnerligen orättmätigt anfall
på vederbörande kommunala myndigheter. Åtgärderna
i denna sak stödja sig på en grundlig, av drätselkam­
maren efter utlåtande från alla intresserade parter
företagen undersökning.
Cello kunde knappast taga sina ögon från fröken
Åvik, där hon stod med huvudet lätt på sned och
blickarna erkännsamt riktade mot honom. Nu var han
emellertid tvungen att svara ingenjör Planertz.
– Det var verkligen vi, som hade en insändare i
den där saken, förklarade Cello.
– Denna insändare måste i alla fall ha varit skriven
av en person, vars lust att angripa är betydligt större
än hans kapacitet att bedöma arbetenas betydelse. Den
är ganska stor för denna gatudels framtid, då man
nämligen i sydväst ...
– Nej, bästa ingenjörn, inföll den svartklädda
fröken, nu måste vi väl gå. Inte ska vi väl heller
uppehålla herr Erlandsson med den där saken. Kan
inte herrarna tala om den en annan gång? Adjö, herr
Erlandsson, hälsade den unga damen.
– Adjö, herr Erlandsson, upprepade kommunal­
mannen, i det han tillade: var vänlig och ring till mig

i morgon, då ett bemötande är på det högsta av be­
hovet påkallat. Nämnda gatudel ...
Cello tittade efter den allvarlige mannen, som vand­
rade tungt vid fröken Åviks sida.
– Vad hon är förtjusande, sade han för sig själv.
Men vad var det där för ett vidunder till karl? Hört
namnet, men –
Efter detta sällsamma möte, begav sig journalisten
helt orolig till redaktionen, där han fann den store
skeptikern Löf sysselsatt med att lägga en mina mot
det fula planket vid Salmansgatan. Cello hälsade kam­
raten med några likgiltiga ord; anmärkte att det var
mycket dåligt väder i afton, vartill herr Löf genmälde,
att han tvärtom tyckte vädret mycket väl passade en
fyrtiofemårig man utan lysande framtid, som dess­
utom på pensionatet nyss intagit en måltid bestående
av kalvfrikassé. Cello sökte göra en mjuk övergång
till sitt egentliga samtalsämne och framkastade slut­
ligen frågan, om Löf kände till ingenjör Planertz något
närmare. Herr Löf skakade först på huvudet men
tillade därefter, att Planertz tillhörde det lyckliga
släkte, som kunde boxa sig fram i livet och sätta sig
på andra människor med den mest ogenerade min i
världen.
– Är han gift? frågade Cello med en gäspning.
– Inte vad jag vet, men jag tror nästan, att han ska
vara förlovad med den där fabrikör Åviks dotter, sva
herr Löf med mycken likgiltighet, varvid dock Cello
kände ett spjut tränga igenom bröstet.
Efter att en stund ha gått omkring och tittat på
redaktionslokalen, där han för tillfället icke hade att
göra, emedan han njöt sin ledighetsdag, avlägsnade

Cello sig och gick åter ut i den regniga kvällen. Det hade
nu mörknat ute, men framför allt hade det mörknat,
ja, svartnat inom herr Erlandsson. Alla olyckor tycktes
samtidigt vända sina vapen mot honom! Utan att
tänka på vart han gick promenerade han i hastig
takt, med ögonen stirrande i marken och piskad av
det allt häftigare regnet, ned i Klosterparken. Här var
det folktomt, och här ville han sjunka ner i sitt elände.
– Livet är grymt! Råa lycka, som tiger och vänder
mig ryggen. Jag har ingenting mer att vara till för.
– Du tycker att du är särskilt illa behandlad i dag.
Den eftertrådda var en annans. Men jag svarar dig –
– Vad svarar du mig? frågade Cello sitt samvete.
– Jag svarar dig: Kom ihåg!
Cello skulle just till att fråga, vad det var han borde
komma ihåg, men när han i detsamma under sin dystra
vandring kommit ned i en av Klosterparkens gångar
och fått syn på en liten bänk under de vissnade träden,
behövde han icke framställa frågan.
– Det var en gång du satt här, då en ung kvinna
vände ett sorgset ansikte mot dig ...
– Å, ja, åja! Låt det vara. Låt det vara. Jag er­
känner.
– Kan undra, om du minns din råbarkade tystnad?
Det var vid ett tillfälle då hon –
Cello teg.
– Kommer du ihåg de förgråtna ögonen och den
darrande handen?
– Ja visst, ja visst. Ganska längesedan ... Jag var
ung och hade inte –
– Erkänner du, att du gjorde henne ont? Hon satt
där på den gröna bänken. Det var höst som nu. 

– Jag sörjer verkligen, svarade Cello.
– Låter tämligen bra, när du säger det. Men är det
i alla fall inte mera den andra du sörjer? Det är så
svart och grumligt –
– Nej, nej, nu menar jag ärligt.
– Då ska du inte ömka dig. Tag mot rappet som
betalning. För min del ville jag gärna se dig blöda –
– Men hela min varelse ...
– Ska vi nu börja omigen från början? Om jag
kunde begripa, hur det är med dig, som har så svårt
för att lära dig läxan. Alltså: hon satt på den gröna
bänken ...
– Måtte hon ha förlåtit mig i sitt hjärta, svarade
Cello kuvad.
Regnet slog på alla de vissna trädkronorna och
piskade dem med sina långa, glimmande spön. Cello
gick fram och tillbaka på den lilla gången trots oväd­
rets häftighet. Han skulle i sin förtvivlan velat avkasta
kläderna och taga emot dessa yttre slag, som de kommo
från himlen, liksom han nu tog emot samvetets vi­
nande rapp utan att höja ett protestrop. Till sist gick
han åter långsamt upp på redaktionen för att höra
människoröster. Han kände sig icke längre så plågad;
han var mera matt och uttröttad.
Just som Cello inträdde genom dörren, hördes ett
hest rop från den fete och hetlevrade lille notischefen,
som till herr Löf riktade följande ord:
– Vid Satakundas saltstoder! Säg mig, vad berättel­
sen för lördagen hette? Vad hette den sentimentaliska
berättelsen, gode Löf?
– Vänta, svarade Löf. Vänta!
Därpå gjorde den store skeptikern en titt i arkiv­

exemplaren eller det så kallade lägget, varefter han
svarade:
– Förlåt oss våra skulder, av Fanny von Holtz.
– Du muntascherade Epaminondas, skrek den fete
notischefen. Lyft på skägget, goda Löf, så att jag bättre
kan avlyssna suset!
Den store skeptikern skrek nu med en stämma, som
trängde genom märg och ben på Cello, där han stod
med sin drypande hatt i handen:
– För låt oss vå ra skul der!








TRETTIOSJÄTTE KAPITLET.

Cello vill i desperation förskriva sig till fan och
hör en knackning på sin dörr.

Något senare samma afton kom Karl Ludvig upp
till Cello i hans bostad och fann sin vän djupt ned­
slagen. Karl Ludvig granskade varje drag i hans an­
sikte, som om han ämnat rita av honom, varefter han
började att gå sin guppande gång fram och tillbaka i
rummet. När ljudet av stegen tystnat, kände den be­
tryckte Cello, hur Karl Ludvigs hand lades på hans
axel, under det han hörde vännens röst med kraft tala:
– Röck öpp dej! Dä reder sej te slut i alle fall!
– Men det är förtvivlat, klagade Cello. Penning­
bristen för tillfället är ett inferno, men väl vore, om
inte det funnes annat än det!
– Ä dä någet annat då? oroade sig Karl Ludvig
och sköt fram sitt stora huvud. Esses! Du måtte väl
inte ha någet hemligt? Du ligger väl inte å drar på
någet hemligt elände mä andra papper?
– Nej, sade Cello dovt, det är inte papper.
– Så att du inte ä mä i någet fesköljebolag eller
någet bolag, som ska dra kemikalier ur havstång
eller så?
– Nej, svarade Cello med ännu mörkare stämma.
Det är inte kemikalier. Det är hjärtesaker.

– Jaså, utbrast Karl Ludvig lättad och med tanklös
glädje spelande i sitt breda ansikte. Dä va rektit skönt!
Vid dessa ord erfor Cello för första gången i sitt liv
en lust att fälla upp sin eskilstunakniv för att begrava
den i Karl Ludvigs mage. Ja, det är mycket skönt,
sade den bedrövade journalisten för sig själv, o, ja,
vad det är skönt att känna sig leva utan mening! Men
snart lade sig hans vildhet åter till ro, och han började
på nytt att ruva över sitt mörka öde, ända tills Karl
Ludvigs baryton ännu en gång lät höra sig:
– Röck öpp dej! Ä dä fruntimmershistorier?
Cello ämnade först tiga, emedan han nästan tyckte,
att Karl Ludvig trampade med bredbottnade kängor
på rosor, då han kallade dessa hjärteangelägenheter
för fruntimmershistorier. Men tystnaden varade icke
länge, ty Cello kände, att han måste tala ut sin smärta
för en pålitlig vän, och någon pålitligare vän än Karl
Ludvig ägde han icke. Medan alltså journalisten så
sakta öppnade sitt hjärta, gick den bredbröstade Karl
Ludvig fram och tillbaka i rummet. Då och då stan­
nade han sina vandrande, korta bropålar till ben och
sköt fram huvudet i en lyssnande ställning, som om
han förnummit fjärran fågelsång. Slutligen frågade
Karl Ludvig:
– Ä ho söter?
– Ja, svarade Cello kort. Det är hon.
– Ä ho snäller?
– Det kan du väl begripa, att hon är! Jag känner
henne visserligen inte så mycket, men jag svär på, att
hon är det. Jag älskar henne!
– Dä ä bättre, att ho ä snäller utan å vara söter,
än att ho ä söter utan å vara snäller, påpekade Karl

Ludvig med största lugn. Jag har också varet ute å
promenerat på de dära viset några gånger! Puh!
Han satte på ett lustigt sätt upp sin feta hand till
munnen och fräste som en nyöppnad vischyvattens­
flaska bakom den. Detta var Karl Ludvigs sätt att an­
tyda passerade kärlekshistorier med mer eller mindre
tragiska detaljer.
– Asch, utbrast plötsligt Cello i en ton av hemsk
likgiltighet. Det är ju bara att göra slut på alltsam­
mans, så –
Han reste sig upp och såg mycket beslutsam ut.
Det påstås, att personer, som högt tala om att de
ämna klippa av sin livstråd, nästan aldrig göra allvar
av hotelsen, under det de flesta olyckliga människor,
som frivilligt söka döden, taga steget utan att yppa
sina planer, liksom av fruktan för att bli störda.
Cello hade så mycket liv inom sig, att han alldeles
säkert gärna skulle ha velat bli störd i förberedel­
serna till en sådan handling. Karl Ludvig kunde dock
icke veta detta, och dessutom hade han helt nyss, som
han själv trodde, genom sin noggranna vakthållning
räddat livet på direktör Olsén en kritisk afton. Han
var fast besluten att göra vännen Erlandsson samma
tjänst. Karl Ludvig älskade livet och jorden, och där­
till hade han som barn blivit skrämd för döda, då
han och barnjungfrun drogo omkring och skådade lik
i hembygdens små vedbodar, där ljus brunno framför
vita lakan och spredo sitt fladdrande sken över stela
och sällsamma ansikten.
– Allri på tiden, skrek Karl Ludvig. Inga galen­
skaper! Du tänker väl inte gå å ta – gå å göra dej
nått illa? Esses!

– Låt mig vara, sade Cello, som hade behov av att
sjunka, om icke i en grav så dock i en svandunsbädd
av vänligt deltagande. Du får förlåta mig, att jag själv
bryter upp. Jag vill gå ut ett slag.
Karl Ludvig placerade nu sin breda kropp med dess
frikostigt tilltagna axlar och dess festligt svällande
mage framför Cellos dörr. De kraftiga, korta benen
skilde han åt och åstadkom därigenom en tämligen
pålitlig spärr.
Cello gjorde emellertid icke allvar av att gå; han
sjönk ned på stolen och satt en stund utan att säga ett
ord, medan Karl Ludvig, likaledes under tystnad, miss­
tänksamt gav akt på varje liten rörelse hos vännen.
Till bevakarens förvåning reste sig emellertid herr
Erlandsson upp och log ett matt leende.
– Käre Karl Ludvig, sade Cello. Du tycker inte
om att dö du?
– Jag vell inte höra talas om dä. Jag vell bli gam­
mel. Möcke, möcke gammel, svarade Karl Ludvig med
fasthet.
– Ålderdomen, är nu den också någonting att
önska sig?
Karl Ludvigs runda kinder överforos av en häftig
rodnad och hans ögon blänkte, när han svarade:
– När en får vara frisk, så ä de möcke bra å bli
gammel. Jag vell gå i parken å läsa tidningar. Jag vell
setta i mina små rum ve brasan. Du å jag drecker en
töddi å talar om gamla minnen. Så vell jag gå ut på
torget å själv köpa min fesk å min fågel – Karl
Ludvig smackade nu med läpparna – å eftersom Gud
inte har velat, att jag skulle få köpa pappas egendom,
där ja ä födder, så vell jag ha dä på dä sättet, som

jag nu har sagt. Ibland kommer släktingar å tittar tell
en, å på julaftnarna ä man än här, å än där. Spelar
ett parti kort, drecker punsch, rör i ellen. Jorden ä ett
gött ställe tell å vara på. Den ä ett gött ställe, Cello.
Dä ä alldeles fel, när folk säjer annat!

*

Självmordskandidaten sov dåligt på natten och ar­
betade den påföljande dagen under en sorts dvala. När
arbetet var slut, kände han sig åter så nedslagen, att
Karl Ludvig skulle ha blivit förfärad, om han kunnat
skåda in i vännens sinne. Cello intog som vanligt mid­
dagsmålet vid fyratiden på sitt pensionat, varefter han
gick hem för att dela sin tid mellan ledsnad och vila.
Han lade sig på sin soffa, och mattigheten efter den
nervösa natten och efter dagens arbete på redaktionen
tog nästan genast ut sin rätt; den trötte mannen slum­
rade lugnt, tills mörkret bröt in. När han då förvirrad
vaknade och hastigt såg på klockan, fann han till sin
häpnad, att denna fattades en kvart i tolv. Han kände
sig omtumlad i huvudet, men krafterna voro tillbaka­
kallade och med dem en friskhet, som dels tog sig ut­
tryck i funderingar åt alla håll för att söka bringa reda i
de ekonomiska svårigheterna och dels utlöste en vrede,
som kunde kallas sund, och som ibland brukade fram­
föda lyckade initiativ i den ena eller andra riktningen.
Så snart Cello märkte, att han var arg utan att sam­
tidigt känna oro, förstod han, att han befann sig i
nästan fullständig jämvikt.
Jag har många goda år ännu, tänkte han. Först
måste jag söka en utväg för att bli fri från dessa gna­

gande penningbekymmer. Dig, älskade ... Ja ... Först
till pengarna! Skall det inte finnas någon möjlighet?
Han hörde en blåst draga utanför fönstret och släpa
något föremål på asfaltgården; det ryckte då och då
i spjället.
– Hör nu, fortsatte den desperate journalisten, som
gick fram och åter på golvet med häftiga steg. Hör nu!
Tankarna flögo vilt omkring. Herr Erlandsson
kunde, hur mycket han än ansträngde sig, icke fram­
trolla guld ur luften. Under sin tankegalopp kom han
att erinra sig fondmäklaren, som nu, var i världen han
än befann sig, säkert icke längre förmådde göra några
ekonomiska trollkonster. Hade Cello kunnat nypa
tusenkronor ur luften, hade han inte ätit upp dem
utan i stället skyndsamt ordnat Gyllene triangelns in­
trasslade affärer, men det var icke lätt att trolla eller
att göra guld.
Under de fruktlösa grubblerierna ilade journalistens
tankar till de gamla alkemisternas laboratorier med
dess rinnande guld i flämtande glöder och med alla
de klara retorterna runtomkring. Tänk, vilken praktik
en sådan herre skulle ha fått i denna tid! Det var nog
mer än en, som icke skulle ha dragit sig för att för­
skriva sig till den lede bara för att få hjälp till sina
amorteringar ... Något retad över dessa ofrivilliga
fantasiutflykter, som hindrade Cello att riktigt kon­
centrera sig på sin ekonomiska olycka, började han
att småsvära, där han hastade fram och tillbaka på
den slankiga golvmattan. Blodet sköt upp i hans huvud
som på en kalkon; de mörka ögonen i det runda
ansiktet sprutade etter, och i det han hötte med knyt­
näven i luften, sade han högt:

– Jag skulle minsann inte dra mej ... Gärna skulle
jag välkomna herr faan ...
– Aaaaaa – ljöd det långdraget i rummet.
Det var endast det klara a-ljudet i namnet på män­
niskosläktets fiende, som gav ett sjungande återljud i
violoncellen, som stod lutad och förgäten i ena fönster­
smygen, men säkert är, att ljudet lät mycket märkvär­
digt i denna stund. Samtidigt ryckte spjället på ett
bullrande sätt. Cello vände sig om och betraktade först
violoncellen, som nu var alldeles tyst, varefter han
fånigt stirrade på kakelugnen.
I samma ögonblick hördes en tydlig, nästan skarp
knackning på dörren.
– Någon knackar klockan tolv på natten! Det var
en evig lögn, sade herr Erlandsson för sig själv, i det
han uppmärksamt betraktade dörren.
Då ljödo åter några bultningar, denna gång så tyd­
liga och markerade, att det var alldeles omöjligt att
misstaga sig. Knackningarna voro till antalet fyra, och
mellan varje slag fanns ett långt mellanrum. Journa­
listen gick för att öppna men stannade först ett ögon­
blick i lyssnande ställning vid dörren. Icke ett prassel
hördes därutifrån. När han nu vred om nyckeln och
gluttade ut i mörkret, fick han se en smal herre av
medellängd, med markerade drag och horninfattade
brillor på en lätt krökt näsa, avvaktande stå på dörr­
mattan. Den tunne mannen, som var klädd i svart hatt
och svart ytterrock, hälsade och log efter att ha kastat
en snabb och forskande blick på Cello.
– Vem sökes? frågade denne.
– Jag söker redaktör Erlandsson, svarade mannen

med hornbrillorna. Är detta kanske redaktör Erlands­
son?
– Ja, det är jag, svarade Cello.
– Mitt namn är teaterdirektör Billkvist för Revy­
sällskapet, presenterade sig främlingen, som nu stigit
in i rummet. Skulle herr Erlandsson vilja vara av den
godheten att följa mig till hotellet?
– Ja men, sade den förvirrade Cello. Klockan! Hur
har herr Billkvist kunnat taga sig in så här sent?
Cello tog åter upp sin klocka och fann, att den fort­
farande visade på en kvart före tolv. Han förstod nu,
att den hade stannat.
– Bevars, sade den tunne herrn, bevars! Klockan
är bara åtta. Herr Erlandsson vore verkligen riktigt
charmångt vänlig, om ni ville följa mig till hotellet. Det
är en viktig sak, som jag ville tala om. Det vore verk­
ligen braa vänligt, braaaa vänligt, tillfogade direktören.
– Aaaaaaa – lät det ånyo från violoncellen, och
medan Cello lade märke till att spjället ännu en gång
kom i det våldsammaste uppror – det formligen då­
nade i kakelugnen – följde han förvånad den tunne
herrn med hornbrillorna ut i den blåsiga kvällen.








TRETTIOSJUNDE KAPITLET.

Frestaren och förskrivningen.

När Bengt Erlandsson inträdde i teaterdirektörens
hotellrum, där man kunde höra svaga stråkljud från
kaféet, avlägsnade sig en lång man med blekt, elastiskt
ansikte och svart skäggbotten. Han hade en liten väska
i handen, sådana barnmorskor begagna. När han slank
ut genom dörren, ropade han till teaterdirektören, i
det han på ett onaturligt charmant sätt vinkade med
handen:
– Aha, vår blivande författare, gissar jag! Aha!
Jag kommer genast och skall då ha äran presentera
mig.
Rösten var en djup basröst, väskan var avsedd att
hämta några papper och dekorationsskisser uti, man­
nen var kamrer vid Revysällskapet, en aktör, som
kände alla falska uttal och alla verklighetsfientliga
attityder, kort sagt, en man, som på god tro girigt till­
ägnat sig skådespelarkonstens samtliga avigsidor och
som därför var mycket egenkär, ehuru särdeles duglig
på det ekonomiska området.
Direktören ringde på städerskan, som fick i upp­
drag att ofördröjligen kalla på hovmästare Edel­
berg. Efter en liten stund knackade det ödmjukt
men tydligt på dörren. På teaterdirektörens tillrop

uppenbarade sig den rödhårige hovmästaren, leende
med ett slags streck till mun, som gick från det ena
örat till det andra. Han såg förtjust och ivrig ut och
gned sina händer, som om han stått framför ett smör­
gåsbord.
– Åh, direktör Billkvist, utropade han. Så roligt
att se direktören här! Hur har det gått med turnén?
– Charmångt, svarade teaterdirektören. Tack för
senast! Vi har haft ganska goda hus överallt, men det
är ju bekymmer jämt ändå. Nu gäller det ju att lokali­
sera revyn, och här står som jag hoppas, vår man!
Teaterdirektören pekade på Cello, mot vilken hov­
mästaren riktade en komplimenterande bugning, i det
han yttrade:
– Känner förut. Säkert mycket bra. Å, säkert! Nå,
direktören, kan jag stå till tjänst med något?
Teaterdirektören kliade sig i det gråa, slätkammade
håret och knep med ögonen. Han såg bekymrad ut,
satte hornbrillorna till rätta på näsan och menade, att
man väl först skulle ha något att dricka.
– Visky, vatten, kanske, punsch, en liten likör,
kanske, vermouth, en liten drink, kanske, ginfizz, man­
hattan, kanske, liten konjak, svängare, Napoleon, kan­
ske, Hennesy, också mycket bra – eller kanske kaffe,
bröd, liten bakelse, smörgås, kanske ett glas mörkt ...
Sedan den rödhårige hovmästaren mottagit en be­
ställning, upplöstes han och försvann såsom en dunst
eller dimma. Teaterdirektören skrek efter honom:
– Kom tillbaka igen, herr Edelberg! Jag måste
tala ...
– Strax, ljöd en svag röst långt borta i korridoren.
På en sekund hade den ålliknande hovmästaren till­

ryggalagt en lång sträcka; han flög eller sögs bort i
stället för att gå.
– Nu, sade teaterdirektören. Å pardång, herr Er­
landsson, att jag inte bad er sitta ned!
Teaterdirektör Billkvist hade drömt en hopplös
dröm om Hamlet, han som så många andra, och spe­
lade under en tid greve i landsorten i ett komedi­
sällskap. Detta gjorde han väl, emedan han kunde se
ut som en teatergreve; dock låg honom hans hem­
bygdsmål något i fatet, och det berättades, att när
greven en gång uttalat sin stränga replik till en när­
gången friare, vilken i pjäsen fikade efter hans dotter,
han skulle ha sagt på följande sätt:
– Nog nu, herr kapten, mä era vältalighets­
blomster. Mi doter får I i alle fall aldrig!
När emellertid herr Billkvist tröttnat på aristokratien
och vältalighetsblomsterna, blev han sin egen och bil­
dade ett teatersällskap, som spelade revyer men även
Värmlänningarne, Kapten Grant och hans barn och
Herr Dardanell samt någon enstaka gång – vid sorg
i konungahuset, eller om sällskapet inträffade i en
stad, där en explosionsolycka eller annan stor ledsam­
het timat – Therèse Raquin.
– Jo, se nu ska vi talas vid, sade teaterdirektören.
Jag bad hovmästare Edelberg att även titta hit. Inte
för att såra herr Erlandsson, å bevares! Men han har
nämligen hjälpt mig ur ett och annat trångmål vid
revyerna förut och givit mig råd angående dekora­
tionsarrangemången.
– Han är visst en talang, sade Cello, som ju även
någon gång sett den rödhårige hovmästaren spela på

en violoncell av luft och dansa Isadora Duncan på
väldiga och nakna fötter.
– Absulemång! Han skulle ha gått till teatern. Men
svårt att lära gamla hunnar att sitta! Jag vill minsann
inte locka honom. Själv har man besvärligt ibland, ja,
ett rent Dångtes helvete, särskilt i revyerna. Det är
ju så dåliga tider, att statisterna ibland är så magra,
att trikåerna flaxar som kappor omkring bena på dom.
När jag nu var i Norrköping sist, fick jag gno som
en skottspole för att få tag i en lämplig Amerika och
en lämplig England.
– Jag förstår dess värre inte riktigt, sade Cello
artigt.
– Jo, jag hade Nationernas Här i en akt. Di kom­
mer in i en elegångt balett med flagger i händerna.
Men – sakrejö – Amerika, som kamrern hade valt
ut, såg ut som en planka och England som vålnaden i
Hamlet. Jag uppbringade emellertid till slut ett par
lämpliga talånger på Lampskärmsfabriken, och allt
klara sej. Lyckligtvis hade jag Moder Svea själv inom
sällskapet, hon får ju inte vara mager – fy dång –
utan tvärtom, förstås, och allt gick i lås. Men man
får inte spara sig själv för att få det att gå ihop.
Konsten är inte någon blömsterströdd stig. Nej, tvärt­
om, där är fullt av törrrnen, av törrrnen! – ah, se där,
avbröt han sig. Där ha vi punschen!
En vaktmästare syntes i dörren och bakom denne
hovmästaren, som fortfarande grinade och häftigt
gnuggade sina händer.
– Förlåt, direktören, ursäktade sig herr Edelberg.
Jag har tyvärr inte tid att stanna just nu. Kommer lite
senare kanske. Plikten kallar, Bierabend i kaféet. Väl­

kommen ut sedan! Mörkt öl, surkål, röda lyktor.
Mycket folk i kväll och en extra jazzorkester. Två äkta
negrer. Tja! Tiden kräver negrer. Förlåt!
Härpå försvann hovmästaren, som om han plötsligt
fallit ner genom en lucka i golvet.
– Vi ä ju, som sagt, här, började åter teaterdirek­
tören, när nu herrarna blivit ensamma, för att under­
söka dessängerna. Sällskapet spelar på annan plats,
men nu skulle det gälla lokaliseringen av revyn här i
stan. Hör nu, herr Erlandsson, lova mig nu att hjälpa
oss, jag har hört att ni är en talång! Ah, neka inte,
för det går inte me mej! Herr Erlandsson har blivit
varmt rekommenderad.
– Ja, svarade Cello något generad. Visst har jag
skrivit vers, men det är inte den sortens vers. Jag tror
inte att jag ligger för kupletten, det tror jag verkligen
inte.
– Kupletten! Bah! Herr Erlandsson är visst musi­
kalisk också?
– Något. Jag spelar violoncell.
– Duger också bra, men här rör det sig om det
levande mänskliga livet, se! Jag behöver väl inte fråga,
om herr Erlandsson har sett mina tidigare revyer?
– Jag bekänner, svarade Cello, att jag bara har sett
en utav tre.
– Jaså, verkligen, sade direktören något besviken.
Emellertid. Förr hade jag ju den där oerhört talang­
fulle slakthuskamrer Vesterström att skriva kupletter,
och han hade just det rätta greppet. Han kunde lägga
in det, så det kittlade i dom, se, just på det rätta sättet.
Så där om kärleken – tralalala! Men liemannen skör­
dade, mänskligt att döma, Vesterström för tidigt.

Nu slog det kraftigt i dörren, och in trädde den långe
kamrern med det bleka gummiansiktet, den svarta
skäggbotten och den lilla barnmorskeväskan.
– Bång soar, hälsade direktören.
– Goafton igen, svarade kamrern, som andades
häftigt efter den hastiga gången, och vars kalla ytter­
rock spred fläktar av svalka i det varma rummet, när
han nu krängde den av sig. Nu är det min tur! Tillåt
mig, sade han med mycket onaturlig betoning, att före­
ställa mig! Mitt namn är Edvard Kalm, kamrer.
Cello presenterade sig.
– Sitt, sitt, inbjöd ivrigt teaterdirektören; och
kamrern satte sig i en stol och blickade med ett par
falska, mörka ögon på punschflaskan, lik en aktör,
när han skall föreställas upptäcka en död i en buske.
Därefter antog hans anlete ett sken av ljus överrask­
ning, och han utbrast:
– Na! Na! Punsch! Detta är för goudarne och
även för mig. Jag har nu varit och hämtat papperna,
som jag visat för dekoratörn här i stan.
– Har vi lyckats få några impulser? frågade oroligt
den tunne teaterdirektören. Jag hörde inte, hur det
gick i Göteborg och Köpenhamn.
– Fullt med impulser och idéer, försäkrade kam­
rern och lade handen på den lilla väskan.
Ordet idé och impuls användes här på ett för många
människor alldeles nytt sätt. Att snatta något i en
annan revy kallades för att få en impuls, och den som
var ute för att idka sådant fiske, inbillade sig själv,
att han fick ingivelser till dekorationer, balettdräkter
eller dialoger, medan han satt på parketten, seende,
lyssnande och antecknande.

– Några nya melodier då? frågade direktören.
– Åja! Men med kovändningar förstås! Balk, den
korpen, har ju ensamrätt. Men kapellmästarn sa: ”Jag
ska vränga dem som handskar, så att bara rytmen
är kvar, och inte fan själv skall kunna känna igen
dem.”
– Aj aj aj, då går det smekande bort, utbrast teater­
direktören misslynt och grämd.
– Visst inte, försäkrade kamrern. Det smekande
behåller han kvar, det sa han uttryckligen, och jag ...
– Ack, herr Erlandsson, avbröt direktören med
bitterhet och vände sig till Cello. I vårt fack fordras
alldeles väldigt kvalificerat folk. Det räcker inte att
vara ett snille. Man måste va en ”pass på” också.
– Har herrarna kommit överens? frågade kamrern.
Suttit och estetiserat, va!
– Det är inte klart än, svarade teaterdirektören,
men vi kommer säkert överens. Vi talte egentligen om
kupletterna och kärleken och ditt å datt!
Cello hade hela tiden förstått, att han måste begagna
sig av detta enastående tillfälle för att skaffa pengar,
och han var beredd att göra sitt värsta, men han litade
icke riktigt på sina krafter. Under samtalet med direk­
tören hade han emellertid flera gånger angripits av
högfärdsdjävulen; han hade velat bevisa för teater­
mannen, att han kunde skriva vers, om också icke av
den sort, det här gällde. Men lyckligtvis hade demonen
hittills blivit betvingad. Nu när kamrern talade om att
estetisera på ett sätt, som stack Cello, blev han svag
ett ögonblick, vilket högmodsdjävulen begagnade för
att skaffa sig plats.
– Vi estetiserade visst inte, förklarade Cello. Men

jag är rädd, att vi ha olika synpunkter på det sköna
eller det smakfulla – vad man nu skall kalla det!
Jag har visserligen skrivit litet vers på lediga stunder,
och en del människor, som sett det, tyckte inte illa
om det ...
– Stopp, ropade kamrern. Låt höra! Vi teaterfolk
förstår oss nog på poesien. Man har gått i skola hos
en Offenbach, en Shakespeare och en Zola ... Läs en
vers få vi höra!
Med ett uttryck av innerlighet och hjärtevärme be­
traktade han Cello men kastade i samma stund en
djup, betydelsefull blick på den tunne direktören.
– Ack ja, vädjade denne. Läs ett stycke för oss!
Cello föll. Den eländige började att leta i sin inner­
ficka, där han hade gömt en avskrift av en vårdikt.
När han fått tag i papperet, drack han först en klunk
punsch, greps därefter av en innerlig avsky för sig
själv men började i alla fall att läsa. Den spenslige
unge mannen med sin svarta kalufs, sina kyrkängels­
kinder och sin något barnsliga mun hade ställt sig
mitt framför bordet, under det fyra strålande teater­
ögon, i vilka aktning, intresse, men även drömmeri
skiftesvis avspeglade sig, följde honom. När läsningen
var avslutad, kände sig uppläsaren mycket bedrövad
och ångerköpt, men tröstades något, när han mötte
fyra glittrande och uppmuntrande ögon.
– Sehr nett, uppmuntrade kamrern, men en aktör
borde läsa det!
– Roligt att höra, mycket roligt, utropade direk­
tören. En talang!
De båda teaterherrarna utbytte en blick av smärta

och besvikelse, medan författaren stoppade in papperet
i plånboken.
– Men vi måste väl tala om det föreliggande, sade
nu teaterdirektören, hämtande nya krafter. Man kan
tydligt höra, att herr Erlandsson skall kunna göra
något. Jag spår success, absulemång! Men se, det
fordras i alla fall, som jag sade nyss, litet tralala i det
hela.
Hade nu icke Cello nyss känt en smärtans fläkt av
kärleken, skulle han kanhända icke ha varit fullt så
ömtålig, men nyss var han kommen ur ett tempel, där
de röda lågorna högtidligt brunnit omkring honom;
dessutom kände han sig alltjämt anfäktas av den gamla
poetiska fåfängan.
– Om kärlek måste det vara, inföll kamrern. Precis
som teaterdirektören säger, men herr Erlandsson kan­
ske inte tycker det är fint, va?
– Nej, men, avbröt den orolige och mera diploma­
tiske direktören. Inte skall du säga på det där viset
åt vår charmångte författare. Han menar bara ...
– Ja, jag menar bara, inföll Cello, som emellertid
blev avbruten av kamrern.
Denne lade sin hand på hans axel och såg med sina
bottenfalska ögon trofast in i hans, i det han med
varmaste klang i stämman utbrast:
– Käre vän! Missförstå mig inte! Jag vet väl, att
den härliga kärleken ... ”I goudar given mig av kär­
lekslycka, o, låt mitt hjärta ...”
– Visst, visst, avbröt teaterdirektören. Just så. Kär­
leken är något stort och enastående härligt. Vad ville
ni egentligen säga om detta heliga ämne, frågade han
och vände sig till Cello. 

– Inte är det så gott, svarade denne och log ve­
modigt, inte är det så gott att lägga upp sina åsikter
i en sådan fråga utan vidare. En innerlig förening
mellan ...
– Se där ha vi det, exploderade teaterdirektören
och liksom naglade fast den tvekande talaren vid väg­
gen. Just så! Den innerliga föreningen. Men då är vi
i alla fall vid frågan, om inte litet pikångteri är på sin
plats ändå. Det är, ta mej hellskota, nödvändigt ska
jag säga. Men här är det inte fråga om att såra an­
ständigheten, inte. Man skriver inte direkt, man an­
tyder, så att åskådaren får klart för sig, vad saken
gäller. Något i den här stilen till exempel:

Ni kan få vad ni vill.
Kille killekille kill.

– Hur går man nu tillväga då? frågade den ut­
tröttade Cello för att komma i gång med underhand­
lingen.
– Jo, sade teaterdirektören belåtet. Herr Erlands­
son behöver inte tänka på styckets handling, för den
har vi redan klar, se. Det finns nämligen inte någon
handling. Men revyn är full av olika scener. Ni skall
skriva lokalt, lägga in kupletter, som vi lämnar melo­
dierna till. Tänk nu ut: finns det någon person här i
stan, som man kan skoja med?
– Någon lustigkurre, någon driftkucku att nojsa
med, ifyllde kamrern.
Cello funderade ett par minuter, varpå han tveksamt
upplyste om, att det fanns en bagare Vesterlund, som
blivit beslagen med att vara en stor Bacchusdyrkare,
fastän han på ett möte angripit en politisk motstån­

dare, snickarmästare Fryxell, under antydande, att
denne sysslade med hembränning.
– Utmärkt, ropade teaterdirektören, hette han
Vesterlund?
– Ja, det gör han.
– För tusan, för tusan! Då kan man ju kalla
honom för Festerlund till att börja med.
– Ja, utlät sig kamrern avundsjukt. Ja ja! Kunde
man inte i detta fall tänka sig en utmärkt vits också?
Till exempel: Vad är det för skillnad på en bagare
som festar och en ... nej! Vad är det, som jäser mest,
en ba ... Vad är det för likhet mellan en deg och en
bagare som fest ...
Teaterdirektören var dödstyst, Cello var dödstyst
och kamrern likaså. I det varma hotellrummet kunde
man nästan höra deras hjärnor dunka under an­
strängningarna att frampressa en kvickhet. Bagare,
jäst, Festlund, Vesterlund, deg, smördeg, bränneri­
apparat, parat med apparaten, vad är det för skillnad
på en karl, som tar sig ett glas, fäster man sig vid en
lund, glada fester i lunden, skillnad, likhet, nu blir det
andra bullar sa bagare Fest ... jäser i samhället ...
Hembrännarn, deg ...
– Det är minsann inte så gott, suckade teaterdirek­
tören. Han var en man bortåt de sextio åren och mätt
av ära, därför släppte han taget först. Men Cello, som
blivit het av tävlingslust, och kamrern med de onatur­
liga tonfallen sutto en lång stund i tyst dragkamp om
en lyckad vits.
– Gör detsamma, bröt teaterdirektören nu tyst­
naden. Av det sagda förstår emellertid herr Erlands­
son, hur det går till. Ta nu par exångpel och försök

med en kuplett till den här melodien. Ett gott ge­
hör, va?
Och teaterdirektören började sjunga en melodi, den
Cello tyckte sig förut ha hört spelas av en kaféorkester,
och vilken han åtminstone till hälften kunde gnola.
Men den tunne teaterdirektören gick upp och ställde
sig intill näsan på Cello och lät melodien, gungande
på en bölja av punschdoft, glida fullständigt in i hans
medvetande.
– En gång till, sade den envise revyledaren, och för
andra gången och för tredje gången ljöd melodien.
Den var lätt som en fjäder och rapp i vändningarna
som en balettdansös.
– Nåväl, avslutade teaterdirektören. Nu gör vi så,
att vi kommer överens om att herr Erlandsson för­
söker med den där kupletten om bagare Vesterlund.
Försök nu få in något trevligt om damerna också.
Refrängen hörde ni ju när jag sjöng?
– Ja bevars, sade Cello resignerad, medan han
redan i tankarna började mala på kupletten om den
stackars bagare Vesterlund.
Medan herrarna samtalade, dök plötsligt åter den
rödhårige hovmästaren upp som en fantom; han stod
där och gned händerna och log i bugande ställning.
– Se där, skrek teaterdirektören förtjust. Vill herr
Edelberg i år liksom tidigare hjälpa oss med några
bångmåer?
– Gärna, gärna, hjärtans, hjärtans, sade hovmästa­
ren, som sände intensivt livliga ögonkast omkring sig.
Kamrern reste sig upp och slog den talangfulle gany­
meden på axeln, sägande:
– Ett prov! Ett prov! Känner herr Edelberg till

bagare Vesterlund, vi kallar honom Festerlund nu?
Ni känner historien om Fryxell?
– Åja, åja, åja, sade hovmästaren med brinnande
iver, medan hans händer rörde sig om varandra som
lekande delfiner.
– Gör en vits om den där historien! Något sådant
här: Vad är det för skillnad på ...
– Förstår, förstår, förstår, svarade hovmästaren.
Jajajajaja! Ett ögonblick, mina herrar!
Hans ögon irrade och utsände liksom små svarta
pilar omkring sig, medan han funderade, varunder
handgnuggningen blev allt häftigare. Plötsligt kreve­
rade hovmästaren, i det han stammande sade:
– Så här! Alltså: två gubbar som resonera. Den ene
säger: ”Vad e de för likhet mellan bagare Festerlunds
deg och snickarmästare Fryxell?”
Den andre gubben svarar: ”Jo, sirru, bagare Fester­
lund angriper båda, när de jäser!”
Det blixtrade till av glädje i kamrerns ögon, och han
såg hänförd på teaterdirektören, varefter han kastade
en triumferande blick på Cello. Teaterdirektören slog
hovmästaren på axeln och utbrast:
– Bravo! Nå en idé till en sentimental scen, litet
rörande, så där ...
Hovmästaren blickade åter ivrigt omkring sig, lik
en tankeläsare, som kämpar länge för att nappa fast
ett ord eller ett uttryck:
– Jag har tänkt på lilla Hotell Lundkvist. Ska upp­
höra nu. Många som haft sina bästa glädjestunder
där. Många som saknar ... Nya telegrafhuset skall
byggas där, se. Man tänker sig alltså, fortsatte hov­
mästaren inspirerad, en sådan här scen. Kulissen före­

ställer Hotell Lundkvists fasad. Lite skymning på
scenen. Några älvor eller en liten flicka eller helst någe
naket går fram och sjunger: ”tack för god välvt eller
tack för alla ljuva stunder” ... Musiken ska vara sme­
kande, se, och så går ridån ner. Långsamt, långsamt,
se. Hade tänkt mig det stämningsfullt, se!
Teaterdirektören vände sitt huvud mot Cello, och
detsamma gjorde även den långe kamrern. Deras tind­
rande ögon tycktes vilja säga:
– Se där, en man!
Cello såg även erkännsam ut, och hovmästaren före­
föll, som om han i sin förtjusning ämnat gnida skinnet
från händerna, eller som om han flått av ett par hand­
skar. Han myste, han stirrade, han strålade.
– Charmångt, herr Edelberg! Mera sådant! Men
vi få väl gå ner nu och titta på kaféet! På återseende!
Då de kommo till kafédörren, bakom vilken hördes
fallande och stigande sorl av röster, ansåg sig journa­
listen böra säga en sak, som han hade på hjärtat.
– Jag tycker, sade han, att det vore bättre, om hov­
mästaren kunde åta sig det hela. Han är ju ...
– Ah, tjalåsi! Ingen tjalåsi, käre herr Erlandsson.
Jag skall säga en sak till! Hovmästaren är ett kvick­
huvud, men det är något som fattas honom. Han är
inte skald! Och det är just en sån, vi behöver. Ta mig
nu i hand på att hjälpa till! De ekonomiska villkoren
bli goda, om det lyckas.
Kafédörren öppnades. Ett rött helvetessken härskade
i lokalen, där rödvita ormar slingrade sig i taket och
kröpo utefter pelarna. Hundrade rökar, liksom ur små
grytor, stego upp överallt, och runt omkring fladdrade
svarta gestalter, medan surret steg och sjönk. Cello fat­

tade sin mästares hand. Denne såg med välbehag på
den försvurne, lovande honom med tindrande ögon
bakom hornbrillorna goda år och gula mynt. En svart
djävul kröp i detsamma upp på den lilla estraden;
strax därpå ännu en sådan svart demon, och de hade
instrument i händerna och grinade med vita betar. Ett
öronbedövande larm brakade löst; det liknade nästan
jämmer, blandat med smattrande ljud, ylande läten
och skrällar, när den melodi, frestaren nyss gnolat i
sin lydige lärlings öra, rullade fram, medan rökmolnen
förtätades och den röda elden lågade.








TRETTIOÅTTONDE KAPITLET.

Andra fiolen under klubban – men ...

En dov yttre stillhet hade under de mörka höst­
månaderna härskat i staden. Åt vilket håll herrar Back­
lund och Stoltz än vandrade, funno de intet värt att
betrakta, intet att fylla sina sinande självrespekts­
behållare med. Visserligen hade ett drunknmgstillbud
inträffat vid Färgeriets sköljplats, och vännerna hade
vid detta olyckstillfälle, stående på bryggan i blåsten,
häftigt rört på armarna, medan en rådig karl sam ut
i de mörka vattenvirvlarna till den nödställde och i
sista ögonblicket grep honom i kalufsen. De hade även
lyckats få plats i den skramlande bilen, som förde
den bleke, halvt medvetslöse mannen genom gatorna,
Stoltz sittande hos chauffören, den han gav vissa råd
rörande hastigheten, medan herr Backlund hela tiden
höll sitt huvud utanför det lilla kupéfönstret. Men
denna händelse var också den enda, som inträffat på
långa tider, varför herrar Backlunds och Stoltz’ sinnes­
jämvikt ett ögonblick var nära att allvarsamt störas.
Sysslolösheten födde en jäsande lust att disputera, och
under dispyterna måste de båda vännerna anstränga
sig mycket för att söka övertrumfa varandra.
– Vad fick du till middag i dag, frågade vid ett
tillfälle herr Stoltz.

– Kalops, svarade misstänksamt herr Backlund,
som förstod att vännen öppnat krig med sin oskyldiga
fråga.
– Jag fick kokletter, jag, upplyste herr Stoltz. De
smakar måms och kunfekt de, må du tro. Men kalops
duger också, om de lagar den rätt. Jag ger mej fasen
på att du får kalops mä – vad mä?
– Potatis förstås, mumlade herr Backlund, orolig
och förvirrad.
– Se där! Du får den me potatis. Men, ser du, de
ska vara morötter i den också. Jag gav mej också fan
på, att din kalops var fel.
Till all lycka hade emellertid herr Backlund ett
trumfkort, som han från början icke ämnat använda.
Då han icke väntat dispyten just på matplanet, kom
han först nu att tänka på detta. Den långe herr Back­
lund drog i de bruna mustaschsvansarna, och med en
lömsk blick på den korte och fete kamraten, som häf­
tigt pustande skyndade vid hans sida, mumlade han:
– Vill du känna här?
Herr Backlund stannade på gatan, lyfte upp rocken
och pekade på baksidan av byxorna, där en ficka satt.
Herr Stoltz kände efter och fann ett hårt föremål dolt
bakom tyget.
– Vad tror du det är, mumlade herr Backlund.
– Hur ska en annan kunna veta det, hojtade herr
Stoltz generad, ty han kände, att ett dråpslag mattades
mot honom.
– Det är hummer, det, svarade herr Backlund, som
på morgonen i all hemlighet inköpt en halv burk hum­
mer för att ensam förtära dess innehåll, medan hustrun

på aftonen gick bort på kaffebjudning. Jo jo men, det
är hummer, min gubbe. Det smakar också killibabba!
– Jag tål inte håmren för arsenickbacillerna, som
är i burken, sade herr Stoltz med vredens rodnad på
sina eljest gråa kinder.
Härefter blev det en långvarig och mulen tystnad.
Så småningom lade sig de båda herrarnas sjudande
tävlingslusta till ro, och gatorna eller den våta park­
sanden genljöd av deras steg, då de drogo fram, överallt
vädrande efter något nytt och intressant. Men hösten
var verkligen mycket fattig på händelser ända tills det
ögonblick, då herr Stoltz i Kuriren kom att läsa ett
meddelande om en större auktion, som skulle äga rum
på auktionskammaren, och vid vilken även en del
möbler och husgeråd från direktör Olséns konkursbo
skulle gå under klubban.
På den utsatta dagen, som kom med regnplask och
dansande lövvirvlar, gingo herrar Backlund och Stoltz
i god tid till auktionslokalen, båda iförda ytterrockar,
det vill säga med uppslagna kavajslag och händerna
djupt nedstuckna i byxfickorna. I den stora men
ganska skumma lokalen doftade det av våta kläder,
avslagen parfym och dålig tobak, men vid herr Back­
lunds inträde tillsattes ett lätt bagerios, och herr Stoltz
kryddade atmosfären med litet stekflottslukt, som
gjorde den mera pikant att inandas för den tal­
rika menigheten och den bredaxlade, korta auktions­
utroparen.
När tystnad inträtt, höjde auktionsutroparen sin
arm och upplyfte över församlingens mångtaliga
huvuden en guldgul violin, vars baksida skiftade i
mjukt rött. Mot fonden av de vardagligaste ting, såsom

enkla skåp, stolar, hinkar och baljor, tog det lilla
instrumentet sig sällsamt ut i den skumma dagern,
lyft av denna grova hand, som dock varsamt omslöt
dess späda hals.
– Gode Gud, suckade Cello för sig själv, där han
stod inpressad långt nere vid en kall järnkamin. Hade
de inte boskillnad! Hade de inte boskillnad!
– Ja, mina vänner, skrek den bredaxlade auktions­
utroparen, som öppnade ett gap, där endast tre stora
gula tänder avtecknade sig mot ett evighetsmörker.
Ja, mina vänner, det är väl så gott, att vi börjar med
musiken. Det här är en fin fiolin, som man kan spela
polskor på, man kan förstås också drilla till valser på
den, simfonier, balladärer och annat smått och gott i
musikväg. Nå, hur har vi det med musiken här i
lokalen? Är det inget intresse för den? Va? Men om
man inte bryr sig om fina konster, så ska man väl in­
tressera sig för affärer åtminstone.
– Tjugufem kronor, bjöd en ung man med långt,
mörkt hår under en mjuk, bredskyggig filthatt.
– Bättre bud, skrek auktionsutroparen. Det här är
ingen vanlig kaffebrännare, det ska jag säja er!
– En mycke hummoritisk karl, anmärkte herr
Stoltz, medan ett stilla bifallssorl steg omkring auk­
tionsutroparen.
– Trettio kronor, ropade en annan ung man med
långt hår, som var ljust.
– Och en, skrek plötsligt herr Stoltz, häpen över
sitt eget tilltag.
Herr Stoltz hade under auktionens gång gripits av
en tävlingslusta och ett begär att göra sig gällande, så
starkt, att han plötsligt tog risken att fastna för en

fiol, som hans hustru i mangelboden säkert skulle fått
en hel del besvär med att inlösa och han själv ett ännu
mycket större besvär med att spela på.
– Spelar du på fiol? mumlade den försiktige herr
Backlund, avundsjuk över vännens handlingskraft.
– Jo jo men, svarade herr Stoltz upphetsad.
– Har jag aldrig hört, sade den misstrogne herr
Backlund.
– Det var mest i de flydda ungdåmsåren, upplyste
herr Stoltz i vemodigt tonfall men med skräckslaget
hjärta, ty det blev en paus i bjudandet på det lilla
instrumentet, som alltjämt blänkte i auktionsutropa­
rens hand.
– Trettiofem, ropade Cello, som icke visste, var­
ifrån han skulle taga pengar att inlösa instrumentet
med, fastän hans bud icke var så högt. Cello var emel­
lertid besluten att gå till femtio, därvid fullständigt
handlande på Guds försyn och i vänskapsvansinne.
– Femtio, bjöd plötsligt den unge mannen med det
svarta håret, tydligen en musiker, som visste vad in­
strumentet var värt.
– Bravo, lät det från auktionsutroparen. Klingar
grant, sa Pickelin! Nästa bud!
– Femti är alldeles för mycke, flämtade herr Stoltz
glad och belåten i sitt innersta, sedan riskmolnet dragit
förbi över hans huvud.
– Du ropa nog på listighet bara, sade herr Back­
lund. Jag har aldrig hört dej tala om fioliner.
– Jo, jag spiller lite grann, försäkrade herr Stoltz.
Musseserar aldrig du för att roga dig?
– Bara handklaver, ljög herr Backlund. Har ett
sådan med silverbasar och klocka.

– Det ville jag gärna titta på ett tag, utbrast herr
Stoltz missnöjd. Hähähä!
Men under tiden hade priset på violinen sprungit
upp till sjuttio kronor. Därifrån steg det tämligen
hastigt till hundra, varefter åter en paus inträffade. I
fortsättningen tycktes det råda en het tävlan mellan
den långhårige, mörke mannen och en liten rödlätt,
fet herre, som Cello, när han hävde sig på tå över
huvudena framför honom, kände igen som Försäk­
ringsmannen. Journalisten förvånades först och blev
sedan smått uppbragt. Han kom ihåg, att den fete
Försäkringsmannen, som tillhört direktör Olséns um­
gänge, visserligen visat ett godmodigt men dock myc­
ket ointresserat ansikte var gång musik ljudit eller
kommit på tal i familjen. Cello önskade därför, att
musikern fått behålla instrumentet, när det var honom
själv omöjligt att inropa det.
Det är som om prosan stode här och ropade in poe­
sien, tyckte han, medan buden stego och stego.
Auktionsutroparen, som belåtet visade de tre gula
tänderna mot dess nattsvarta bakgrund, skakade del
lilla instrumentet allt livligare i sin hand. Han vände
det om, och ett matt ljusblänk lopp genom den skumma
lokalen. De röda strimmorna blandade sig fint med
gyllene flammor i det vackra och skinande träet.
– Tvåhundrafemtio, bjöd prosan plötsligt, och där­
efter blev det tyst.
– Förste, andre, tredje – tvåhundrafemtio –
förste, andre, tredje – tvåhundrafemtio är bjudet –
förste, andre, tredje gång!
Pang! Klubban föll i bordet, och auktionsutroparen
övergick till skräp och baljor, gardintyger och byråar,

medan den lilla fiolen hamnade i den fete Försäkrings­
mannens händer.
– Vem va den där? frågade herr Backlund nyfiket.
– En kumpåsitör, svarade överlägset herr Stoltz
sin trofaste kamrat, i det han torkade svetten ur pan­
nan och riktade sina trotsiga ögon mot det nya före­
mål, som auktionsutroparen höjde i handen.

*

Svart som en natt kom Cello upp till Karl Ludvigs
dubblett på eftermiddagen, sedan staden höljts i slöjor
av regn och dimma. Till sin häpnad fann Cello, som
insläpptes av den tysta fru Tillberg, vännen sittande i
sin spökstol, med ett belåtet leende räknande på sina
korta fingrar. Han reste sig icke ens upp, när herr Er­
landsson inträdde, och tycktes alls icke fästa sig vid
dennes dystra och grubblande min.
Karl Ludvig räknade:
– Först fyra till trettisex gör mej förti. Goda,
Cello! Sen tie, gör femti, sen tie, gör sexti, sen tie,
gör sjutti. Ja. Längre behöver jag inte räkna för ögon­
blecket. Bara tie ä en grann tid. Bara fyra ä en grann
tid, å då blir dä ändå bara förti.
Härefter steg Karl Ludvig upp och klappade Cello på
axeln, medan hans ögon tycktes stirra in i framtiden.
När han gick över golvet, lade Cello märke till att Karl
Ludvig med sina korta ben tog små danssteg, liknande
dem han brukade göra, då han prövade de första tak­
terna i sin spanska dans.
– Tralala, gnolade Karl Ludvig. Du må tro, att här
har inträffat saker. Vänta bara lite, så ska jag tala
om det. Fyra till trettisex gör mej förti!

– Vad är det du räknar för något? frågade Cello
irriterad.
– Jag räknar mina år, upplyste Karl Ludvig lugnt.
Jag räknar också efter hur lång tid dä ska ta, innan
jag ä skuldfri. Här har inträffat saker! Nu ser en
annan framtiden klarare. Först har jag fyra år, innan
jag ä förti, sen har jag tie år, innan jag ä femti, tie år
innan jag ä sexti, tie år innan jag blir sjutti. Du för­
står alltså! Bara två år ä ingen liten tid, och dä här ä
många år. Jag ä skuldfri om fyra år, och så har jag
ändå en mängd år på mej i frid å ro.
– Skuldfri? Hur vågar du tala så. Vi stå ju på ett
gungfly och lånar pengar ur den ena handen för att
lägga i den andra.
– Tant Klara hjälper, dånade det i detsamma från
Karl Ludvig.
Han hade lagt sig på sin sagosoffa, vars alla klockor
plötsligt började mystiskt spela, och vars lutor knäppte
med varsam klang, medan Den okände gästen reste sig
ur spökstolen med ett ivrigt sprakande, som om
han vid ljudet av tant Klaras bekanta namn icke kunde
göra våld på sin nyfikenhet utan ville skynda fram till
den fete agrarsonen och inhämta upplysningar.
– Ho lånar mej ettusenfemhundra. Tralala!
Cello blev först något besviken men sedan mycket
mer än glad. Han förstod väl, att detta icke betydde
mera än en tillfällig lättnad, men denna lättnad var
dock avgörande för dem alla. Därför kände sig Cello
efter en stund så lycklig, som han ännu aldrig blivit
efter någon vinst på Västerviks Sågblad. Han tyckte,
att lyckan började blinka vänligt i mörkret; han
begrep, vad denna uppmuntran kunde betyda för

honom, som nu snart skulle gripa sig an med revy­
arbetet, av vilket han hoppades på en kraftig hand­
räckning.
– Käre vän, bröt Cello ut.
– Dä va du, som rådde mej tell det, erkände Karl
Ludvig. Tant Klara vell inte släppa te två tusen, men
ho gör alls inte några svårigheter annars, för ho töckte,
att jag var den ende av hele släkten, som hade varet
vänlig mot henne. Å så töckte ho, att jag varet möcke
klok å förståndig, som inte draget in henne i spekula­
tionera.
– Ser du, ser du! Håll den du hatar kär, citerade
Cello i uppjagat tillstånd. Ser du där! Man är ändå
inte så dum!
Just som de båda vännernas tankar cirkulerade
kring tant Klaras lyckobrev, ringde det på dörrklockan,
och Karl Ludvig skyndade ut att öppna. Inom kort
trädde han in tillsammans med Första fiolen, som
syntes lång i ansiktet och något blekare än vanligt.
– Var har du varit så länge, Thure? frågade Cello.
– Det är lätt att gissa, svarade den överdådige
unge mannen, i det han pekade mot golvet, därmed
antydande en avgrund. Cello nickade meningsfullt,
men Karl Ludvig ropade:
– Tant Klara hjälper oss ...
– Bra för er att ha luidårerna. Men jag blir utlöst
med mina andelar ändå. Pappa ordnar den här skivan,
berättade Första fiolen med allvarlig min. Men jag
har också fått litet hjälp åt er med ett nytt borgens­
namn. Farsan skriver på i stället för Olsén nämligen.
Men han vill inte ha mitt namn i Ryslunda.
Karl Ludvig och Cello voro häpna, dels över den

unge mannens något styva uppträdande, dels över
denna nya hjälp, som störtade ned på dem från himlen.
– Det har skett mycket, avslutade Första fiolen
sina sparsamma meddelanden, varefter det uppstod en
stunds tystnad i rummet.
– Skrev du tell din pappa? frågade så Karl Ludvig.
– Nej, han har själv ... Men vi ska inte tala om
det, för det står i förbindelse med en annan händelse.
Jag vågar inte tala om den, för jag är rädd, att ni inte
förstår er på den där saken.
– Vilken sak? frågade Cello, mera förvånad än
sårad.
Men Första fiolen teg, svängde om på klacken, tog
upp sitt cigarrettfodral, tände en cigarrett och blåste
ut en rök, som räckte från spökstolen till svanen på
det klara vattnet. Karl Ludvig och Cello förstodo att
tiga, men de kände icke kamraten.
Efter en stund kom Cello att tänka på katastrofen,
som drabbat familjen Olsén. Vad direktören själv be­
träffade, uppträdde han alltjämt med en sjömans­
aktig säkerhet och trygghet i ord och åtbörder, men
vad han dolde bakom detta lugn, visste ju ingen.
Vännerna hade reda på, att Olsén, som sökt och er­
hållit någon tillfällig befattning på annan ort, i dagarna
skulle avresa, men fastän de lugnades av att se hans
styrka, kunde eller ville de icke hålla tillbaka ledsnaden
över hans olycka. Som om Karl Ludvig kommit
på samma tankar som Cello, bröt han plötsligt tyst­
naden.
– Jija mej, ett sånt elände mä Olséns i alle fall.
Olsén skulle komma hit i kväll. Jag blir nästan sjuk,
när jag ser honom. Det gör ont ända in i magen.

Fru Tillberg gick plötsligt tyst som en ande genom
rummet mot tamburen, där hon under pratet hade
hört en ringning. Ingen av vännerna märkte henne,
varför direktör Olsén plötsligt stod framför dem, som
om han stigit upp ur golvet mittunder deras samtal.
– Goddag, pojkar, hälsade Olsén. Är allt som det
ska vara?
– Ja, för oss svarade Cello kort.
– Det reder sig nog. Man måste emellertid hålla
svansen styv i svängarna, annars går allt på tok. I
morgon reser jag. Var du på auktionen? frågade han
Cello.
– Ja, svarade denne. Jag skulle önskat ...
– Jag mä, inföll Karl Ludvig.
– Inte värt att klaga. Järnharven ska gå, och del
kanske alltid är till någon nytta. Vem vet? Men
Nickans fiol ...
– Vet du, avbröt Cello. Allt skulle vi ha velat göra
för att rädda den. Men vi kunde inte.
– Tack, tack, avbröt direktör Olsén.
– Den inropades, fortsatte Cello, av försäkrings­
direktör Larsson. Ja, jag hade hoppats, att den åtmin­
stone hamnat i musikerhänder. Inte förstår han sig på
fioler åtminstone, slutade den nervöse herr Erlandsson.
– Kan väl vara sant, sade Olsén. Men också han
förstår –
Och i det han helt lätt bleknade, pekade han på ett
svart instrumentfodral, som syntes under rockhänga­
ren ute i tamburen, och vilket han på middagen mot­
tagit ur Försäkringsmannens hand.








TRETTIONIONDE KAPITLET.

Från en nattlig verkstad, där Blamageguden eller
Kontrollanten uppträder som fridstörare.

Cello tände lampan och drog ner rullgardinen, satte
sig vid det lilla skrivbordet, tog en penna i sin hand och
tittade i taket liksom för att därifrån hämta ingivelse,
medan en spindel sakta halade sig ner från sitt fina rep
i gardinstångens omedelbara närhet. Mången gång hade
detta dåligt gipsade tak, på vars yta syntes fuktfläckar,
än i form av Nordamerika, än av en kamel med något
för lång hals, varit givmilt mot honom och skänkt
honom goda och långa rader till artiklar i skilda
ämnen. I kväll tycktes dock spindeln redan ha ätit upp
idéerna; Cello märkte strax i början, att allt var
täfft. Det liksom snöade i huvudet på honom av olika
sorters tankar; han var lite trött och kunde icke riktigt
samla sig kring det han till en början måste göra.
Helst skulle han ha velat sätta i gång med ett kuplett­
försök till den melodi, som teaterdirektören gnolat
under näsan på honom, men Cello hade först en
intervju med stadens äldste invånare, modellsnickaren
Christoffer Syk, att skriva.
Ack, tänkte journalisten och tog ett tag i sin
svarta kalufs, ack, om jag kunde samla mig på modell­
snickaren! Nu vill jag skriva om gubben Syk. Jag vill,
jag vill!

Detta tysta utbrott hade alls ingen verkan. Cello,
som varit på intervju hos modellsnickaren Syk fyra
år i rad och upplevt precis detsamma varje gång,
genomgick i minnet nittionioåringens utseende, hans
gamla systers utseende, rummets utseende med dess
torra växter i vaser, ett väldigt rött äpple på byrån
och en grön spottkopp på golvet. Ett ögonblick ljus­
nade det – Cello satte genast pennan till papperet och
skrev rubriken:

Hos vår stads äldste.

En kort intervju med den gamle hedersmannen
Adolf Syk.

Härpå strök han ut den första rubriken och satte
i stället:

En ungdomsfrisk åldring.

Men när han så närmare undersökte den andra
rubriken, strök han även över denna och nedskrev en
serie nya ord, varför rubriken i sin helhet till sist kom
att lyda:

En ungdomsfrisk åldring.

Blinkar ur ett långt liv. Nittionioåringen Adolf Syk
berättar.

Härefter var det åter stopp, ty under bråket med
rubrikerna hade inspirationens ängel, som icke kan
fördraga tekniskt krångel, när den vill lyfta sina lätta
vingar, flytt den olycklige författaren, som ännu en
gång i anden måste göra ett besök hos den ungdoms­
friske modellsnickaren.

– Nå, vad sade han nu! Nå, nå!
Herr Syk hade verkligen förr haft ett ovanligt minne,
och ännu påstods det, att han kunde läsa tidningar.
Men han besvärades dels av någon dövhet och dels
av en ovanligt ihållande hosta, som tycktes fylla hela
universum med sina skrällar, när den kom. Till detta
kunde läggas obehaget av den gamla systerns nervösa
äregirighet; hon hade nämligen blivit något bort­
skämd med dessa på de senaste åren regelbundet åter­
kommande intervjuerna av stadens äldste, och den
gamla fröken oroades något över att äran kunde flykta
sin väg, varför hon gjorde allt för att den åldrige
jubilaren skulle stråla av sin berömda vigör, vara klar
och duktig, kunna besvara frågorna och berätta något
minne, helst en anekdot om biskop Fahlcrantz eller
Karl Johan. På detta sätt uppehöll systern en seg tve­
kamp med förgängelsen. Modellsnickaren Syk hade ju
enligt naturens lag åldrats ett år för varje intervju
och hittills lyckats hålla sig väl uppe, men ju flera år
som tyngde honom, ju svårare blev det naturligtvis
för den ärevördige gamlingen att svara fullt tillfreds­
ställande, när intervjuaren kom.
– Nå, herr Syk, hade Cello i dag frågat, kommer
herr Syk ihåg det gamla rådhuset?
Men journalisten hade icke fått något annat svar
än ett nytert blinkande med två små vattniga ögon,
allt medan den gamles käftar oupphörligt tuggade.
– Herrn frågar om rådhuset, skrek den ivriga
systern.
– Jaha, jaha, gnällde äntligen jubilaren. Jag minnes
herr borgmästaren och friherren Achates Braken –
Braken ...

– feldt, sufflerade systern.
– Ja, Brakenfeldt, jaha, jaha.
– En fin och kvick man, vrålade Cello, ty friherre
Achates Brakenfeldt tillhörde stadens helgon.
Gubbens ansikte ljusnade, och journalisten tänkte:
nu kommer han minsann med en liten anekdot! Men
i detsamma började modellsnickaren att hosta:
Ähåjähåj. Ähåjähåjähåj. Ähåj ähåj ähåj.
– Min bror är en liten smula förkyld, men annars
är han kry som ett vinterny, försäkrade den oroliga
systern, medan åskan pågick i rummet.
– Kry som ett vinterny, antecknade Cello för att
visa sitt vänliga intresse.
När emellertid jubilaren sansat sig och åter börjat
tugga på sin evighetsmåltid, vidtog tortyren på nytt.
Journalisten sökte sätta in sin tång på ett annat sätt
för att härigenom få fatt i ett par kvarlevor av den
gamles minnen, men resultatet blev mycket klent. Den
vördnadsvärde herr Syk yttrade emellertid ivrigt mel­
lan ett par hostorkaner:
– Kommer det i tidningen?
– Jo, du, Krisse lilla, skrek systern. Herrn här är
från tidningen.
– Är det från Meddelanden och Kungörelser från
Staden och Länet, frågade jubilaren, som därvid
nämnde titeln på en tidning, vilken ännu lästes för
sextio år tillbaka, men som senare blivit nedlagd och
glömd.
– Nej, det är från Kuriren, hojtade Cello i den
gamles stora och vissna öra, där vita buskar växte som
strandgräs omkring en jättesnäcka.
Då hade gubben sett något förvirrad ut.

– Krisse lilla, skrek systern. Minns du den där
lustiga historien om fiskarna, som svettas och ropa.
– Hum, tuggade den gamle, och blinkade med
ögonen.
– ”Och fiskarne svettas och ropa”, sufflerade
systern.
– ”Fy f– vad det börjar”, fortsatte Cello taktfullt
för att hjälpa jubilaren på traven.
– ”bli hett”, ifyllde systern, som föreföll, om icke
precis vred, så åtminstone besviken. Min bror, fortsatte
hon, är i dag litet opasslig, men han har minsann på
morgonen varit självaste livet. Han berättade en lustig
historia till kaffet om konung Karl Johan och vidare
en riktigt muntrande anekdot om friherre Achates Bra­
kenfeldt. Men ...
Cello hade förstående klappat den gamla fröken på
armen, ty han kunde alla historierna utantill, både
den om fiskarna, som svettas, den om Karl Johan och
kärringarna samt spetsigheten av friherre Brakenfeldt.
Materialet var alltså icke ymnigt, men Cello lyckades
dock till sist komma i gång och skrev:
”Vår stads äldste, modellsnickaren Christoffer Syk,
fyller i dag sina modiga nittionio år men är ännu rik­
tigt kry och duktig. Ännu kan den gamle berätta
minnen från förflutna dagar i vår stad, då den fine
och elegante borgmästaren friherre Brakenfeldt gick
omkring och sade sina spetsigheter om allt och alla.
När det goda lynnet riktigt tager på, kan man även få
höra honom tala om Karl Johan eller om biskop Fahl­
crantz. Vid undertecknads besök hos jubilaren var
han för tillfället litet besvärad av hosta, som dock icke
alls inverkade på det goda lynnet, vilket tindrade ur

de gamla trofasta ögonen. Det drog ett ljus över den
gamles panna, när han ... rosenblad i en potpurri­
kruka ... som när man läser gamla, gulnade brev” ...
Cello skrev nu raskt och flytande, och när han av­
slutat sin artikel, kände han sig rätt belåten, ty klockan
var icke mer än nio på kvällen, och intervjun blev
riktigt fin och rörande mot slutet. På modellsnickaren
tänkte han visserligen icke så mycket, när han ned­
kastade de sista raderna; jubilaren tycktes nästan vara
glömd, och det föreföll författaren, som om han fanti­
serat om en helt annan person.
– Pang, utbrast journalisten. Så kan det gå!
Därefter tände han en pipa och blåste ut ett par
kraftiga moln kring sitt huvud, varefter han för­
sjönk i drömmerier, som delvis voro mycket dystra;
men så fort hans tankar leddes in i den dåliga ekono­
miens mörka gränder, då spratt han åter upp och sade
för sig själv:
– Nu till killekill-kupletten! 

*

Det händer ibland människor, att de besväras av
bilder från det förflutna, bäst de ligga i lugn och ro
för att vila, eller när de sitta försjunkna för att tänka
mer eller mindre angenäma tankar. Det behöver icke
dyka upp några egentligt skrämmande bilder eller
några sorgliga syner av det svarta slag, som fram­
kallas av samvetet. Det kan vara genanta bilder, irri­
terande tavlor, som erinra om mycket dumma hän­
delser, dem man, hur oskyldiga de än äro, önskar att
ha sluppit uppleva. Då spritter tänkaren till, knäpper
med fingrarna och viftar med händerna för att schasa

bort det han ser, ungefär som om han sökte avvisa
envisa flugor, som stinga häftigt och framkalla den
bittraste klåda. Knäpper man icke med fingrarna,
schasar man icke med händerna, kan man i stället börja
vissla intensivt för att få bort tavlan, eller också händer
det, att man blir tyst och alldeles röd i ansiktet, medan
förevisningen pågår. Särskilt för känsliga personer
med självkritisk läggning eller benägenhet för
självnedsättning, bli dessa flugor mycket närgångna,
dessa minnesbilder alldeles ofantligt tydliga. I färgen
äro de klara som skioptikonbilder men äga samtidigt
rörlighet, framspringa levande och tydligt, i varje
detalj väl utförda kopior av tilldragelser i det förflutna,
dem den ofrivillige gratisåskådaren för allt i världen
icke önskar se.
Cello var stundom besvärad av sådana förevisningar,
särskilt när han kände sig trött eller modstulen. Sam­
vetet tycktes honom mäktigt och vördnadsbjudande,
med en gudoms välmenande allvar i varje slag och
hugg, men detta undersamvete var småaktigt och
kitsligt, det bråkade för rena bagateller och futtigheter.
Blamageguden eller Kontrollanten, så benämnde
Cello denna fridstörande andliga makt.
En gång låg han stilla i sin säng och tänkte på sin
framtid, som han för stunden såg tämligen ljus och
glad. Då inställde sig Blamageguden med sin kinemato­
graf och upprullade för den häpne iakttagaren en den
mest obetydliga och egentligen endast lustiga minnes­
bild från ynglingaåldern. Med stigande rodnad av
skam på sina kinder såg Cello sig själv i sjuttonåren,
gående över en gård. På andra sidan av denna gård
låg en toalett, men till denna fanns endast en nyckel,

och denna nyckel innehades för ögonblicket av filo­
sofie doktor Bergström, som just nu, jättestor och gno­
lande med basstämma, nalkades på gårdsplanen. Den
unge Bengt Erlandsson ämnar sig emellertid icke dit,
varifrån filosofie doktorn kommer, men den senare
antager detta, varför han räcker ut handen, i vilken
nyckeln är dold. Ynglingen, som icke känner doktorn
men hyser stor vördnad för honom, missuppfattar
rörelsen och rusar fram, trycker ödmjukt doktorns ut­
sträckta hand och bugar sig, slagen av en så hedrande
utmärkelse. Då han emellertid i handen känner den
kalla sanningen i form av en toalettnyckel, blir han
ytterst generad, förvirrad, nästan upplöst, men doktorn
fortsätter vandringen på gården, sjungande med sin
basstämma.
När nu Cello såg denna enkla lilla bild upprullas
för sig, borde han ha skrattat, men han spratt upp i
sängen och småvisslade häftigt som för att distrahera
sig själv, förbannande Blamageguden, som ingenting
glömmer av genanta händelser, små eller stora, i en
känslig människas liv.
Vid ett annat tillfälle förevisade Blamageguden för
honom en tavla, föreställande Cello vid en middag, där
han icke blivit uppmanad att hålla tal, men ändå
gjorde det och kapitalt misslyckades. Den min, som
den olycklige mannen gjorde för att söka reparera
skadan, en min lika misslyckad, som det egentliga­
misslyckandet självt, återfanns på Blamagegudens duk.
Färger och rörelser voro perfekt återgivna. Cello tog
sig denna gång för huvudet och blev het i ansiktet.
– Åjåjåjåjåj, kved han. Schy, schy, schy!
Han viftade med armarna för att få bort bilden.

Hade emellertid Blamageguden inskränkt sig till
tavelförevisningar från gångna tider och alltså endast
tjänstgjort som en perfid historiograf med levande
bilder, hade det ändå kunnat gå an, men denna kon­
trollant ägde även en stämma, som lät höra sig, till
exempel när Cello någon gång skrev anspråksfulla
vers med oäkta anslag. Kontrollanten kunde visserligen
därvid göra honom tjänster såsom satirisk tuktare och
gisslare, men hur obehaglig skulle han icke bliva, när
den poetiskt anspråksfulle Junker Morgonröd nu äm­
nade slå sig ned och skriva kupletter.
Jag tar inte tillbaka, tänkte Cello. Fordrar man av
mig, att jag skall skriva lokala kupletter och lägga in
pikanterier, så skall jag försöka göra det. Jag måste
ha pengar!
Dräpa sig själv är att leva – – 
Efter att ännu en gång ha för sig själv citerat dessa
mörka och bittra ord satte sig Cello ned och började
tänka på bagare Vesterlund och snickarmästare
Fryxell.
– Nej, först måste jag knäppa melodien! 
Han grep den förgätna violoncellen och knäppte
melodien, som för honom stod i ett minnesmoln av­
punsch. Knäppningen, som skedde pianissimo, lät något
spöklik i den tysta kvällen. Utanför drog det i träden
och klang i telefontrådarna. Journalisten satte sig
sedan åter till skrivbordet och nedkastade följande
versrader:
Det gäller
när det smäller
att vara klar i


Det gäller
när det smäller
att vara på sin kant.
Fillefill!
Att vara elegant
killekill
att vara ...


– Hallå där, avbröt Kontrollanten.
– Bråka inte du, bara, mumlade Cello, här gäller
det pengar eller livet.

Att vara högst charmant
killekill.
Om det är blåsigt väder
det gäller nog att ha – fillefill –
prima underklä ...

– Rätt så, utbrast Kontrollanten erkännsamt. Dessa
ord äro fallna av en äkta drömmare! Ungefär så hade
du tänkt dig din diktsamling.
Kontrollantens infernaliska infall att i detta ögon­
blick fingra på Cellos gamla dröm gjorde endast en
sekund intryck på den beslutsamme författaren.
– Jag måste försöka att träffa kuplettonen. Det
duger minsann inte att vara litterär. Jag är såld, om jag
inte kan imitera kupletten ordentligt.

Om det är blåsigt väder
det gäller väl att ha – fillefill –
prima underkläder,
små spetsar-tralala!
Killekill.


– Och nu kommer man till refrängen!
– Bara ett svin i miniatyrformat, insköt Kontrol­
lanten med försmädlig stämma.

Både fröken Gunnarsson i blomsterhandeln – pang!
och även Lasse Strömbergs lilla fru,
måste, retande, kokett
välja elegant och – – –
Fint ska det vara,
högst pikant också!
Fresterskor i skara!
Högst charmant  – – –

– Det är lögn, att jag kan få in den riktigt delikata
kuplettonen. Det är visst omöjligt att få någon fason
på refrängen.
– Du har lyckats fasonera om din själ, yttrade Kon­
trollanten, som dock icke tycktes ha någon verklig
makt över den försvurne.
– Jag skall i stället börja på versen om bagare
Festerlund, sedan jag nu har övat mig litet i det pi­
kanta.

Att punscha
och att luncha
med litet brännvin till,
fillefill!
Det gör man om man vill,
killekill.
Om bagar –

– Bagare Vesterlund har, mig veterligt, aldrig gjort
dig ett uns förnär, sade Kontrollanten, som nu tycktes
försöka att imitera samvetets röst, sedan mer eller
mindre satiriska protester icke längre hjälpte.

– Bagare Vesterlund är en hycklare, svarade Cello.
Han angrep snickarmästare Fryxell, fastän han själv
inte hade rent bröd i påsen. Hyckleri är otäckt.

Om bagar Festerlunden,
vill taga supar små – fillefill –
skäller han på stunden,
när andra göra så – killekill.

– Den låter inte så dumt, ursäktade sig Cello. Öm­
tåligt folk skulle visserligen säga, att det är en smula
genant att skriva mot bättre vetande, men i grund och
botten har ju allting sitt berättigande. Jag skriver ju
utan litterära anspråk, och litet elakhet måste det ju
vara, annars dör publiken av ledsnad.

Fint ska de vara,
min bästa Festerlund!
Killekill!
Sup din starka vara,
men skäll av hjärtans grund.
Fillefill!

– Såvitt jag kan förstå, så har jag lyckats, sade
Cello, ganska belåten med sitt första försök i kuplett­
genren.
– Du har lyckats förträffligt, svarade Kontrollan­
ten. Ja, så utmärkt, att den här tonen aldrig mera kom­
mer att gå ur dig. Försök nu att skriva en verklig dikt
efter detta. Haha! När du är färdig med det här, så
säg bara ifrån! Jag har några tavlor att visa dig.
Fastän Cello för ett ögonblick gripits av oro och
tvekan, fördjupade han sig emellertid i kupletten, som
huvudsakligen kom att handla om damernas former

och bagare Festerlunds intolerans samt snickarmästare
Fryxells bränneriapparat. Därefter sträckte han ut
benen under skrivbordet, sträckte likaledes ut armarna
och vräkte sig tillbaka på stolen med en förfärlig
gäspning. Han var trött men ansåg, att ett gott arbete
var gjort, och nu ämnade han gå och lägga sig.
Medan den unge herrn lät kängorna med ett par lätta
dunsar falla på golvmattan, ställde Blamageguden upp
sin apparat för att ha den färdig, när den uttröttade
dramatikern lagt sig till ro i sängen. Cello kröp omsider
ner under täcket och ämnade nu låta invagga sig i
behagliga drömmar om revyguldet, som skulle betala
hans skulder och göra honom till en fri och hederlig
karl, när i detsamma en serie klara, levande bilder
drogo förbi hans ögon.
Blamageguden hade i afton ett rent bländande lager
av sådana, och flera av dem tycktes vara nytagna.
Bland annat såg Cello sig själv stå framför teater­
direktör Billkvist och kamrer Kalm, läsande sin vår­
dikt. Med fasa betraktade han den löjliga figuren, som
anspråksfullt uppläste ett skaldestycke, som nu kling­
ade falskt och fånigt i hans öron. Han tyckte sig
se de båda teatermännens ansikten, och vad han själv
i deklamationens ögonblick icke observerat, det av­
slöjade Blamagegudens pålitliga fotograferingskonst.
De båda teatermännen logo ett sardoniskt leende bak­
om hans rygg.
Cello vred sig i sängen, blodröd i ansiktet och små­
visslade som en stare.
– Ps, ts, schy, schy, väste han till sist.
Men liksom för att hämnas sitt nederlag vid skriv­
bordet lämnade Blamageguden eller Kontrollanten

den olycklige ingen ro. Han förevisade Cello honom
själv, när han en gång, servil och fjäskig, sökt tränga
sig fram till en bemärkt person för att denne skulle
skåla med honom; han såg sig också sitta i ett sällskap
och med docerande gester tala om landets olika dia­
lekter, medan en tystlåten man med saktmodig min
och klara blickar kritiskt betraktade honom. Denne
man visade sig sedermera vara docent i nordiska språk
och speciellt framstående i sin sakkännedom om de
svenska provinsialismerna.
– Åjåjåjåj, jämrade sig den olycklige revyförfatta­
ren. Åjåjåjåj!
Och först sedan Blamageguden ytterligare visat
en mängd prov på sin enastående fotograferingskonst
och dragit fram de klaraste och tydligaste bilder ur
Cellos förflutna liv, retat honom, upprört honom och
generat honom, stoppade fridstöraren in sin apparat
och försvann, lämnande åt sömnen att taga hand om
den uttröttade författaren till kupletten om den intole­
rante bagare Festerlund.








FYRTIONDE KAPITLET.

»Ä. S. * Rep. fr. Entr. a. gr. Tsd. 5 kl. 8.»

Den ganska livskraftiga logen Ädelstjärnan, vars
grundpelare tänktes murade på guldbottnen av några
sköna bibliska ord, var en loge, där varje medlem blivit
av kvinna född och alltså endast var en fattig, brist­
fällig människa. Därav följde, att de bibliska orden
och logens vackra syften ibland kunde bli glömda
för tvister och intriger, ingivna av människosläktets
fiende, som inom tekniska förbund, ideella samman­
slutningar eller för övrigt all föreningsverksamhet
tyckes ha vissa regelbundna tjänstgöringsdagar, dem
han aldrig försummar. Av den stora stjärnan, som
krönte bokstäverna Ä. S., vilka då och då voro synliga
i annonsspalterna över högtidliga och mystiska sam­
manträdeskallelser, lät den onde aldrig skrämma sig.
Han visste, att han vid sammanträdena, hur milt och
vackert de än började, skulle få gott skadestånd för de
olustrysningar, det vackra och goda framkallade hos
honom, bara han ståndaktigt bemödade sig om att
stanna tillräckligt länge.
Logens medlemmar hade kallats till möte denna af­
ton genom en annons, som var utstyrd på nyss
nämnda sätt och försedd med bokstäverna Rep. fr
Entr. a. gr. Tsd. 5. kl. 8. De i högre grader invigda

bröderna visste, att bokstäverna betydde: reparations­
frågan, entreprenadanbud granskas, tisdagen den 5,
klockan åtta, men de yngre logemedlemmarna erforo
en känsla av högtidlig olust, blandad med självmed­
vetenhet, då de togo del av kallelsen.
När medlemmarna nu församlats i den tämligen
enkla, men dock hemtrevliga lokalen, hördes ett stilla
sorl, som avbröts, när Ordförande-Befallaren, iförd ett
rött band med väldig stjärna samt dessutom en liten
silverbroderad dödskalle i omedelbart grannskap till
det välputsade helskägget, tog till orda och med mild
stämma yttrade:
– Stjärnbröder!
Äro nu alla de, som samlas i Ädelstjärnans välsig­
nade namn, medvetna om vägen vi gå? Vill Nedre
Befallarebrodern upplysa om detta, och kan han för
oss utpeka vägen?
Nu reste sig vid en låg pulpet en liten man, som
talade högt i falsetten, oändligt honungslent men sam­
tidigt med en viss fasthet. Den lille mannen, som över
bröstet bar ett grönt band, från vilket vid ena sidan
dinglade en yxa av nickel, yttrade, i det han höjde
handen och satte ett fett barnpekfinger upp i luften:
– Vägen går mot Ädelstjärnan. Alla äro med vid
vandringen. Yxan, som röjer väg, heter EVIG VÄN­
SKAP, HJÄLPSAMHET OCH TROFASTHET, SAN­
NING OCH RENHET.
– Ha stjärnbröderna intet att svara häruppå? inföll
Ordförande-Befallaren i en ton som om han uttalat en
mild förebråelse.
– Vi svara: ÄDEL STJÄRNA, ÄDEL SYFTNING,
ropade ett trettiotal röster i bänkarna.

Nu började en liten orgel att pipa såsom en själ i
stor nöd, och en sång, snarlik ett mummel, åtföljde den
smärtfyllda melodien. Sedan ytterligare några ceremo­
nier under stillsam gång och med det noggrannaste
iakttagande av ritualen blivit utförda, påskruvades full
belysning i salen.
– Vi skola nu, sedan löftet till Ädelstjärnan avgi­
vits, övergå till vissa angelägenheter, som samman­
hänga med frågan om logens framtid, yttrade Ord­
förande-Befallaren. Som alla bröderna torde vara
underkunniga om, att den länge påtänkta reparationen
nu skall äga rum, ber jag Nedre Befallarebrodern upp­
draga åt stjärnbroder Planertz att lämna upplysningar
om de utredningar, han i denna viktiga fråga företagit.
Mannen med honungsfalsetten snarare kvad än ta­
lade nu, riktande sina milda ögon mot en av de främ­
sta bänkarna.
– Stjärnbroder Planertz ombedes att lämna upplys­
ningar om inkomna entreprenadanbud och om repara­
tionsfrågans läge.
Broder Planertz, vars breda rygg reste en oöverskåd­
lig mur för de närmast bakom sittande, tog till orda.
På grund av hans sakliga framställningssätt verkade
anförandet, som hölls omedelbart ovanpå milda röster
och mystisk musik, liksom ljudet av en såg mitt i en
påskhymn.
– Det förefaller, yttrade broder Planertz, som de av
mig granskade anbuden skulle väga tämligen lika,
ställda emot varandra, detta så väl med avseende på
pris som ock med hänsyn till materialiernas kvalitet,
och det är endast rörande avloppsledningarna till det
påtänkta diskrummet i anslutning till köket, som an­

buden väsentligt skiljas, så ock när det gäller anbuden
på den stora stjärna av slipat glas i lyktform, vilken
skulle utföras ovanför Ordförande-Befallarens högtids­
säte. Det förefaller mig rätt förvånansvärt, att denna
glasstjärna, vilken skulle förses med åtta femtioljus­
lampor, kan draga så betydande kostnader i stjärn­
broder Kumlins anbud, när grosshandlare Tedblad,
vilken icke är stjärnbroder, lämnat ett anbud, som
långt understiger det förra. Medan alltså ...
– Ordförande-Befallare! Jag anhåller att genast nu
få ordet, då jag något senare måste avlägsna mig, hör­
des en av raseri flämtande röst.
– Stjärnbroder Planertz har ju nu ordet, svarade
med en förebrående kerubstämma Ordförande-Be­
fallaren, men tillade: Vill broder Planertz låta stjärn­
broder Kumlin yttra sig?
Planertz bugade sig tungt och prasslade med sina
papper, varefter den flämtande rösten vidtog:
– Omöjligt, omöjligt att göra en sådan stjärna bil­
ligare, nå, vad är det för glas, för glas, som det andra
anbudet bjuder på, skulle intressera mig få veta, be­
skylles öppet för att inte veta vägen uppåt, lika god
stjärnbroder som någon av de andra här i sällskapet,
verkligen mycket, ja, upprörd, mycket upprörd över ett
sådant påstående, vad menas? Ett sånt helv– ett så­
dant herkulesarbete som det är med en sådan lykta,
tror jag inte att någon av de närvarande kan bedöma
– är inte värdig, kan jag förstå ...
Ett sakta och förvånat mummel förnams nu runt
omkring.
– Låtom oss lugnt diskutera, stjärnbroder, vädjade
Ordförande-Befallaren med stor fattning.

Men plötsligt smattrade hans stämma, som om han
avfyrat en serie pistolskott tätt på varandra.
– Hör på, Nedre Befallarebroder! Vad säger Stjärn­
skriften, när hjärtan oroas och sinnen förvillas?
Det var icke första gången kamrer Block visat stor
kraft. Också var det mest i egenskap av domptör, som
han blivit så högt lyftad mot Ädelstjärnan. När nu
Ordförande-Befallarens röst började ljuda så häftigt,
anade man liksom glödande tänger och andra inkvisi­
toriska redskap bakom hans ord; han hade utbytt ke­
rubens flöjt mot domsbasunen. Den lille mannen med
honungsfalsetten reste sig åter upp, lyfte barnpekfing­
ret i luften och läste med sin milda stämma, som något
avspeglade sinnesrörelse:
– Stjärnskriften säger: Bitter bölja bryts och brist!
Kom kärlek, mild och mjuk! Förvillade hjärta, sök
strålen, som skiner i självprövnings stunder!
– Ja, men, fortsatte likväl den flämtande rösten,
lika oböjlig och obruten som förut. För självkostnads­
pris, extra slipning, tag vem som helst, och försök få
samma kvalitet för billigare pris ... jag ger ...
Nu avbröt Ordförande-Befallaren stjärnbroder Kum­
lin nästan med ett rytande, riktande sitt rop åt hela
församlingen.
– Stjärnbroder, haven I intet att svara härpå?
Då uppsteg från bänkarna ett nytt sorl, i vilket för­
dömande ord urskildes. Detta var logens ritualenliga
plägsed att tysta vanvördiga talare.
– Stjärnfläckaren tige! Ädel Syftning!
Den flämtande rösten tystnade, och en nedtryckt
stämning härskade en stund bland bröderna, som dock

icke voro ovana vid scener av detta slag, allra helst
när det gällde materiella ting.

*

Många av bröderna omfattade logens goda syften
med tämligen barnsliga hjärtan, en stor del hade sökt
inträde för att knyta affärsförbindelser vid glaset, en
annan och mindre del för att få härska och leda samt
den allra minsta delen för att utöva vältalighet. Samt­
liga voro dock medvetna om att sällskapet verkade
stödjande och hjälpande och deltogo därför allvarligt
i högtidligheterna, mer eller mindre förtryckta eller
imponerade, för att efteråt få samlas vid punschen,
som ägde förmåga att utjämna gradskillnader och
göra stjärnbröder med yxa eller dödskalle till de enk­
lare brödernas likar.
Vilka brustna stämningar, som än härskade inom
logen, när romantikens röda bölja skar sig som sur
mjölk mot verklighetens gråa, så stodo stjärnbröderna,
utifrån sedda, med ödesdigert sammanpressade läppar
och hemlighetsfullt förmörkade ögon, då någon tviv­
lare ställde förfrågningar om meningen med det hela.
– Du borde, tillrådde vederbörande stjärnbröder,
du borde gå in i Orden. Där får du helt andra synpunk­
ter på livet. Då först blir det mening i allt.
– Jag vet, att syftet är gott, kunde tvivlaren säga.
Men stjärnbröderna uppträda dock, som om de blickat
bakom dödens förlåt. De göra sig sken av att veta mera
om de högsta sanningarna än några andra. Ändå äro
de ju vanliga människor.
Det leende, som då krusade stjärnbroderns läppar
måste ha liknat Guds leende, när en fåvitsk ängel dar­

rande frågar om livets mening. I detta leende låg dels
mystisk förbehållsamhet, som förkrossade, dels sorg
över att se förmätenheten så slå ut sina stinkande blad.
Men även ideellt anlagda stjärnbröder hade i logen efter
någon tid överraskat sig själva med att visa anlag för
härsklystnad och översitteri, som de förut icke upp­
täckt. Det gick väl an att tala med kerubstämma, då
man satt på en högre stol, men att höra andra sitta
däruppe och tala lent, medan man själv fick stå
nedanför och höra på, det kändes understundom mer
än svårt. Vid sådana tillfällen kom Stjärnan i kollision
med Jorden, och det uppstod ödsliga knallar och en
sur dunst.
Vad ingenjör Planertz beträffar, hade denne tung­
rodde man sökt inträde i orden, fast besluten att er­
övra en maktställning, på vilken plats det så månde
vara. Efter att ha gjort sig skenbart oumbärlig i
vissa tekniska och ekonomiska ting pressade sig bro­
der Planertz sakta men oavlåtligt framåt. Han var en
psykologisk gåta så till vida, att han, trots sina jordiska
intressen, tycktes ha en viss dragning åt det mystiska,
men troligen hade broder Planertz icke hunnit göra
klart för sig själv, huruvida det verkligen var mysti­
ken eller lusten att sitta på andra, som bringat honom
in i dessa kretsar. Sak samma vilket. När nu emellertid
Planertz en gång var intagen i Ä. S., då måste han
där sätta sig på en av de bästa platserna. Till en bör­
jan måste han nöja sig med att vara broder bland de
enklare bröderna, men så småningom tilltvang han sig
uppdraget att vara ordens F.-broder, det vill säga
Fägnare eller Klubbmästare; därifrån steg han till
logens M. G., en mystisk förkortning av ordet Munter­

gök, med vilket rumormästaren betitlades. Om nu
samtliga stjärnbröder i norr, söder, öster eller väster,
sökande, suckande, trofast och träget länge letande
genomrest hela världsalltet för att finna en lynnes­
torrare Muntergök än broder Planertz, hade de säkert
måst återvända till Ordförande-Befallaren med oför­
rättat ärende. Men när logens förre M. G., som var,
distriktsveterinär och tillfällighetsdiktare, hade avlidit
till följd av en åkomma i pancreas, vågade helt enkelt
icke vederbörande på den lediga platsen tillsätta någon
annan än ingenjör Planertz, som med ett högtidligt
leende åtog sig uppdraget. Till detta gick han med
samma metodiska beräkning och samma lugna vilje­
kraft som de ingenjörer, vilka på sin tid sprängde
fram Simplontunneln. Broder Planertz tog sig före
att urklippa skämtsamma anekdoter och historier, med
vilka han fyllde ett av sina plånboksfack och sedan
läste upp i brödrakretsen. När högtidligheterna vid
logens sammankomster voro förbi, började samkvämet
vid punschen; timglas och yxor lades åt sidan, stjärnor
gömdes i skåp, och det var vid dessa tillfällen broder
M. G. skulle fungera.
Ordförande-Befallaren ropade nu i kväll med ett
försök till gaskighet för att avskaka allvaret från sam­
manträdets förra del:
– Broder M. G.! Låt oss nu få höra några av dina
putslustigheter!
Stjärnbröder Planertz blickade då allvarligt omkring
sig, precis som om han ämnat trotsa befallningen att
vara putslustig och i stället tänkt hålla en föreläsning
om skillnaden i tekniskt och hygieniskt avseende mel­

lan ytvatten och grundvatten. Men snart hördes han
läsa med sin grova stämma och på sitt långsamma sätt:

”Betänkligt tecken.

En handelsresande kom en dag till en gästgivargård
och bad att få skjuts. Då drängarna voro borta, fick
en flicka köra för honom. Handelsresanden tyckte det
gick för långsamt och sade till flickan – – – ”

– Bravo, ropade Ordföranden-Befallaren, när anek­
doten var berättad.
Men bland stjärnbröderna härskade delade meningar
rörande anekdotens kvickhetsvärde. Stjärnbroder Pla­
nertz rörde emellertid icke en min, utan lade endast
urklippet åt sidan, varefter han på sitt vanliga pedan­
tiska sätt framtog ett nytt urklipp. Den mörka rösten
ljöd ånyo:

”Från exercisheden.

Löjtnanten: – Om någon obehörig närmar sig bron,
så skjut honom på fläcken! Har 47 förstått?
47:an: – Jaha då. Men – om utifall han inte har
någon fläck o. s. v.

– Bravo, ropade åter Ordförande-Befallaren och
höjde ett punschglas. En äkta Stjärnskål för det skoj­
friska gosselynnet! Må det alltid vara tillstädes i vår
krets.
– Ädel Stjärna! Ädel Syftning, ljödo ropen runt
omkring.
Men i ett hörn sutto några ofridsamma och bland
dem en äregirig tandläkare från Stockholm, som all­
deles nyss blivit intagen i orden och hade rykte om sig
att vara en utmärkt anekdotberättare.

– Va tusan, väste denne. De där anekdoterna är ju
två år gamla vetja. Äh, hörru! Dumheter! Vad är det
där för en dystergök, han skulle ju vara en muntergök,
vetja!
– Ja, tillstod en annan stjärnbroder. Här är, vid
Gud, inte allting som det borde vara. Här finns myc­
ket att ordna i. För den som vågar. Men Planertz törs
de inte röra nu. Han betyder så mycket för logen, se.
Stjärnbroder Planertz satte sig ned som efter en
lyckligt avslutad debatt i Teknikerförbundet och sam­
kvämet fortsattes, därvid den lille mannen med
honungsfalsetten och barnpekfingret läste upp en vek
dikt om Makan och Modern. Denna dikt framsades
med darrande röst:

Makan och Modern.

Tänk på henne ni, som bålar tömma,
tänk på henne uti glädjens stund.
Må ni aldrig Makan eller Modern glömma,
medan bägarn går sin glada rund.

Ensam hon får sitta uti tjället,
medan ni med sång och skämtsamt glam
roa er och glädjas uti stället.
Hon har plikten, tung och allvarsam.

Tänk på henne uti hemmet gärna!
Lillen gråter, hennes käraste klenod,
medan ni för idealens stjärna
höjer skål på skål, som skingrar sorgset mod!

– Tack, Nedre Befallarebroder, för din vackra och
härliga sång, ropade Ordförande-Befallaren och höjde

sitt glas på nytt. Jag ber alla stjärnbröderna att del­
taga i en skål för våra kära, vilka långt borta från
denna krets kanske just i detta ögonblick bära plik­
tens tunga. Leve kvinnan!
– Leve kvinnan! Ädel Syftning, hördes åter de fest­
liga ropen.
Men hade nu verkligen de gifta stjärnbröderna och
i synnerhet den lille mannen med honungsfalsetten och
barnpekfingret känt och tyckt i överensstämmelse med
diktens anda, då hade uppbrott omedelbart skett och
alla hade störtat hem till modern och barnet. Men i stäl­
let fortsattes festligheterna, och ingenjör Planertz skar
ännu en liten lager genom att uppläsa en anekdot
om ett par sängresårer. Medan emellertid broder P. ett
ögonblick avlägsnade sig, passade den färske stjärn­
brodern från Stockholm på att berätta en historia om
en tjock sjökapten, som skrämde vettet av en städerska
genom att kläda sig i korsett. Den nye berättaren lyc­
kades utomordentligt väl, applådsalvorna rungade i
samma stund, som stjärnbroder Planertz åter
gjorde sitt inträde. Hans avundsmän sågo honom redan
avsatt från sitt ämbete som broder M. G., men de hade
icke riktigt gjort klart för sig, med vilken grundlighet
Planertz gått till sitt värv. Den hotade Muntergöken
upptog nämligen ur västfickan en hittills dold reserv­
historia, som handlade om en fästman, som av miss­
tag bjöd sin fästmö på laxerkonfekt.
I ett slag hade stjärnbroder Planertz återerövrat ett
visst anseende som Muntergök i logen Ädelstjärnan.
Allting lyckas, om man går metodiskt tillväga,
tänkte den tunge herr Planertz för sig själv. Både det
ena och det andra!

För att emellertid fastlåsa den färske stjärnbrodern
från Stockholm och avstänga honom från vidare täv­
lingsförsök för aftonen bad ingenjör Planertz att åter
få vidröra avloppsledningarna i diskrummet, men
diskussionen dog av sig själv, och snart tittade en grå
dager in mellan gardinspringorna, kallande de ogifta
stjärnbröderna till sina ungkarlskulor och de gifta hem
till den ensamma men aldrig förgätna Makan och
Modern.








FYRTIOFÖRSTA KAPITLET.

Julklockorna och Jultomten.

Julklockornas darrande klang svävade över de vita
taken på julaftonens morgon. Det snöade blitt och med
stora stjärnor över kyrktornens spiror, över kansli­
husets brutna tak, över fabriker och nakna parker.
Det lades vit ull på Mötesklockan vid stora torget, över
Kurirens stora skylt med de blåa emaljbokstäverna och
över Hotell Svanlunds fågelboliknande vindsfönster.
Vid ett av dessa fönster stod i dag på morgonen en
man och rakade ett par ganska trinda kinder, medan
de nytra, gröna ögonen kvickt spejade i spegeln för att
kontrollera knivens gång. Det enkla rummet, i vars
gamla kakelugn en brasa väsnades med knäppar och
språk, var ett av hotellets billigaste, men man hade
därifrån en fri utsikt över industristadens svarta skor­
stenar, och även en vit strimma av den isbelagda sjön
kunde skönjas från fönstren. Dock hade icke rummet
blivit hyrt av mannen, som rakade sig, på grund av
dess företräden i utsiktsväg utan uteslutande därför,
att det var ett billigt och synnerligen fredat rum. Förre
bankiren Solander hade nämligen behov av en viss av­
skildhet, när han uppehöll sig i denna stad, som skå­
dat honom i gudagestalt högt över taken på ett guld­
moln, men som även sett honom utspys från sin him­

mel med dunder och brak och nedstörta till jorden.
Snöväder och gråväder hade herr Solander lärt sig att
hålla av, liksom han förr alltid bäst tyckt om sol­
skenet, när det grant blixtrade i hans darrande bil
utanför bankirkontoret. Ju tjockare flingor, desto
bättre lynne – och i dag hade herr Solander önske­
väder. Han gnolade, medan kniven skrapade och bra­
san sköt sina salvor i kakelugnen.
Bankir Solander hade efter affärens avveckling, allt­
jämt med hälsans färg på kinderna, fortsatt att leva.
Han steg ur sin lyxbil för att icke mera nedsjunka i
dess elastiska dynor, men detta allvarliga steg tog han
med en förvånande sinnesstyrka. Icke heller tycktes
det svavelregn av förbannelser, som efter fallet utlöste
sig över hans trinda huvud, på något allvarligare sätt
skaka den ruinerade mannens nerver. Hans forna, nu
mycket bittra kunder, betraktade denna traditionsfient­
liga bild av en krossad storhet med hälften harm och
hälften beundran. Helst skulle de ha velat se bankir
Solander, stödd på två kryckor och med en svart lapp
för ögat, vandra omkring i staden, levergul i ansiktet,
hackande fram ursäkter och böner om nåd och förlå­
telse med en jämrande röst. Men herr Solander kunde
icke stå sina förra kunder till tjänst med en sådan
hemsk bild av upplösning och elände bara för att göda
skadeglädjen och vreden hos dem. Den runde, rappe
mannen gick i stället på gatorna med sina guldbågade
glasögon, sina gråblonda tandborstmustascher under
en hyfsat vinröd potatisnäsa, alltjämt välklädd och
nyter, låtsande som om förbannelserna varit kompli­
manger och bittra grin hugnesamma leenden. Att herr
Solander var så stark i motgången berodde till stor del

på verklig berghälsa och en aldrig rubbad samvetsfrid,
men även på den av alla förbisedda omständigheten,
att bankiren, som tidigare än kunderna varsnat sku­
tans säkra gång mot oundvikliga skär, för länge sedan
genomlidit katastrofens alla fasor. Medan de andra
ännu hoppades på sin lycka och voro röda och glada,
hade bankiren verkligen en tid varit något blek, men
ingen hade lagt märke till dessa spår av oro. Herr
Solander smakade på detta sätt sitt helvete i förskott,
och just i samma ögonblick, som kunderna bleknade
för kraschen, vars explosioner förintade drömmar,
sönderslogo hemfrid och grävde djupa, ekonomiska
sår, hade bankiren åter hunnit att bliva en smula röd
och glad. Han ämnade fortsätta att leva.
En modern konkurs, hette det i Kuriren med täm­
ligen moderat satir. Häpnadsväckande konkurssiffror,
stod det i Morgonposten, där man tydligen baxnat,
som en nutidsmänniska skulle göra inför en levande
urtidsödla av jättedimensioner på ett torg. Bankir
Solander slår världen med häpnad, kunde man läsa i
Aftontidningen. Huruvida bankir Solander i någon
mån kände sig smickrad över dessa rubriker, är för
evigt outrett, men säkert är, att han försvann från
staden, så fort hans person icke längre behövdes för
utredningens skull. Vid höstetid hade han sista gången
blivit iakttagen i fönstret till en tredjeklasskupé, röd
och frisk, vinkande farväl med en rund hand., ganska
gemytligt leende. Det blev emellertid en mycket hård
tid för herr Solander, då ingen plats, inga pengar stodo
till hans förfogande efter sammanstörtandet. Den täm­
ligen blygsamma agentur i aseptintvålar, på vilken han
under en period försörjde sig, gav nämligen skäligen

ringa utbyte, möjligen beroende på att en viss sinnes­
förslappning inträtt hos den ruinerade mänskligheten,
och att denna förslappning i sin ordning födde likgil­
tighet för personlig hygien. Kanhända resonerade den
ekonomiskt slagna mänskligheten så, att när man icke
kunnat bli fri och oberoende, icke glad och rik; när
man icke ens längre hade det så väl ställt som före
spekulationsfebern utan i stället led under sparbanks­
låns och växlars marterande tryck, då kunde man även
avstå från att tvätta sig. i varje fall med tillhjälp av
aseptintvål och alldeles särskilt med den aseptintvål,
som utbjöds till salu av en före detta bankir, vars vitt­
flygande planer och vilda penningbegär varit medver­
kande orsak till så mycket ont. Ofta hade herr Solan­
der under denna tid begrundat lyckans nyckfullhet i
ledsamma hotellrum på skilda platser i landet, sit­
tande med sitt runda, välfriserade huvud lutat i hän­
derna och omvärvd av den ljuvaste doft från alla
tvålproverna. Men länge hade han icke tillbringat
tiden i gagnlöst grubbel. Han vädrade och fikade i
tidningarna, han talade med människor överallt och
började spinna nya planer, dock städse med aseptin­
tvålarna som operationsbas. Han vågade nämligen inte
släppa en agentur, som visserligen ej skänkte honom
någon som helst lyx, men som dock gav honom ett
nödtorftigt uppehälle.
Genom en tillfällighet hade herr Solander någon tid
före jul kommit i förbindelse med en olycklig bok­
tryckare, som utgav en kalender, kallad Julklockorna.
Denna kalender, som från början var avsedd att mätta
ett lokalt eller allra högst ett provinsiellt behov av
julstämning, tyckte boktryckaren, att herr Solander

skulle söka sälja på sina tvålturnéer inom landet.
Leende och utan högmod mottog herr Solander er­
bjudandet men kunde icke tillbakahålla en känsla av
olust var gång, han i övertalningsögonblicket skulle
övergå från tvålen till Julklockorna eller från Julkloc­
korna till tvålen. Mellan dessa två föremål fanns icke
för vältaligheten en än så bräcklig spång; själv kände
herr Solander ett sken av ovederhäftighet utstråla från
sin person under de disharmoniska affärssamtal, han
måste underhålla.
– En vacker liten kalender med en dikt i början.
Konungarnas konung, råd för hus och hem, liten dag­
bok i slutet och dessutom noveller av våra mest fram­
stående författare. Tårar och löjen om vartannat. Priset
är ... Och så har jag en annan sak. En liten härlig
tvål ...
Hur herr Solander än lade sina samtal, verkade det
hela splittrat och oroligt. Stämningen blev icke den,
som bör dväljas omkring en solid affärsunderhand­
lare; det svävade i stället omkring honom en andlig
atmosfär av gardfarihandlare med kängsnöreknippen
hängande utanför lådan och lyckobrev gömda under
locket.
– Det går inte, sade bankir Solander. Jag för­
därvar mitt anseende. Nej, en idé, en idé! 
En måndag i höstrusket på stadshotellet i Arvika
hade herr Solander under en gles palmväxt intagit en
frukostmåltid, bestående av lurad sill och kokt potatis,
åtföljd av en kopp kaffe. Stimulerad av denna måltid,
gick herr Solander gnolande upp på sitt enkla rum,
där julkalendrar lågo uppradade på ett bord och en
mängd välluktande tvålprover på ett annat. Genast

vid sitt inträde i rummet kom herr Solander att lägga
märke till, att kalenderns format var precis detsamma
som lådornas å tio stycken aseptintvålar, och i samma
ögonblick drog en orkan av tankar genom hans finur­
liga huvud, där halvfärdiga idéer en stund trängdes och
dödade varandra, till dess den livsdugligaste plötsligt
hoppade upp på de andras lik.
– Hallå, ropade f.d. bankir Solander. Äntligen!
I stället för att som hittills företaga små resor här
och var i landet, vilka slukade mycket av hans blyg­
samma förtjänster, slog sig herr Solander under stör­
sta stillsamhet ned på ett rum å Hotell Svanlund i
samma stad, mot vars stränder hans vackra guldgaleja
nyligen förlist. Och från denna anspråkslösa vrå ut­
vecklade han en rastlös efterkravsverksamhet. I pres­
sen annonserades tid efter annan följande meddelande:

En gåva till julen för kropp och själ!
Kombinerade tvål- och kalendersatsen Julklockorna,
den vackraste julgåva för alla!
Kalendern innehåller lyftande, roande läsning.
Tvålsatsen uppfriskande stimulans för kroppen!
Insänd o. s. v.

Ibland kunde även nedanstående meddelande om
herr Solanders nya affärsföretag återfinnas av nyfikna
annonsgranskare:

Över 30,000 Julklockor sålda på 14 dagar!
Kombinerade tvål- och kalendersatsen Julklockorna,
årets populäraste julgåva till hem och arbetsplatser!
Glöm icke Edra medarbetare på kontor och fabriker,
nu när helgen är inne!

Giv dem en Julklocksats och knyt samhörighetens
band fastare!
Insänd o. s. v.

Herr Solander, som alltså länge legat och kryssat i
dödvatten, kände liksom en föryngringens fläkt
genomila sig, så snart han märkte, att det började
nappa runt omkring. Siffrorna i tidningarna om den
enorma åtgången voro givetvis falska, men till sin för­
våning iakttog herr Solander, att han denna gång gjort
en riktig spekulation; efterfrågan på tvål- och kalen­
dersatsen blev verkligen ganska livlig, och särskilt
tycktes en del verkstadsägare, hantverkare och lant­
patroner ha lyssnat till de vädjande orden i annonsen
att knyta samhörighetens band fastare.
Snart mottog boktryckaren en anmaning från herr
Solander att trycka flera Julklockor, och det dröjde
icke så synnerligen lång tid, förrän herr Solander, som
nu såg julmarknaden nära slutet, telegraferade:

Tryck tvåtusen Julklockor. Titeln ändras till
Nyårsklockorna.
Solander.

Denna nya order var sedan några dagar expedierad
och en ny liten affärsoperation sålunda inledd av den
företagsamme före detta bankiren. Han hade anled­
ning att för tillfället glädjas, även om affärerna måste
betraktas som tillfälliga hjälpkällor. Ett gott lynne var
också bankir Solanders gäst, medan rakningen pågick
och snön föll stor och grann i ett stilla, saktmodigt
largo utanför Hotell Svanlunds fågelboliknande vinds­
våningsfönster.

Julklockorna ringde klart och vackert. Den ena
klockan i fjärran lät litet mjältsjuk och sorgsen men
ändå högtidlig; den andra klang i dur sin starkt lju­
dande hymn med darrande, utdragna bastoner, som
länge vilade sjungande i luften.

*

Klockornas klang sökte liksom söva vemodet och
saknaden i alla hjärtan, som klappade under fabrikör
Åviks tak, men Jultomten hade kommit till huset i sin
röda luva, sin vida blus och sitt vita skägg, och det var
ingen vanlig jultomte. Lille Edmund smög överallt om­
kring i den gråa tomtekostym, som systern en gång
givit honom, och som brukat komma till användning
under jularna. När fabrikör Åvik, som själv skulle
sätta fot på granen, med sin knotiga hand omslöt yx­
skaftet och höjde yxan för att slå i en träsplits, fick
han se tomten stå bredvid, och det var nära att han
varnande mumlat:
– Undan Edmund lille, akta benen!
Fru Åvik hade sett Jultomten stå nedböjd över en
röd puff, sysslande med några små paket, och Märta
tyckte sig ha hört tasset av hans strumpfötter bakom
dörren till vardagsrummet. Hushållerskan Alma tit­
tade åt köksdörren, som knarrade, och väntade att bli
skrämd av en liten vitskäggig man med röd luva, och
redan hade hon många gånger i tankarna schasat undan
lille Edmund vid bakbrädan, där han stod och hängde
i sin askgrå blus.
De tyckte att det var en evighet, sedan gossen blev
jordad. Sakta och stilla hade förtvivlan domnat, lik­

som vissnat bort, och ur dess stoft spirade vemodsfulla
och vackra minnen. Edmund hade blivit en ande.
Så kom plötsligt julhögtiden störtande över dem,
kringvärvd av sitt buller. Den skulle firas på övligt
sätt hos familjen Åvik, och som vanligt hade man
tänkt att inbjuda ett par ungkarlsvänner, i första hand
den originelle gamle urmakaren, som känt fabrikören
sedan gesälltiden, en lustig skåning, som själv bru­
kade medföra en svart skånsk surlimpa, en liten bytta
med surkål och en burk skånsk senap, allt för att på
julaftonen få vara hemma i Skåne, fastän han befann
sig så långt borta från hembygden.
Vidare skulle ingenjör Planertz inbjudas. Denne re­
spektable men tungrodde herre med sina exakta mått
på allt och sina precisa uttalanden hade nästan omärk­
ligt glidit in i familjens liv alltsedan sommarens
fisketurer. Själv tycktes han vara besluten att bort­
röva dess prydnad och blomma, fröken Märta Åvik,
men flickan hade ej kunnat känna någon starkare
dragning till honom. Föräldrarna gjorde emellertid allt
för att uppmuntra ingenjör Planertz, i vilken de sågo
en präktig man med god framtid, och när sorgen lade
sin tunga hand över allt och alla, då blev ingenjören
plötsligt betraktad som en familjemedlem. De tycktes
finna en viss ro i att se den store mannen vanka om­
kring i huset, lugn och tämligen kall, men alltid
hövlig; och när föräldrarna själva kände det brista
inom sig, tyckte de det vara gott att Märta erhållit ett
värn och ett stöd. Men fröken Åvik erkände icke
ingenjör Planertz såsom sitt stöd och sitt värn; endast
genom omständigheternas tryck bringades hon att
komma honom närmare, och en vacker dag fann flic­

kan, att hon höll på att göra ett offer. Hon uppmunt­
rade ingenjören för att under dessa upprörda dagar
få se ljusare blickar från föräldrarna, vilka nästan
ständigt voro fångna i tankarna på den döde.
Märta Åvik tänkte länge, men hon förmådde icke
att fullborda offret; rädd drog hon sig tillbaka och be­
slöt att hädanefter vara vänlig men också försiktig.
Nu när julaftonen nalkades, deltog hon med iver i
tillrustningarna, och hon sökte vara glad. Men när
skymningen föll, då kom den lille tomten emot henne
ur varje levande skugga i rummen. Vid julgranen hade
under alla år stått en stor björkkubb, som haft sin
lilla roll att spela vid julklappsutdelningen. När nu
tjänstflickan Hedvig rullade in kubben och ställde den
under ett par svarta, gungande grankvistar, satte sig
genast lille Edmund med korslagda ben ovanpå den­
samma, precis som han förr brukat göra. Han satt
där med sitt stora vita skägg, sin gråa blus och sin
röda toppmössa, och när ljusen och kronorna tändes
och julfirandet skulle taga sin början, stirrade alla
familjens medlemmar, en efter en, bort till björk­
kubben under det mörka granträdet.
– – – 
Surret kring julbordet hade dock ett ögonblick stigit
ganska högt, mest till följd av den skånske urmaka­
rens joviala pratsamhet och stridslust. Denne, som var
ett älskvärt original, hade till en gammal redingote på­
tagit vit väst, och när han kom på eftermiddagen, bar
han sin svarta surlimpa, sin surkål och sin med
kanonkula malda senap i ett paket under armen.
– Den här surkålen, Alma, hade han sagt, till hus­
hållerskan. O, hon må tro, att den är kär! Den är så

kär! så kär! Jag förstår mej inte på Anders Åvik, som
inte kan med min skånska surkål. Men utan surkål
kan ju ingen människa fira julen, det är omöjligt det.
Surkålen måste också vara från Skåne liksom senapen,
för det finns inget land i hela världen, som har en så­
dan surkål och en sådan senap.
Ingenjör Planertz hade varit oroväckande vänlig
och förekommande mot fröken Märta, som åter bringa­
des att kämpa med sig själv. Hade icke den skånske
urmakaren varit närvarande, visste icke Märta, hur
aftonen skulle ha förgått, ty ingenjör Planertz tycktes
komma henne närmare och närmare, och hans lugna
och metodiska envetenhet tryckte och oroade, ja, nästan
skrämde henne. En julbukett av rosor hade Märta
under föräldrarnas menande ögonkast mottagit ur hans
hand, och i samma ögonblick hade en gammaldags
fästmanssoffa öppnat sin famn bakom dem. Ett ögon­
blick till och fröken Åvik skulle ha suttit i denna soffa
tillsammans med ingenjör Planertz och hans rosen­
bukett. Hur litet detta än kunde betyda, tyckte likväl
flickan i sitt irriterade tillstånd, att en sådan placering
just nu skulle ha verkat som ett officiellt meddelande
om en förlovning.
En soffa, en rosenbukett och en herre! Nej, -jag
sätter mig inte, tänkte fröken Åvik, och i detsamma
kom den högljudde urmakaren i sin vita väst och högg
ingenjör Planertz i jaquetteknapphålet.
– Allting finns i Skåne, herr Planertz. Men där är
ont om vattenfall, det erkänner jag. Men märk väl,
att vi ha stora skogar också ...
– Här begår herr Silius en överdrift, vilken knap­
past tör kunna emottagas mera än på ett sätt, yttrade

ingenjör Planertz. Men inlägget är väl ej heller från
herr Silius’ sida menat annat än som ett uttalande i all­
mänhet till förmån för hembygden – – – 
Diskussionen var snart i gång; men hur muntert
eller passionerat den lille skåningen utbredde sig om
sitt moderland, och hur korrekt och sanningsenligt
ingenjör Planertz meddelade statistiska uppgifter rö­
rande skogs- och vattenkraftsförhållandena i sin hem­
bygd i norr, hur mycket fabrikör Åvik själv ansträngde
sig för att få fram befängda minnen från ungdoms­
årens Värmland, ville denna julafton ändå icke bliva
vad en julafton förr i världen alltid varit i familjen
Åviks hem.
När julfirandet var över och larmet hade tystnat,
drog Märta Åvik sig tillbaka med sin stora rosenbukett.
Till de andra gåvorna hade hon även fått ett litet paket
ombundet med ljusblå band, som hon ännu icke öpp­
nat. När flickan kom upp i sitt rum, ställde hon rosen­
buketten i en vas och sjönk därefter ner i skrivbords­
stolen, lutande huvudet i sina händer. Bredvid henne
satte sig då den lille tyste hustomten, som i afton följde
var och en av familjens medlemmar till sängs. Märta
kände en varm ström av tårar stiga upp i sina ögon,
medan hon öppnade paketet. Det innehöll en kalender
och en liten tvållåda, och när flickan slog upp kalen­
dern, som bar titeln Julklockorna, visade det sig att
tolv små sidor voro avsedda för dagboksanteckningar
för det kommande året.
– Jag skall skriva om min olyckligaste julafton,
sade flickan för sig själv och beredde sig till att börja
skrivningen i kalendern.
Hon satt en stund och funderade i tystnaden och

ensamheten, varefter det kom några rader med små,
men klara bokstäver:
Den 24 december. Julaftonen.
Den olyckligaste julafton i mitt liv. Jag tänkte hela
tiden på min älskade lille Edmund, och det gjorde vi
alla. Varför tog Gud vår älskling ifrån oss ? Så var det
något annat. O, måtte jag få kraft att motstå P–z. En
rosenbukett av P–z. Denna kalender av pappa. Redan
i morse, när klockorna började ringa, förstod jag, att
dagen skulle bli en sorgens dag. Jag undrar så mycket
på framtiden. Måtte jag kunna reda mig i striden imot
P–z.
M. Å.

*

Julklockorna ringde till julotta, och det var en mor­
gon med svart himmel och vita gator och tak. Det
strålade ur det gamla templets stora fönster.
Cellos närmaste vänner voro bortresta, och i år
kunde han icke för revyarbetets skull fira julen hos
sin syster på landet. Journalisten hade tillbringat
julaftonen tillsammans med ett ungkarlslag på mat­
stället, där tre av uppasserskorna varit med och alla
tre förärats var sin tvål- och kalenderlåda i julgåva.
I likhet med så många andra människor, som icke så
ofta besöka kyrkan, var Cello mycket principfast, när
det gällde julottan; med denna voro även högtidliga
minnen från hemmet förknippade. Cello var ju son
till en organist, som många år spelat den vackra jul­
psalmen i hemstadens kyrka.
Men när journalisten tillsammans med Bokhandels­
medhjälparen, Apotekseleven, Handelsbokhållaren och

Banktjänstemannen, alla tillhörande matställets gäster,
anlände till templet, var detta redan fullproppat av en
högtidsklädd åhörarskara, som trängdes ända ute på
det tegelröda vapenhusets snöiga och våta golv. I trap­
pan, som ledde upp till läktaren, hade emellertid en
del personer hunnit att under försynta småknuffningar
tillkämpa sig anspråkslösa sittutrymmen. I ett par
ögonkast igenkände Cello Symaskinsagenten, Kans­
listen, Exekutionsbetjänten och herr Stoltz, men först
då han kom närmare, urskilde han längst upp i dess
skymning ett par långa mustaschsvansar, som tillhörde
herr Backlund. En lätt doft av våta kläder, hårvatten
och glögg svävade över församlingen i denna kyrkans
avkrok, och nästan utan undantag höllo herrarna
höga hattar i sina händer; endast herr Stoltz, som satt
med sin feta haka mellan knäna djupt nere vid golvet
på en av läktartrappans trånga och amfiteatraliskt
ordnade platser, trillade i handen en hård och låg hatt.
– Ska vi gå igen, viskade en röst i det nästan
omärkliga sorl, som rådde.
– Nej, vi stannar, väste Cello till svar.
Och i detsamma hördes ett fjärran brus av toner,
som växte i styrka och slutligen klarnade i en stor och
mäktig koral, som fyllde det ljusglimmande, immiga
templet med sitt dån. Med andakt lyssnade Cello
till dessa välkända ljud, och hans hjärta värmdes och
blev mjukt. Minnet av fadern steg fram tillsammans
med orgelns toner, dessa än sorlande, söta och flöjt­
ljuva stämmor, än fräna, trumpetliknande och än
brakande och surrande röster, vilka åstadkommo en
lätt darrning under åhörarnas fötter. Han kom ihåg
några kyrkobesök tillsammans med sin moder och

syster under ett annat vitt tempelvalv än detta, men
minnet låg så långt borta och i ett så sällsamt ljus, att
det tedde sig som en erinring från en annan och bättre
värld. Från ett sonort tonande ackord lyfte sig orgel­
spelet upp i rena silverljud med kerubers flöjtröster
och de lenaste sus av höga toner; det liknade ett regn
av fina silverdroppar, varefter det hela sakta löstes
upp, blåstes bort och dog.
En ensam men klar mansstämma ljöd långt därborta;
Cello kunde icke höra mycket av vad prästmannen
talade, men troget stod han ändå och lyssnade i det
kvava vapenhuset med sin höga hatt i handen. Kören
utsände nu ett fridens budskap på sångens vingar till
en bedjande menighet.
– – – 
När gudstjänsten var avslutad, dröjde Cello med
sina tankar långt i fjärran ännu en stund intill den
stora kyrkporten, och förstrött lät han blickarna över­
fara de svarta troppar, som under tystnad strömmade
ut från ljuset under de vita valvbågarna till en grå
morgondager. Plötsligt ryckte han till. Fröken Åvik
passerade förbi lik en skugga, höljd i svarta flor, vid
sin moders sida.
Cello avtog sin höga hatt. Ingen varsnade hans häls­
ning, men den unge mannen stod så pass länge med
hatten i handen, att han kunnat liknas vid en välklädd
tiggare, som på själva juldagsmorgonen bad om en
skärv till förmån för ett fattigt, ensamt hjärta, medan
julklockorna dånade i tornet.








FYRTIOANDRA KAPITLET.

Tre misslyckade belysningar och tre brustna
genier.

– Halv belysning, ropade teaterdirektören, som var
klädd i en randig tvättrock, sådan som användes av
kockarna i Kronans kök, när de förr i världen över­
vakade tillagning av sluring, en soppa av blandade
grönsaker med ganska obetydligt sovel och mycket
vatten. Halv belysning!
I det ögonblick kommandoropet ljöd vid en scen­
förändring under generalrepetitionen på revyn ”Kittla
mig, om ni vågar!” eller ”Bliv inte stött i kanten, lustigt,
mustigt sångdingelidång- och chansonspel, med en och
annan akt, med mycken takt och modern prakt”, här­
skade förvirring på scenen. Där promenerade en av de
unga aktörerna, som hade till uppgift att spela den
med åren allt tacksammare rollen av lätt berusad gent­
leman. Han var söt som en kattunge i ansiktet och
skrattade mestadels förföriskt; han visade då två rader
av pärlor i ett rosigt gap, vartill kom ett uttryck av
lurande kärlekslystnad i hans ögon. Denne unge man,
som säkerligen aldrig drömt drömmen om Hamlet
utan endast längtat efter att få vara en förhäxande
representant för det elegångta, charmångta och pi­
kångta, bar en välsittande frack och föreföll att olovan­

des ha promenerat ut från en herrskräddares fönster­
plansch med vinterns noviteter. En sådan elegans hade
knappast hovmästaren Edelberg eller journalisten
Erlandsson skådat, där de stodo bakom kulisserna,
hovmästaren trängd av en maskinmästare med en
väldig buk under en blåskjorta och Cello mellan två
brandsoldater, vilka stodo oberörda och stilla, som om
de varit pappgubbar i en skjutbana. Den elegante
mannen bar en svart cape med vitt sidenfoder över
axlarna samt en chapeau claque nätt sittande på
skulten. Aktören, som skulle utsäga vitsen om bagare
Vesterlund, nyss ommaskerad med arbetsblus, röd näsa
och hängande mustascher, stod och tittade ut i den
nästan tomma salongen, där endast några vita ansik­
ten skymtade i nedmörkret: primadonnan, ännu klädd
i första aktens dräkt som pensionsflicka, med fläta
nedhängande på yppiga skuldror och korta kjolar,
vilka läto spetsar framskymta, genombrutna strumpor
samt högklackade blankskinnsskor, gick fräsande om­
kring, begagnande varje tillfälle att sticka kamrern,
vilken, svart och stor som ett åskmoln, med ett ut­
tryck av mätthet i sitt gummiansikte betraktade till­
rustningarna stödd mot ett litet bord. Kamrern hade
nämligen nekat hennes man ett förskott.
När direktörens rop i samma ögonblick ljöd, för­
svunno figurerna från scenen. Cello och den ivrige hov­
mästaren skyndade ned på parketten tillsammans
med kamrern. Hotell Lundkvist, det av hovmästaren
till apoteosering föreslagna och till förintelse av staden
dömda matstället, som nyss uppställts på scenen, hade
tett sig så skrämmande i ”stämningsfull belysning”,

det vill säga dunkel sådan, att direktören låtit kom­
mandoropet gå. Nu upprepade han det ännu en gång:
– Halv belysning!
Maskinmästaren skruvade ned belysningen, och det
olyckliga hotellet tedde sig ännu sorgligare och ödsli­
gare än förut. Restaurang Lundkvist var visserligen en
gammal restaurang, dock icke fullt trettio år, men ål­
dern på detta av teaterkonsten så hedrade matställe
må nu ha varit vilken som helst; byggnaden tedde sig
mycket besvärlig att presentera som teaterdekoration i
en stämningsfull scen, och denna scen måste vara
stämningsfull, avsedd som den var att värma de gam­
las hjärtan. Skymning skulle härska, när en vit, i trikå
klädd dam med stadens vapen på bröstkullarna och
en spira i handen kom in och sjöng en kuplett, inspi­
rerad av hovmästare Edelberg och skriven av herr
Erlandsson. Musiken hade under detta nummer blivit
anbefalld av direktören att ”dra smekande på strå­
karna, för helskotta!”
Den lille tunne direktören utvecklade en rörlighet
som en väderkvarn i stark blåst och rusade, tuggande
på en slocknad cigarrett, ned på parketten. Kapell­
mästaren stack upp ett lurvigt huvud med vemodiga
och trötta blickar över orkesterskrankets kant, varvid
det tedde sig som huvudet efter en halshuggen, utställt
till beskådande av en rasande folkhop. Den skara,
som nu var församlad på parketten, var visserligen
icke så stor, men upphetsad var den. Den storväxte
kamrern, teaterdirektören, herr Erlandsson, den röd­
hårige hovmästare Edelberg, som överlåtit eftermid­
dagstjänsten på en ömfotad kypare och skyndat sig
till skådeplatsen, ett pur aktörer samt den unge dörr­

vaktaren Isidor, vilken var så intresserad, att även han
måste blanda sin röst i denna orons kör – av dessa
personer var publiken framför orkesterskranket sam­
mansatt i det ögonblick, då man provade Hotell Lund­
kvist i halv belysning.
– Fortfarande för mörkt, sade hovmästaren, vars
ansikte ryckte, och vars händer arbetade, som om de
tvinnat blånor. Jag tror, det är för mörkt.
– Jag tycker också, att det är för svart, utlät sig
den orolige Cello.
Det avhuggna huvudet började nu att sakta tala,
under en sorgsen klippning med ögonlocken:
– Better att ha fållt lys, fållt lys ... Den melodi är
också så fordammet sentimental. Hele publiken såve
und schnarke såå!
Vid dessa ord lade sig huvudet på sned, slöt ögonen
och dog.
– Sköt kapellmästarn musiken, ropade kamrern
irriterad. Ni kan väl begripa, att det är för svenskar
vi ska spela och inte för polacker. Ni känner inte till
vårt svenska kynne alls. Förlåt, jag säger det!
Det avhuggna huvudet svarade lugnt och stilla:
– Jag micka gott känner vårt svenske folklinne –
– spillet i restårangträdgårder månge år det skall vare
ritsch, ratsch, vielerbong. Nog sentimental i börja på
kvällen, men sedan bliva det ritsch, ratsch. Och på
paus krekas in pianino und slå sodawasser in violon­
cello – det vara svenska folklinne! Mere lys! Ach ja!
Härefter rullade det vemodiga huvudet ned och blev
osynligt för publiken.
Restaurang Lundkvist, som i skymning tett sig som
ett begravningskapell under täta åskskyar, framträdde

nu i halv dager något klarare och tydligare. Det liknade
ett litet kulet häkte, och kunde icke väcka varma er­
inringar om för länge sedan flydda kvällar med sor­
lande toddylag och vackra värdshusmamseller. Vid en
blick på byggnaden kunde man snarare vänta att få se
en uniformerad myndighetsperson träda ut ur porten,
spika upp en kungörelse på väggen eller läsa upprors­
lagen på trappan.
– Ach, ach, talade åter det vemodiga huvudet, som
stått upp ur sin orkestergrav. Besser med en lille auk­
tiån på små punschbuteljen i ställe. Det måste vare
ritsch und ratsch. Punsch på alle bord. Ach, ja!
– Håll käften, kapellmästarn! Pardång! Men var så
snäll och låt oss tänka, utbrast den tunne teaterdirek­
tören.
Hans nervositet sände sina gnistor till de andra;
Cello kände en dov och tryckande känsla i maggropen
och förnam plötsligt något föremål fladdra eller häf­
tigt röras i närheten. Han vände sig om och såg hov­
mästar Edelberg med grått ansikte, röda fräknar och
stirrande ögon stå med vädrande näsborrar, medan
hans stora, bleka händer arbetade på ett sätt, som ver­
kade nästan fantastiskt; de drogo i varandra och hop­
flätades, kröpo under varandra, över varandra, inuti
varandra. Detta var ett uttryck för känslighet, som
man kunnat tilltro en orolig dramatisk författare av
rang men knappast en hovmästare med en så glättig
läggning som herr Edelberg.
– Det blir pannkaka, spådde den olycklige teater­
direktören, som var lysten att få sätta sin gadd i någon.
Vad var det för en fårskalle, som hittade på det där
med Hotell Lundkvist?

– Det var jag, svarade hovmästaren och sträckte
fram huvudet.
– Lundkvist blir vår död, varslade teaterdirektören
med utmanande ögonkast mot Cello. Texten är också
så fördömt släpig.
– Full belysning, yrkade kamrern i däst tonfall.
– Men då går stämningen bort, klagade den tunne
teaterdirektören, som kände förtvivlan isa hjärtat och
upphetta kinderna. Då går stämningen till hellskotta.
Absulemång! Men, fortsatte han i högsta tenor, som lät
lik en tuppsignal i morgonväkten. Nå, försök då!
Full belysning!
Med spänning väntade publiken de sekunder, det
tog för maskinmästaren att efterkomma ordern. Nu
framglänste för deras häpna ögon en syn, som gjorde
ett outplånligt intryck på dem alla. Hotell Lundkvist,
som i skymning liknade ett begravningskapell, i halv
belysning ett polishäkte, tedde sig i full belysning som
ett icke fullt färdigt nybygge i en förstad. Man liksom
väntade att få se en pilsnerbutelj upphalas vid ett
snöre till törstiga murare på taket, man nästan kände
doften av asfaltgrytor och hörde friska hammarslag.
Det var nutiden själv, som i Hotell Lundkvists gestalt
hos de förtvivlade åskådarna framkallade oro för möj­
ligen uppkommande tvister angående arbetstidens in­
delning, bekymmer för strejker och lockouter.
– Hjälp, hojtade teaterdirektören, vad ska vi ta oss
till? Jag är pärdy!
– Låt musiken spela sången, och låt fru Broman
sjunga den, så får vi se, föreslog kamrern, som icke
var en så ömtålig natur.

– Ja visst, instämde teaterdirektören, som åter såg
hoppet grönska.
– Tack ska ni ha, hördes i detsamma en imperti­
nent sopranstämma från scenen.
Det var fru Broman, revystjärnan, som nu trädde
fram, klädd i elegant vinterkappa och hatt, från en
av sidokulisserna.
– Kan ja inte slippa en sådan belysning på mur­
brukskastellet? Det ska ju vara en sång, i alla helgons
namn, som skall stämma folk sentimentala.
Parkettpubliken skrattade ett ögonblick, men ka­
pellmästaren viftade med en stor blek hand, vilket
hade till följd ett par korta hornstötar, surret från en
basfiol och darrande drag på en violoncell. Cello reste
sig då och tittade ner i orkestern, där tysta herrar sutto
under små gröna lampor, en stilla och tålig församling,
som tycktes försänkt i drömmar.
– Å, fru Broman, ropade teaterdirektören med
ängslig röst. Vi gör väl ett försök. Pang, sade han, och
gav kapellmästaren ett tecken.
Några takter av en tämligen långdragen melodi
följde som introduktion; därpå började sången ljuda,
men den lät vass och elak i sin klarhet.
Medan herrarna under de små gröna lamporna i
sin frid nu sakta spelade, och medan den uppretade
lejoninnan sjöng kupletten, inträdde en ny åhörare på
parketten. Denne var visserligen osynlig för alla, men
när han tog plats bredvid Cello, hade denne fullstän­
digt klart för sig, att Kontrollanten eller Blamage­
guden befann sig i hans närhet.
– Detta är ditt verk, sade Kontrollanten. Det är
vackert.

– Åj, åj, åj, svarade Cello.
– Nu skall du komma i tidningen, fortsatte Kon­
trollanten.
– Ånej, ånej. Jag skall vara anonym. Detta är
vådligt!
Cello hörde i detsamma under hyssjningar från
Kontrollanten sina falska ord sjungas av den vinter­
klädda damen mot bakgrunden av nybygget med de
gråa murarna och de svarta gluggarna:

Hotell Lundkvist, när du måste rivas utav tidens
hand,
tag vårt tack, vi skola minnas dig med rörelse
ibland.
Mången kväll
vid glasens klang.
Gamla hotell,
o, gamla restaurang!

Musiken snyftade, och liksom ur ett moln av vackra
harmonier steg första violinstämman upp med ett sil­
verljud i höjden, darrande som en lärka, varefter den
försvann i en snyftning över Hotell Lundkvist och
förgängelsens lag.

*

– Det var uppå min ära en blandad kompott,
sakrejö, hade teaterdirektören sagt, då han dagen efter
premiären läste tidningarnas recensioner. Så mycket
kan jag då se, att pressen i alla fulla fall ställt sig
ganska förstående till stycket i sin helhet, men den är
förstås sparsam på blömsterna såsom alltid. Jag hade
i alla fall rätt, när jag sa, att Hotell Lundkvist skulle
bli vårat fördärv.

– Ta det lugnt, bäste bror, svarade kamrern, me­
dan han i munnen manövrerade en guldtandpetare
under kvittringar och smackningar som en fågels.
Quivivi! Ta det lugnt! Stryk Hotell Lundkvist då!
Quivivivi zizi.
– Aldrig, skrek teaterdirektören. Vi måste ha något
i revyn, som värmer hjärtat, si! Du är en förståndig
karl, Kalm, men jag är rädd för att du saknar, vad som
ibland behövs, när det gäller sceniska frågor. Näm­
ligen – sentimång!
Revystjärnan, fru Broman, hade genom sin man
krävt att slippa det menlösa partiet i Hotell Lundkvist,
ty hon var vild av vrede över att stå med en spira i
handen framför den dystra fasaden. Slutet på diskus­
sionen hade blivit det, att ett omarbetningsförslag
skulle göras av herrar Broman och Erlandsson med
biträde av kapellmästaren. Cello beslöt därför att in­
bjuda de två herrarna till sin bostad på en enkel kon­
servsupé efter aftonens representation, och journali­
stens inbjudan hade hälsats med glädje av Broman, som
älskade lugnet, och med en handklappning av den
lurvige polacken, som utom lugnet älskade punsch och
grogg.
Aktören Broman, som egentligen var en äkta konst­
närsnatur, hade syftat högt men aldrig orkat upp till
målet, ty på vägen upp mot alptoppen, där han skulle
bryta sin Edelweiss, mötte han jordanden, som tagit
gestalt i denna blodfulla unga dam, vars temperament
uppslukade honom. Han greps av en lidelsefull kär­
lek, som blev besvarad av aktrisen, men denna ville
dock icke släppa revyscenen eller estraden, där hon
skördade sina triumfer, varför Broman med en suck

till sist fann sig uti att följa henne. Kärleken förmådde
emellertid aldrig att riktigt hopsy såren efter den
krossade konstnärsdrömmen, fastän herr Broman vid
de scener, han gästade tillsammans med sin fru, gjorde
en viss lycka som komiker, och fastän han då och då
sökte återhämta sig på estraden som dramatisk reci­
tatör.
Nu satt aktören, som hade ett brett ansikte med nä­
stan lapska drag och ett par ögon, vilka än glittrade
av satir och än lågo i en sorgsen vila, vid Cellos bord.
Supén var aväten och diskussionen i full gång.
– – – 
– Herr Erlandsson menar förstås, yttrade herr
Broman, den särskilda sorts bekymmer, som kommer,
när man sviker sin stjärna. Det är detsamma, ser du,
Lezinsky, som när samvetet pekar uppåt, men man
ändå går neråt. Förstås du?
– Ach, ja. Fi fan! Jag förstå utmark, svarade den
rufsige lille polacken, som klippte med sina svarta ögon.
Det är detsamme som att samvetet säger: ”Skriva sonat
utav hele själan och offre liv och hele mänsklighet bare
för att skriva sonat av själan! Men så skriver man revy­
marcia i stället. Ja. Eller konstnärsamvetet säger:
”Du skall blive står violinist eller dirigent för sim­
fonieorkester.” Men mänskan offrer allt för kvinnan
eller fattigdom eller punsch och bliver kapellmästare
för tredgårdsrestårang med soli i månas skin und
knoddar som rytar som den vilda björnen eller bliva
maestro vid Billkvests revygesellschaft. Tralala. Fi fan!
Ach, ja! Jag känna nog. Jag ser icke stjärna, annat än
om någon slå mig på öga. Den andra är släckt. Ach,
ja! Skål!

– Det är just det jag menar, svarade Cello dystert
och tog ett par strimmor i sitt svarta hår, dem han
rullade till en skruv. Det är just det jag menar. Man
kan till exempel hålla poesien helig och sedan av
ekonomiska skäl tvingas att göra ...
– Drömmen är det värsta, avbröt honom herr Bro­
man med en blixt i ögat. En människa kan ju offra
hela sin framtid på en falsk stjärna också. Man tror,
att man under vissa gynnsamma förhållanden skall
kunna nå sina drömmars mål, men kanhända man inte
ens under de allra bästa omständigheter kan hinna det.
Men man kan också för kärleks skull offra en dröm för­
stås. Ja ...
– Ach, kärlek, avbröt polacken. Nå! Jag hade stora
anlag och fick spille vid femton år fyr hertiginna och
grevinna och fan och hans kamle mårmår. Jag spela
violin och studere och skrive komposition und komme
i står orkester. Blive lärare i mysik, och så kommer där
en lille dame för att lära sig att spela hos mig. Ach, ja!
Lyse locker och ögon blå. Fi fan. Men hon har ring
på finger, och den handen kyssa jag många gånger, och
jag var ung und skön ...
– Haha, avbröt herr Broman hänsynslöst.
– Skratter bäst som skratter sist, Broman, före­
brådde den lille polacken. Ja kan visa ... Pom, pom,
pom, pom ...
Under det han gnolade, slet han upp rocken och
fiskade ur innerfickan en plånbok, i vilken trängdes
sedlar, notutkast, pass och några strängar i sina ge­
nomskinliga höljen. Denna hög av olika föremål sökte
nu den lille polacken att sortera på sina knän, men
föremålen tycktes avla av sig, medan han ivrigt letade

och letade. Cello och aktören bevittnade leende kapell­
mästarens undersökning i sin stora sophög.
– Endlich, utbrast han och grep ett fotografi, som
han räckte Cello med ett uttryck av barnslig triumf i
sina ögon. Nå?
Cello betraktade bilden av en ung, smärt man med
svartlockigt hår och små svarta mustascher. Ögonen
i detta välbildade ansikte hade ett svärmiskt uttryck,
och en smal och fin hand höll omkring halsen på en
violin. Figuren lutade sig mot en avhuggen pelare, och
i bakgrunden syntes ett veckigt svart draperi.
– Det var jag, ropade den lille polacken med en
mängd gnistor och flammor i ögonen. Nå! Vad säger?
– Du var en stilig ung man, yttrade herr Broman
med ett milt och forskande ögonkast på kapellmästa­
rens ungdomsporträtt. Det var du visst det.
– Ja visst, ja visst, bekräftade Cello.
– Nå, återtog kapellmästaren, ingen tro det, när
jag visar den. Men detta var jag. Och den lilla flickan
med de lyse hår, hon blev förförd av den sköne musik­
lärer, och hennes förlovning uppslagen, och jag blev
jaget som en hund och tramped som eld på marken,
jag. Slut med studien und understöd. Hated av henne
och av alla und slut på stjärna und sonat, hertiginna,
grevinna och fan och kamle mårmår. Ach, ja. Aber ...
God kapellmäster vid Billkvests revygesellschaft.
Ritsch, ratsch vieler bång. Fi fan! Haha!
Men nu reste sig den nyckfulle och oberäknelige
Broman, som rönt någon inverkan av Cellos gästfrihet,
ställde sig på golvet och antog i en blink den lille
kapellmästarens sätt att vara. Liksom för att illustrera
den av kapellmästaren i hast gjorda bikten av sina

tragiska upplevelser, slungade Broman på bruten sven­
ska fram några Shakespearecitat, blinkande med ögo­
nen, melankoliskt hällande på huvudet och rörande
på händerna på den lille polackens maner:

....... ferbind mitt sår
Jesu ferbarme! Tisst! Det var en tröm.
Du fege samvete, så du mej ängsler!
Blått brinner lyset ... det är dödstisst midnatt.
Kallschvetten står ikring mitt kött und skälver.
– – – 
Mitt samvete har tusen skilde tunger,
och varje tunge för en särskild talen,
och varje talen dömer mik till schkurk .......

Under detta ganska brutala utbrott, som ryckvis
framkallade skratt eller mörka blickar hos polacken,
stoppade den lille kapellmästaren ned fotografiet i sin
plånbok och återfick sitt lugna, melankoliska uttryck
i det runda månskensbleka ansiktet.
– Nej, mina herrar, till saken, slog plötsligt Bro­
man om. Vi skulle väl till med Hotell Lundkvist nu!
Han reste sig upp och talade, som om han talat om
en affär, medan han gjorde försök att avskaka alla
verkningar av de enkla festligheterna hos journalisten.
– Jag har ett genialiskt uppslag beträffande re­
staureringen av scenen med Hotell Lundkvist. Jag ville
nämligen föreslå, att jag finge spela en gammal krog­
kund från Hotell Lundkvists stora dagar, och denne
toddygubbe skulle sjunga en sång om vad han upp­
levat på det utsökta matstället. Den skulle göras rolig.
Men vad! Du, unge pennfäktare, kastar vilda och
bestörta blickar på mig! Du menar: vilket andligt för­

fall med denna självpåtagna, konstnärliga uppgift! Ja,
yngling! Men toddygubben är ett barn av min kärlek.
Den är tillkommen för min hustrus skull ... Jag svär
dig, gosse, att jag gärna gjorde något ännu värre för
att rädda henne från – pja – från olust och ledsam­
heter. Haha! Så här ungefär:

Och jag
förlorade för denna kvinnas skull
så gärna all min härlighet och rang.
Ej solen mer min ära skall bestråla
ej purpra mer den ädla trupp, som tillbad
mitt leende ...

Snart syntes de tre herrarnas huvud ihoplutade över
skrivbordet, och över de tre brustna geniernas så olika
skallar svävade ingivelsens duvor i täta ringar.
– Ja, ja, sade den lille kapellmästaren. Und så
lägger vi in en lille trumpetschkräll und bastrumme, när
han taler om, att han blev utkastet. Bravo! Det går gut!
Sedan nu planen till hotellets restaurering var skis­
serad återgingo de tre herrarna till glaset. Men efter en
stund fick den lille kapellmästaren syn på värdens
violoncell, som stod i ett hörn, skymd av bordets
skugga. Han rusade dit och framtog, trots bevekande
varningar från Cello, det gula instrumentet, satte det
mellan sina knän, stämde, småsvor, knäppte och små­
svor på nytt, varefter han sakta började spela. Medan
kapellmästaren utförde en melankolisk romans av
slaviskt ursprung, lutade sig herr Broman mot kakel­
ugnen och slöt ögonen, om av trötthet eller av rörelse,
var svårt att avgöra, men Cello satt med en cigarrett i
munnen och stirrade på den lille musikern, medan en

känsla av smärta bemäktigade sig honom. I denna
blandade sig även en vemodig avund, och hans gamla
betraktelser om förspillda anlag stego åter upp. Det
var hans gamla stjärna, som visade sig långt därborta,
skymd av gråa skyar; men Cello förstod nu i afton,
att han alltmera skulle komma att avlägsna sig från
den, att han för alltid skulle vända sina ungdomsdröm­
mar ryggen, så till musiken som till poesien.
Här sitter en människa, som till på köpet inte
spelar sitt egentliga instrument, och spelar något så
vackert, som jag aldrig kunnat göra, tänkte han. Ändå
räcker det inte till för mera än en restaurangträdgård.
Och runt jorden kväder poeter bättre än jag, och ändå
räcker det inte till för mer än några korta månader,
och så är allt glömt. Min stjärna har varit av stanniol.
Men varför känner jag det då, som om den varit en
riktig stjärna? Varför kan denna dåraktighet aldrig
tvättas riktigt ur?
Instrumentet lät så smeksamt och ömt, så sorgset
och vänligt i det tysta huset. Aktören Broman stod
orörlig, så länge skönheten var en gäst i journalistens
ödsliga rum, och han undrade inom sig själv, om icke
polacken nu tänkte på de blåa ögonen och de ljusa
lockarna. När musiken var slut, och kapellmästaren
något osäker på benen, krånglade in violoncellen i
hörnets skymning, ville herr Broman avlägsna sig var­
för han tog godnatt av sin värd.
Snart hörde den lille polacken, hur Cello och aktö­
ren Broman satte liv och buller i det lysta huset, då
värden följde sin gäst ned i trappan för att öppna por­
ten. ”Schy, schy”, hördes journalisten varna, men för
varje varning uppstod ett sådant larm, att kapell­

mästaren nästan blev orolig. Han hade för sin del be­
slutat att stanna kvar, så länge en möjlighet fanns, och
hälsade nu sin återkomne värd, vars stripiga hår blivit
något rufsigt under kampanjen i trappan, med en ny­
ter nick. ”Bara vara glade och prate om alle ting”,
sade den lille kapellmästaren. Han tycktes för varje
ögonblick bliva kryare och muntrare, under det Cello
så sakta bröts ned av trötthet. Kapellmästaren visade
till sist sin vän en ljus hårlock och ett litet krucifix
på en kedja, vilka föremål även funnos förvarade i
den trolska plånboken, vars innehåll tycktes omätligt;
Cello talade mörkt men osammanhängande om ”en
viss”, om drömmar, som brustit, och om Västerviks
Sågblad, med vilka han avsågat sin lycka. Polacken
skakade på huvudet, pratade, klippte med sina stora
ögon och log, men när han omsider skulle resa sig,
befanns det, att kapellmästaren var mycket tröttare,
än han själv och hans värd anat. Cello beslöt att följa
honom till hotellet, och efter en kanonad, hasanden
och släpningar i trappan stodo de båda herrarna ute
på gatan i den mjuka snön.
Tillsammans med sin gäst, vars lösa kropp och all­
deles fritt arbetande ben vållade Cello de största svårig­
heter, utförde denne en ofrivillig dans i femton eller
sexton turer. Än befann sig kapellmästaren ensam mitt
i den folktomma gatan, med hängande huvud, hållande
armarna framför sig som en björn med en stång,
medan Cello lopp runt omkring, utförande smygande
rörelser såsom i stycken ur folkdansen ”Flickan hon
går i ringen”. Än dansade de arm i arm, varunder
kapellmästaren gjorde nigningar, dem Cello med sina

ben nödgades reflektera, och än lade de sig båda på
knä som i den bekanta leken ”Bagarn bakar, klapp,
klapp”.
När Cello hade slutfört sin expedition, gick han hem
och lade sig. Först låg han en stund och tänkte, men
befann sig snart sittande intill något, som liknade ett
jättestort skyltfönster, vars hela yta strålade av silver­
ljus. Cello sökte putsa denna ruta med en trasa men
hisnade, då han märkte, att han under sina fötter hade
svarta rymden, och att det icke var ett skyltfönster,
han sökte rengöra utan en stjärna, på vars ena genom­
skinliga jättetagg han satt sig gränsle – – – 








FYRTIOTREDJE KAPITLET.

Gratulationer.

Herr Fogel i Morgonposten var en på sitt sätt märk­
värdig man, som av icke invigda rent utav kunnat be­
traktas såsom ett mirakel, ty han tycktes äga för­
måga att häva naturlagarna och klyva sin person i en
hel mängd delar för att sedan rättvist skifta upp­
dragen dem emellan och sända ut dem i olika rikt­
ningar till mötesreferat, eldsvådor, olyckshändelser
och föredrag. Bror Fogel syntes nämligen överallt på
en gång, och den, som på förmiddagen klockan elva
observerade honom i kretsen av en kvinnlig välgören­
hetskommitté, där alla pratade i munnen på varandra,
fick icke bli förvånad, om han ögonblicket därpå
hörde talas om, att Fogel just nu satt nedlutad vid
ett referentbord på rådhusrättens sessionssal för att
draga det väsentliga ur ett skandalöst konkursmål.
Samtidigt kunde en annan del av Fogel, den nämligen,
som hade i uppdrag att livnära honom, intaga en kopp
choklad såsom mellanmål på konditoriet, medan en
fjärde Fogel deltog i andelsslakteriföreningens sam­
manträde, och en femte satt och såg pirögd och upp­
märksam ut på estetiska föreningens årsmöte.
Herr Fogel, som var en man på omkring fyrtio år,
liten, livlig, alldeles barskallig och med ett kort, ljust
helskägg samt vänliga blåa ögon, hade ett mycket gott

anseende hos kollegerna, vilka icke endast respekte­
rade den ockulta sidan av Fogels personlighet, utan
därtill höllo av honom för hans alldeles orimliga tjänst­
aktighet och kollegialitet, vilken dock understundom
kunde förorsaka vissa obehag. Bland annat brukade
Fogel söka att stifta frid, när personlig fejd någon gång
rådde i kollegernas krets, och då viftade han med
armarna och snurrade med ögonen, medan milda ord
flödade från hans läppar. Emellertid valde han icke
alltid rätta tidpunkten för dylika försoningsaktioner
utan kunde komma i ett ögonblick, då två tuppar, vars
blod ännu var i kokande, omöjligen kunde tänka på
att sluta fred. Vid sådana tillfällen inhöstade bror
Fogel i belöning för sitt fördragsamhetsnit de vassaste
pilar från de båda ursinniga parterna:
– Det räcker väl inte med att vara god här på
jorden. O, käre Fogel, vad du är god!
Ordet god kunde bland dessa krigare och tvivlare
understundom uttalas på ett speciellt sätt, som luktade
något av svavel.
– Du skall inte vara på jorden, käre Fogel. Du är
en ängel. Men du trasslar alldeles in oss med dina
vingar. Vi önskar, käre Fogel, att fan måtte ta dej,
hette det ibland.
Men Fogel log milt, vevade med armarna, oförtrutet
fortsättande sitt ledsamma arbete, skrikande på sam­
manhållning och kollegialitet, medan kamraterna upp­
märksamt betraktade vidundret med blickar, i vilka
ironi, verklig högaktning och humor blandades i en
stråle.
En eftermiddag hade den kollegiale och varmhjär­
tade bror Fogel kluvit sin person i fyra delar, var och

en försedd med ljust helskägg, skallig hjässa samt blåa
ögon, och en av dessa delar hade han sänt till kvinno­
kongressen i läroverkets aula, en annan till Hantverks­
institutet, där han lyssnade till ett föredrag om garveri­
industrien i forna dagar, en tredje till fröken Lundin­
Blewes dansafton samt den fjärde till Hotell Svan­
lunds kafé, där denna sista del av Fogel hade i upp­
drag att intaga en kopp kaffe å egna och de andra
upptagna delarnas vägnar. När kaffet omsider blivit
framsatt till herr Fogel, gjorde den rödhårige hov­
mästare Edelberg ett litet salongsakrobatstycke med
sina rörliga händer, varefter han diskret frågade:
– Sett revyn, redaktör Fogel? Inte så?
Bror Fogel svarade, att han verkligen hade sett den,
och uttalade som sin åsikt, att den blivit bättre efter
ändringarna.
– Herr Edelberg är ju skapare av det lokala in­
slaget?
– Pja, hjälper till med ett och annat bon mot, en
och annan liten idé. Ligger mera för scenen själv än
för det litterära författarskapet. En kollega hm ...
Herr Erlandsson. Hm. Mycket talangfull.
Med en solidarisk blixt i ögat, som nästan bländade
den rödhårige hovmästaren, utropade den varmhjär­
tade och omtänksamme bror Fogel:
– Vasa? Hörde jag rätt? Det är ju en full-kom-lig
skandal, att det inte blivit omtalat. Sätter sitt ljus under
ena skäppo förstås ...

*

En morgon vaknade Cello ganska tidigt och i ett
ovanligt ljust lynne, alstrat av beräkningar över den

snart avslutade revysejourens författarvinst, som inom
kort skulle ligga i hans händer. Dessutom gratulerade
han sig till att ha lyckats bibehålla sin anonymitet, ty
lokaliseringen av revyn var just ingenting, över vilken
Junker Morgonröd kunde känna sig tillfredsställd, var­
för också Cello alltid med ett grymt leende i sitt kyrk­
ängelsansikte brukat säga för sig själv:
– Lagern åt hovmästarn, men guldet åt mig.
När han nu som bäst låg i sängen, hörde han, hur
morgontidningen stoppades ned i hans brevlåda, och
han tog ett skutt ur bädden, hämtade tidningen och
började ögna igenom den med den snabbhet, som är
journalisters sed och vana. Efter en liten stund upp­
täckte Cello, att det stod något alldeles särskilt i tid­
ningen, något, som gjorde, att håren ett ögonblick sökte
resa sig på hans huvud, medan en hetsig rodnad
brände honom i ansiktet. Medan han läste den så hed­
rande artikel, vari en lagerkrans flätades kring herr
Bengt Erlandssons panna, hade Blamageguden med
sin kinematograf och hans dubbelgestalt Kontrollanten
kommit in i rummet för att avlägga en ovanligt tidig
morgonvisit.
– Åjåjåj, sade Cello och skiftade nu färg. Vem kan
det vara, som har ... Det är människoälskaren, fräste
han plötsligt. Det är Fogel! Ve över sammanhåll­
ningen och kollegialiteten! Käre Fogel, du är en ängel
– men må fan ta dej, käre bror Fogel!
– Gratulerar, hördes i detsamma Kontrollantens
friska röst, varefter den sedvanliga bildförevisningen
vidtog.

*


När den numera ryktbare men djupt generade Cello
samma dag fick se Första fiolen tillsammans med
Bratscha på gatan, trodde han till en början, att han
alldeles tog fel, och eftersom han hade de båda herrarna
framför sig, måste han söka upphinna dem för att
kontrollera deras ansikten. Ju mera Cello närmade sig
dem desto säkrare blev han på att ha sett rätt, men
han blev också allt häpnare över den livlighet och
det gemyt, som utvecklade sig under samtalet mellan
dessa båda kvartettbröder, som förut tittat så snett
på varandra. Med stigande förvåning såg han gubben
Bratscha klappa Första fiolen på axeln, och den
senare vände ett visserligen något blekt men ändå täm­
ligen gemytligt ansikte mot den gamle herrn och dun­
kade honom i ryggen.
Cello tyckte, att det var som att leva i undrens tid,
då lammen leka bland tigrarna; han beslöt att på efter­
middagen gå upp till Första fiolen och försöka loda
denne om vad som hade inträffat.
Medan frågetecknen hopade sig i Cellos runda
huvud, gick Första fiolen vid Bratschas sida vidare
och anlände efter en stund till den gamle musikerns
hem, där han återsåg alla de grinande tomtegubbarna
och kärleksbläckhornet med tuppfjädern på Electrical
girls skrivbord. Nu uppträdde emellertid Första fiolen
där såsom medlem av familjen, varför intet skräm­
mande fanns i denna enkla, men hemtrevliga miljö.
– Men varför, farbror Svante, var farbror då så
arg på mig förr i världen, frågade Första fiolen under
det fortsatta samtalet. Jag tyckte åtminstone, att far­
bror var så snäv mot mig.

Gubben Bratscha kliade sig i det grå skägget, såg
styvt på sin blivande svärson och sade:
– Jaså, du märkte det. Men jag var egentligen inte
arg på dig eller någon av de andra, men jag var litet
sjuk ibland, när vi var tillsammans. Och det berodde
på en särskild sak. Jag undrar, fortsatte den kärve
gamle herrn, om du nånsin haft ont för tänder?
– Tandvärk, plomberingar eller så, frågade Första
fiolen med förvånad uppsyn.
– Ja, just det! Tandläkarna brukar lägga in arse­
nik i tänderna för att döda nerven, och då blir man
nästan sjuk. Det kittlar i bakhuvudet på en och kryper
i hela ansiktet. Man skulle just vilja bitas, om man
bara vågar, men man kan ingenting göra åt saken,
och det är därför det är så svårt. Du tycker nog, att
det låter konstigt detta, men nu ska du få höra, hur
jag menar.
När jag spelade i Pedersens orkester i Danmark i
tiden, så hade vi där en förste violinist, som var all­
deles dråplig. Det fanns ingenting, som han inte rådde
med, och vi beundrade honom allesammans. En Paga­
ninikonsert var en leksak för honom; dubbelgrepp och
passagespel och flageolettoner och allt det där gick som
en olja. Han var helt enkelt perfekt, och han hette
för resten Diedrichsen. Det var en god anda i hela
den där orkestern, och kapellmästaren var en styv
karl, inte något tal om det, och han beundrade Died­
richsen lika mycket som vi andra. Men nu var saken
den, att Diedrichsen just hade ett mycket stort fel, ja,
det var ett förbannat fel, min gosse. Han spelade falskt.
Du ska nu höra riktigt på vad jag säger. Diedrich­
sen spelade inte falskt som vanliga människor, så att

man alldeles tydligt kunde höra det, utan det var bara
en liten, liten del av en ton, så där svävande. Och den
där aningen av falskspelning kunde han behålla genom
ett helt mästerstycke, det följde med alldeles absolut,
det släppte aldrig. Kapellmästaren sa ”bravo Diedrich­
sen”, och sedan måste han säga ”anfäkta Diedrichsen,
att han spelar en aning falskt”. Då blev Diedrichsen
ledsen och bad om en förklaring; sedan stämde han
sitt instrument, och det var klart som en klocka, och
så satte han i igen och gjorde ett rent mästerstycke –
men falskt var det, min gosse. Å, ja ja men! Det var
då vi kände hur det kröp i huvudet på oss på ett så
där retfullt sätt, som när man har arsenik i tänderna.
Vi ville gå upp och nappa tag i fingrarna på honom,
men ingenting var ju att göra åt saken, han var ju en
riktig mästare på sitt sätt. Ibland ville vi klia oss på
ryggen och över knäna, och ibland blev halsarna så
långa på oss som på tranor, när vi satt och försökte
få det rätt med rörelser på huvudet – förstår du vad
jag menar? Vi hade velat skruva oss ända upp i
himlen för att få det rätt, och ibland grinade vi, men
bara med ena ansiktshalvan.
– Ja, men, farbror Svante, avbröt Första fiolen,
som ganska road hade lyssnat till Bratschas berättelse,
vilken framfördes med ett lidande uttryck i det allvar­
liga och gråskäggiga ansiktet. Men farbror Svante –
vad har det med farbrors snävhet mot mig att göra?
Gubben Bratscha såg åter styvt på sin svärson och
sade med ett visst värdigt allvar:
– Du är en ung man och är nog en hedersman.
Jag tror nog, att du kommer ihåg, vad jag bett dig
om förut, att du skall vara rädd om det enda jag har

i världen. Håll av min flicka, för det är hon värd.
Allt annat än det är ingenting för mig, och därför vill
jag inte säga något, som sårar dig. Men kanhända
det i alla fall kan nytta dig, att jag talar om – gubben
Bratscha gjorde ett litet uppehåll – att just den där
förbannade aningen, den hade du, när du spelade!
Jag tror inte, att det var någon mera än jag, som
märkte det, men du må tro, att det kröp utefter
skjortan på mig och killade inne i huvudet, ja, ända
in i tänderna på mig, när jag hörde det. Ibland ville
jag yla som en hund. Nu är det sagt, och värre var
det inte med den snävheten, för jag är annars en
gemytlig karl, om jag får säga det själv, men jag har
lidit så mycket utav Diedrichsen! Käre Thure ...

*

Den på grund av populariteten något bleke Cello
tog Karl Ludvig med sig på eftermiddagen och träf­
fade verkligen Första fiolen hemma. De hade aldrig
fått någon förklaring på fenomenet med hans faders
hjälpsamhet, men de hade båda förstått, att något all­
deles särskilt hade inträffat med den unge mannen.
Vännerna voro diskretionen själv, men de stirrade
på Första fiolen, som om de velat draga ut hans hem­
lighet med osynliga tänger; till slut öppnade notarien
Borg sin mun, och när en del likgiltiga fraser ut­
bytts vännerna emellan, sade han:
– Man talar inte gärna vitt och brett om såna här
saker, gamla ungkarlsfilar! Men jag ska förlova mig
i draget. Jag ska förlova mig med en fröken, som
heter –

– Hur mår tjyvgubben Bratscha nuförtiden, frå­
gade Cello, som icke längre kunde styra sig.
– Du ska inte tala så där sarkastiskt om dina med­
människor, förebrådde Första fiolen högtidligt. Herr
Andersson är en hedersman av första ordningen, fast
du kanske aldrig har förstått dig på honom.
– Det var du själv, som kallade honom både
Bratscha och tjyvgubbe, svarade Cello med någon
harm. Vet du, varför han inte tyckt om dig då?
Då log Första fiolen ett mycket blekt leende, var­
efter han slog Cello på axeln och svarade:
– Bara lite avundsjuka hos en gammal musiker,
förstår du. I alla fall kallar man inte sin svärfar för
tjyvgubbe. Farbror Svante ska bli min svärfar.
Men sedan berättade Första fiolen ganska öppet och
hederligt om sin historia med en flicka, som han förr
kallade Electrical girl, men vilken han nu benämnde
fröken Maj Andersson, och talade om, hur de hade
sammanträffat, med en blivande fästmans kärleksfulla
partiskhet understrykande flickans uppoffrande sinne­
lag och värdefulla initiativ. Karl Ludvig hörde på med
handen bakom ena örat och huvudet framsträckt, lade
därefter händerna över sin mage, trillade med tum­
marna och tittade stint på den blivande äkta mannen.
Slutligen reste han sig upp och utbrast, i det han
sträckte fram sin runda hand:
– Tack, käre Thure, för att du inte bar dej åt som
ett svin mot tösa å övergav henne!
Men Cello, som var slagen med häpnad över att
Casanova gick i äktenskapstankar, kunde endast ut­
tala ordet:
– Gratulerar!

Första fiolen, som, medan han berättade sin historia,
sett något snopen och handfallen ut, slog plötsligt om,
räckte fram handen åt Cello och sade med glad och
uppmuntrande stämma:
– Jag gratulerar också! Nu vet ju hela stan, att
du är skaparen av Kittla mig, om ni vågar!
– Ja vesst, skrek Karl Ludvig, röd av iver. Dä va
så sant, så sant! Gratulerar, gratulerar!








FYRTIOFJÄRDE KAPITLET.

Ett upprorsförsök, som kuvas, och ett farväl vid
perrongen.

Den rike men styvsinte nämndemannen Sven Ersson
i Värmlänningarne var en söndagseftermiddag i febru­
ari sysselsatt med addition, subtraktion och även en
del division. Han satt i en kammare, där ingen kunnat
spåra en skymt av den värmländska bondemannens
gedigna tillhörigheter på bord och hyllor. I stället för
blanka tennstop, kring vars bräddar spisöl var ämnat
att fradga, och i stället för väggbonader, vars mönster
tolka en idog allmoges konstflit och skönhetslängtan,
syntes omkring nämndemannen ett par gamla hängs­
len tillsammans med en löskrage och en klocka på
en spik, en vissen lagerkrans under en hylla, tyngd
av åldrigt affischtryck, samt en del ljusa och mörka
rockar på sina krokar. På själva bordskivan stod en
karaffin med vatten vid sidan av några askar med
smink och puder; en del papperstussar lågo utströdda
runt omkring. Inom räckhåll för nämndemannen
vilade en spanskrörskäpp med knapp och en bred­
skyggig hatt.
Sven Ersson var iklädd svart långrock, en gul skinn­
väst med blanka knappar och bar en styv fadermördare
omkring halsen. Han hade ett stort strävt och grått,

vid rockkragen avklippt hår, gula knäbyxor och vita
strumpor samt breda skor med spännen. Den hals­
starrige bondens lynne tycktes avspegla sig i de ord,
han då och då utkastade, och en gång slog han sin
knutna näve i bordet så hårt, att spanskrörskäppen
darrade, och knackade med sin blanka kula i skivan.
– Sexton, sexton ... vad var det nu? Dessa elän­
diga, som kommer och begär förskott, fastän man får
kämpa för livet för att få skutan till land! Sakrejö!
Över hans stol lutade sig nu en storväxt man i präst­
kappa med under hakan dallrande kragar. Präst­
mannen, som tycktes tillkallad för att lugna en av
onda makter besatt människa, lade sin hand på den
brede bondens axel och sade med oljig röst:
– Du får ändå erkänna, att revyn gick lysande till
slut. Broder! För övrigt har jag strukit så mycket
jag kunnat. Jag har varit så sparsam som möjligt. Jag
har dragit in i orkestern och sagt till Kornitz ...
– Den uslingen, utropade den vrede nämnde­
mannen.
Prästmannen utsträckte besvärjande sina händer.
– Jag sa till Kornitz, att förskott inte kan beviljas.
Han hotar och ber, men jag har hållit i. Tänk nu på
det glada i saken, fortsatte den mörke prästmannen
med stilla röst och de onaturligaste tonfall i världen.
Revyn har gått bra, och allt är klarerat med Erlandsson.
När vi nu i eftermiddag avreser, så tycker jag, att du
kan säga, som han sa ...
– Vilken han?
– Ja de kvittar ... som den där, du vet, sa: veni,
vidi, vixi! Jag kom, jag såg, jag segrade.
I samma ögonblick rycktes dörren till direktörs­

logen upp, och Erik skyndade in i sin vackra dräkt
med brokig väst och bredbrättad hatt. Han gjorde sin
entré med samma sving på kroppen och samma kast
med huvudet, som om han till lätta stråkars ljud ämnat
tralla visan ”Jag sjunger och dansar så glad i mitt
sinn” ...
– Hallå, ropade Sven Ersson med en ursinnig blixt
i sina ögon. Vad är det, herr Kornitz?
Erik tog av sig den bredbrättade hatten, bockade sig
med en oförskämd likgiltighet för sin fader, under det
att han sökte låtsas, som om icke prästmannen befunnit
sig i rummet.
– Jag, skrek den vackre lantmannasonen, som
emellertid genast blev avbruten.
– Säj ingenting, röt fadern och dunkade med han­
den i bordet, så att rockärmsknapparna skallrade. Säj
ingenting, det behövs inte. Ni vet, att det finns gränser.
Erik tillknycklade hatten med ena handen och for
ut mot den gamle i stolen.
– Jag skulle inte komma, om jag inte vore abso­
lut tvungen. Jag måste ha det, helt enkelt, för det blir
en skandal för mej annars. Jag har en hotellräk­
ning ...
Nämndemannen höjde huvudet och såg med genom­
trängande skärpa på sin son, som om han velat för­
banna denne, för att han icke intog sina måltider i
det enkla faderstjället, utan levde ett onödigt uteliv.
– Nej, vidhöll gubben. Det måste sägas nej.
– Detta skall jag komma ihåg, svarade Erik i fullt
raseri. Jag tvår mina händer – – – 
Men under tiden Erik på detta sätt for ut mot sin
gamle far, hade i dörren uppenbarat sig en ny gestalt.

Denne bar grått skägg och tycktes vara en gammal
fattig man, som i handen höll en yxa. Det var tor­
paren Jan, fader till den vansinniga Anna.
– Hör nu, direktörn, sade han med hes röst. Kor­
nitz behöver, vad han begär, och det behöver vi andra
också.
– Ja, det gör vi, hördes en malmfylld baryton all­
deles bakom ryggen på fader Jan. Denna stämma till­
hörde den glade drängen Anders, som ännu i sin hand
bar en knäckebrödskaka av papp. Var nu hygglig lilla
direktörn, för allan del, för allan del! Vi är ju bara
människor, och vi har utgifter som alla andra.
– Det vill jag lova, mumlade en groteskt utstyrd
gubbe med knölpåk, polisonger, tunga stövlar och en
tuppfjäder i hatten; han dök upp bakom de andra i
trappan till direktörslogen. Det vill jag lova, upprepade
Löpar-Nisse.
Utom sig av vrede överblickade nämndemannen den
trotsiga allmogeskaran. Hans ursinne tycktes samla
sig huvudsakligen mot sonen, hans eget kött och blod,
som nu nonchalant hade lutat sig mot ett spegelskåp.
Löpar-Nisse stack en tablett i munnen och utsände en
hygienisk pust i rummet, medan den vanartige Erik
tycktes andas med grogglungor. Prästmannen föreföll
att ha blivit något blekare än förut, men hans händer
uppsträcktes icke och hans läppar rörde sig icke till
hugsvalande ord.
– Hallå, skrek nämndemannen. Nu slut! Ögon­
blickligen! Allt är sagt, som skall sägas! Alla till sina
platser. Kontraktena ...
Ett dovt sorl hälsade detta avbrutna grymma tal.
– Litet senare, litet senare, hördes prästmannens

djupa röst, i det han vände sig till de oroliga försam­
lingsborna.
Erik var den ende av skaran, som med tydliga och
klara ord besvarade nämndemannens hårdhet. Han
slog ännu en gång på sin hatt, drog i sin vackra väst
och ropade med hes, uppskärrad stämma:
– Mitt blod över era huven! Ett drama blir slutet.
Han försvann i en blink, följd av fader Jan med
yxan, Anders med knäckebrödskakan och Löpar-Nisse
med knölpåken. Dörren small igen, lagerkransbanden
i direktörslogen fläktade, och ett pudermoln lägrade
sig på prästmannens kaftan. Den omedgörlige bonde­
mannen avlyssnade smällen, men tycktes efter några
minuter gripas av oro. Han blickade upp i präst­
mannens ansikte, och denne såg med milda ögon ned
på den grymme gubbens av sminkstrimmor fårade och
med grått kindskägg prydda huvud. En minut sökte
dessa båda klassiska gestalter i varandras hjärtan. Så
yttrade slutligen prästmannen med låg röst:
– Har ingen fara. Han hotar alltid så.
Sven Ersson, som ett ögonblick tycktes vara gripen
av farhågor, att hans vanartige, men ändå så älskade
son skulle gå ut och taga sitt liv, syntes lugnad; han
tog åter till pennan. Prästen ämnade just begagna till­
fället för att meddela nämndemannen en smärtsam
nyhet, som han hela tiden burit på. Ett ögonblick tve­
kade han, om han skulle använda sig av en lättare
eller tyngre form men beslöt sig till sist för att välja
en lättare.
– Hör, sade han, och lade åter sin hand på nämnde­
mannens axel. Hör ett ögonblick på mig. I all stillhet.
Hon som är moder till oss alla. Haha!

Emellertid verkade skrattet spöklikt på talaren själv,
varför han hastigt slog om.
– Bäste bror, jag vill nämna att moder ...
Men i samma minut inträdde i logen efter en hastig
knackning den populäre herr Erlandsson, som nyss i
guld fått tröst för sina lidanden efter tidningsschavotte­
ringen. Han ville nu frambära sitt tack till direktör
Billkvist för att sedan närvara vid sällskapets avresa
något senare på eftermiddagen. Prästmannen utsträckte
milt sin hand, och med en blidare uppsyn reste sig
nämndemannen från bordet. Han stödde sig tungt mot
den långa käppen med nickelknappen och suckade:
– Å, konstens bana är minsann inte någon blömster­
strödd stig ...

*

Vid stationen stod stinsen fin och prydlig i mörkblå
syrtut, omgiven av vita rökmoln från växlande tåg.
Under armen bar han den röda flaggan. Efter hand
samlades på perrongen en stor skara människor, bland
vilka märktes flera mulna och slätrakade herrar, vilkas
halsar voro omvirade med tjocka dukar, och vilkas
röster, när de talade eller gruffade, ljödo hesa och hot­
fulla. Den elegante unge man, som spelat berusad
gentleman i revyn, hade tydligen bland scenens skräp,
lärft, smink och löshår, glömt kvar de bedårande
kärleksögonen och det vita tandblixtret. Han vandrade
av och an med sammanpressade läppar. Under den
stora stationsklockan promenerade aktören Broman
med ett tankfullt och sömnigt uttryck i sitt fula, men
intelligenta ansikte, och vid hans sida syntes med
fjädrande gång och eldiga ögon den nyckfulla och

vackra aktrisen, som var hans hustru. Kapellmästaren
rusade in, liknande ett ljusgrått klot i sin alldeles för
vida ulster, såg sig omkring med stora och melan­
koliska ögon, i det han ropade:
– Direktören, vad er direktören?
– Han kommer strax, Lezinsky. Han är i vesti­
bulen, lugnade Cello, som jämte kamrer Kalm och
direktör Billkvist nyss anlänt till stationen.
– Nu är elände slut i denna stad, suckade den lille
polacken och log. Nu far vi alle glada man till ett
annat elände. Ach, ja!
– Tack för den här tiden, yttrade Cello hjärtligt
och sträckte ut sin hand.
– Å, tack, tack, mumlade den lille kapellmästaren.
Du skall nu väl aldrig mer göra revy. Fi fan! Hotell
Lundkvist – å jag kan aldrig glömme! Så besoffen
den kvällen, ah, so besoffen! Hahaha!
I ett nu samlades på perrongen en hel flock unga,
välväxta kvinnor med bleka, stundom fina ansikten.
Det var sångerskor, balettfolk och andra. Bäst som
Cello stod försänkt i tankar över hur underligt livet
gestaltar sig för människorna, som ju alla sträcka ut
händerna efter lycka och ära, men av vilka så många
få draga dem tillbaka med torra löv i stället, fick
herr Erlandsson plötsligt se en syn, som kom honom att
ett ögonblick stelna av förvåning.
I sällskap med den feta och gladlynta gamla garde­
robiären kom nämligen Karl Ludvig guppande på per­
rongen under det livligaste och nytraste samtal. Än
tittade garderobiären med sina lustiga, stora ögon på
Karl Ludvig, och än sträckte denne fram huvudet i
den lyssnande ställning, som var honom så egen.

Ibland lyfte Karl Ludvig docerande upp sitt korta och
feta pekfinger i luften, och ibland stirrade han med
sina björnögon ivrigt in i den gladlynta gamla damens
anlete. Cello urskilde avbrutna meningar av samtalet:
– Inte ho, sade Karl Ludvig med larmande röst på
sin breda dialekt. Inte ho! Nej, dä va alltså faster Susy,
som va geft mä en trävaruhandlare från Norrland.
Mä trävaruhandlarn hade Susy e doter, men så dog
maken, dä vell säja, att trävaruhandlarn dog. Faster
Susy gefte om sej mä en brandmästare, som hette
Plym, å den brandmästarn hade en morbror ... alltså
blir dä ...
– Du milde, mumlade Cello. Hur känner han henne,
och vad är det han talar med henne om?
I detsamma fick Karl Ludvig syn på sin vän, och
rusade genast fram till Cello, släpande den skrattande
garderobiären med sig i armen.
– Cello, skrek Karl Ludvig. Får ja säja en sak! I
känner väl varandra förut?
– Ja visst, svarade Cello, i det han hälsade garde­
robiären.
– Vet du va, började Karl Ludvig. Ja feck se fröken
Tullings namn av en händelse, när ho spela mä i sista
akten, du vet. I förra vecka, du vet. Cello! Ja kunde
inte låta bli å räkna ut ... Vet du va? Gessa?
– Jag kan inte, svarade vännen skrattande.
– Vi ä släkt, skrek Karl Ludvig med vidgade och
strålande ögon.
Kamrer Kalm och direktör Billkvist nalkades hastigt.
Ett buller och gnissel dövade för ett ögonblick alla
andra ljud på perrongen, den skådespelartruppen nu
skyndsamt lämnade för att stiga på tåget. Vita ång­

moln stodo som sommarskyar omkring de springande
och ropande resenärerna. Direktören fattade Cellos
hand och bjöd honom farväl i samma ögonblick, som
kamrern lutade sig ned till direktörens öra och väste:
– Broder, det är en sak, som jag måste säga, innan
vi lämnar den här platsen. Jag har burit på det hela
dagen, men var gång jag ämnat tala om det, så har
något kommit hindrande emellan.
Han stack in guldtandpetaren i munnen.
– Så säj, så säj, påbjöd direktör Billkvist med en
viss hetsighet.
– Ta det lugnt, broder – quivivivivi – tillrådde
kvittrande kamrern. Lova mig att vara lugn!
– Jag är lugn! Va i ...
– Min vän! Moder Svea har i natt –
Direktören tycktes vilja hoppa upp i luften; han
tog av sig hatten, strök det välkammade huvudet flera
gånger efter varandra och avbröt:
– Det är olycka, det känner jag! Säj ut, säj ut!
– Moder Svea – qui qui – Zickan Hallongren –
quivivivitt – har fått en dotter. Detta barn har veder­
börligen jämte modern omhändertagits. Amerika får
träda i stället – quivivivivi zitt zi!
– Detta fattades bara, jämrade sig den tunne teater­
ledaren. Verkligen charmångt! Ah, verkligen högst
pikångt! På min ära ...
Nu tätnade röken till en ogenomtränglig ridå, som
skilde de på perrongen kvardröjande personerna full­
ständigt från tåget. I denna vita dimma växlade Cello
ännu några avskedshälsningar med aktören Broman
och hans fru, med kamrern och den lille polacken. Han

hörde Karl Ludvigs starka stämma långt borta på
perrongens norra sida.
– Ajö, lella tant, ajö, lella tant!
– Baff, baff-baff-baff, lät det från tåget under ett
gnissel, brakande och puffande; den röda krutflaggan
skymtade som en blodstrimma framför journalistens
ögon, och i avskedets sista stund trängde följande ord
jämrande fram till hans öron:
– Adjö, herr Erlandsson! Å, jemine! Konstens
bana är inte någon blömsterströdd stig. Sakrejö! Nej,
den är full av törrrnen – av törrrnen!








FYRTIOFEMTE KAPITLET.

Skattekrävarna, oljemålning av Eugen A:son
Renard.

Artisten Eugen A:son Renard stod i sitt ateljéfönster
och såg ned i den smala, men livligt trafikerade gatan,
vilken från hans höga utsiktspunkt tedde sig som en
svart kanal, där vattnet bar plommonstop, fruntim­
mershattar, tvättkorgar och en eller annan automobil
på sin yta. Just nu iakttog konstnären, som befann sig
i en av bekymmer alstrad apatisk sinnesstämning, två
i blått klädda flickor från strykinrättningen mittemot.
De buro emellan sig en väldig korg med nymanglat
linne; nu satte de ned korgen, sågo på varandra och
skrattade. Därefter betvingade de sig, lyfte åter upp
korgen, buro den ett stycke men måste åter sätta den
vid trottoarkanten. Eugen kunde icke höra deras skratt,
men han såg, att de höllo på att kikna. Den ena av
flickorna höll sig i sidan, som om hon fått ett anfall
av håll.
Lyckliga människor, tänkte Eugen. De kunna
skratta, de. Det var längesedan jag kände en riktig
lust att skratta.
I detsamma vände han sig om, ty det ringde i tele­
fonen, som stod på ett trekantigt bord, övertäckt med
en märkvärdig duk, vars färger voro blandade på det

grällaste och tokigaste sätt. Eugen tänkte först gå till
telefonen och svara, men han betänkte sig två gånger,
innan han fattade beslutet. Hans betänksamhet var
grundad på försvarliga skäl.
Eugen, som först målat för lusten att måla men
sedan fallit djupt och massproducerat svanar på lugnt
vatten samt lantgårdar (i senare fall med full valfrihet
för köparen rörande solens placering på duken) hade
till sist överfört de pengar, han erhållit för svanar
och lantgårdar, till bror Anker i bankirfirman Sixten
Solander. Detta hade den unge mannen gjort för att
sedan kunna resa till Paris och även till Italien, där
utmärkta lärare och goda motiv funnos att tillgå för
konstnärer. Medan Anker på uppdrag av broder Eugen
placerade pengarna i Västerviks Sågblad och Förenade
Kol, tog Eugen lektioner i franska av fröken Carlsson,
lärarinna vid högre flickelementarläroverket. Dessa
lektioner brukade ha ett rätt egenartat förlopp. Made­
moiselle Carlsson plägade låta Eugen berätta om vad
han gjorde i går och vad han skulle göra i dag o. s. v.
för att redan från början söka få in ett gott franskt
vardagsspråk hos sin elev. På detta sätt blevo lek­
tionerna även något intressantare för mademoiselle C.
som ju fick en och annan liten nyhet från staden till
livs i denna oskyldiga form. Under glädjetiden, när
den ena tillställningen avlöste den andra, hade man ju
så mycket att meddela och då tedde sig konversatio­
nen, överförd till svenska, på följande sätt:
– Nå, var tillbringade monsieur dagen i går, frå­
gade mademoiselle Carlsson.
– Tillbringade afton vid direktör Olsén, stapplade
och hackade Eugen.

– Många gäster, monsieur?
– Där voro ett flertal av många gäster att närvara,
meddelade Eugen Renard.
– Ah, monsieur! Vad roade man sig med hos mon­
sieur Olsén?
– Spelas musik att fyra personer samt supé att
äta, svarade den osäkre fransosen.
Men när de onda tiderna kommo, då hade icke
Eugen något att svara, om icke ur sitt bedrövade hjärta,
men sanningen ville han ju icke tala om. Mademoiselle
C. kunde då fråga:
– Nå, hur har monsieur tillbringat dagen?
Svaret skulle egentligen ha blivit:
– Jag har varit på pantbanken med min klocka.
Därefter har jag avlagt besök hos tre personer, vilka
vägrade att skriva på en växel. När klockan fattades
tre minuter i två, kom jag, drypande av svett och
darrande av sinnesrörelse, till banken efter att ännu
en gång ha lyckats klara denna växel, som jag ådragit
mig genom dumma spekulationer.
I stället blev emellertid Eugens svar mera ljust och
likgiltigt:
– I dag jag har motiv studerat.
– Så intressant, monsieur! Vackra landskap eller
människor?
– Vacker träd och buskar grön, svarade Eugen.
Emellertid kunde han i längden icke uppehålla detta
eländiga gyckelspel, ty då Västerviks Sågblad – han
hade tidigare realiserat Förenade Kol och täckt för­
lustsumman genom ett åttaårigt lån i Järntorps spar­
bank – drog sitt sista djupa andetag, förlorade även
Eugen all förmåga att ekonomiskt andas. Han hade

verkligen lyckats komma loss genom uppoffrande av
en del klenoder, förvärvade under glanstiden, och ge­
nom att måla billigt, bland annat porträtt. Samtliga
de avmålade hade emellertid sett dödsmärkta ut, möj­
ligen beroende på konstnärens sinnesstämning.
Från den stunden hade telefonapparaten i hans rum
blivit en plåga. Genom dess tratt fick han höra hårda
ord från personer, som måste lägga ut för förfallna
växlar, och på sistone hade även skattemyndigheterna
börjat intressera sig för hans telefonnummer. Då Eugen
var tvungen att bevaka en del intressen av skilda slag
ute i staden, nödgades han emellertid ofta mot sin vilja
svara på signalerna. Den unge konstnären ägde ingen
sångröst; han hade aldrig försökt att taga en ton till
den artistiska dekorationsgitarren, som hängde på
hans vägg. Men om han verkligen ägt en röst och
denna från början varit föga omfångsrik, skulle den
dock så småningom ha fått ett enastående omfång till
följd av de röstimitationer han utförde än på höjden,
då han ville göra sig sken av att vara städerskan, än
på djupet, då han ville inbilla den telefonerande, att
han var en släkting till sig själv på tillfälligt besök i
lägenheten. Nedslagenheten hade även gjort Eugen
misstänksam, varför han ibland inbillade sig, att både
skattemyndigheterna och andra fordringsägare antogo
de sällsammaste röster för att lura honom att erkänna
sin närvaro i telefonen. En gång hade verkligen en
ganska nätt flickröst frågat, om herr Eugen var hemma,
och denne hade skälmskt svarat ”ja”. Då hade flick­
rösten förändrats och en rå karlstämma yttrat:
– Det är stadsfogden. Vi har härnere inte mindre
än fyra resterande ...

Under sådana förhållanden var det icke underligt,
om Eugen, när det nu ringde i telefonapparaten på det
trekantiga bordet, betänkte sig två gånger. Han satte
händerna i sidorna och genomborrade apparaten med
sina blickar, som om han sökt läsa på botten av ett
svekfullt hjärta.
Telefonen ringde ihållande ännu en gång.
– Det är nog Karl Ludvig, tänkte Eugen. Jag svarar.
Han grep telefonluren och ropade i hög diskant, med
tonen av en förskrämd ung flicka.
– Hallå! Tre åtta två sex.
– Träffas konstnären Eugen Renard, sporde en
mansröst, som Eugen på ett par sekunder granskade
från tusen sidor och i minnet jämförde med en mängd
andra stämmor.
– Hallå, klingade det på nytt från Eugen. Det är
hos herr Renard, men han är inte hemma.
– Var är han då, frågade rösten.
– Han har rest bort till en moster, men kommer
nog hem litet senare. Vem får jag lov att hälsa ifrån,
frågade flickrösten.
– Gör detsamma, mumlade karlstämman, och det
small i tratten, när luren lades ned.
– Kuggad, sade Eugen belåtet. Det var naturligt­
vis från skattekissarna.
Nu ringde han själv på till det lilla kafét på andra
sidan gatan och beställde där den mest blygsamma
frukost: en kaffe med vetebröd och kakor. Medan den
unge artisten väntade på måltiden, granskade han en
tavla på staffliet och några stycken andra, som stodo
i hörnen eller lågo på ett skåp. Där hittade han ett
billigt porträtt av en sextiårs packmästare vid järn­

vägen i uniform. Packmästaren, vars silvertränsar
glänste mot mörkblått tyg, såg ut som en till La
Morque nyss uppfiskad levnadstrött människa; kin­
derna voro skärbleka, och ögonen stirrade i det märk­
värdiga ansiktet med ett brustet uttryck av förfäran.
Porträttet hade aldrig blivit inlöst, då förmodligen
jubilarens vänner, som beställt tavlan, fått opåräknade
utgifter hos fondmäklaren Anker. Vid sidan av detta
porträtt syntes ett par gårdsinteriörer, lika varandra
som tvillingar, med symmetrisk gruppering av häst,
hund och fyra höns. Medan nu Eugen med förströdda
och ledsna blickar inspekterade sina tavlor, vilka något
skulle ha kunnat minska hans levnadsbörda, om de bara
blivit avhämtade, hördes lätta steg ute i trappan. Som
en husarhäst, vilken lyss till en trumpetsignal i fjärran,
klipper med öronen och står stilla, spänt lystrande, så
intensivt avlyssnade Eugen gången hos den ankom­
mande personen. Med sin fina hörsel urskilde han ett
lätt skrammel av koppar. Försiktigt öppnade han
dörren, och på tröskeln stod kaféflickan, en nitton­
åring med klara ögon och vitt hull.
– Ida kommer själv i dag, tror jag. Stanna hos mig,
jag är så ledsen, sade Eugen.
Flickan skrattade och blev röd, men hon drog sig
undan hans grepp.
– Herr Eugen har väl ingenting att vara ledsen för.
Här är ju så fint och vackert allting. Vad är det här
för en gubbe?
– Det skall jag säga, om jag får en kyss, svarade
Eugen.
– Ah, seså, sade flickan. Låt bli mig! 
När hon gick, tryckte likväl konstnären sina läppar

mot hennes hals, varefter han mumlade med en röst,
mättad av rika löften:
– Jag vill måla Ida!
Flickan försvann i trappan, trots Eugens hotelser
kvittrande och glad, och artisten var åter ensam, ännu
ensammare än förut. Han tände sig en pipa och gick
att skärskåda kaffebrickan, på vars lilla porslinskorg
lågo fyra större vetebrödsskivor samt en mängd små­
kakor. Kakorna med kryddnejlikorna kallade Eugen
för negerögon, och de runda kakorna hade han
döpt till rundaler. Han lade ifrån sig pipan och slog
i kaffe, varefter han genast glupskt åt två negerögon,
en vetebrödsskiva och därtill trenne rundaler. Så långt
hade den hungrige artisten kommit, när han till sin
oerhörda häpnad hörde dörren gå upp. Dörren gå upp!
Detta var ju som i en fantastisk berättelse. Men kvin­
nan! Ja, han hade glömt att vrida om nyckeln, när
han släppt flickan ut genom dörren. Eugen reste sig
upp från bordet och blickade ut i den skumma tam­
buren. Ur dörröppningen kommo två manspersoner,
den ene lik en lång, något krökt flaggstång och den
andre liten och kraftig, med breda axlar och välputsade
mustascher. Genast stod det klart för Eugen, vars
sinnen och instinktliv blivit fint skärpta under pröv­
ningens dagar, att det måste vara skattekrävarna, som
skulle avlägga ett besök i hans ateljé.
Den brede och satte herrn gick med bestämda och
knarrande steg in i rummet. Den andre låste omsorgs­
fullt dörren, varefter han, sviktande som en flaggstång
i stark blåst, följde efter. Med en halväten rundal i
handen mottog Eugen artigt, men häpet bugande sina
besökare.

– Herr Eugen A:son Renard, frågade den satte
mannen. Herr Renard – det är ju han själv?
– Ja, det är det, svarade Eugen.
– Vi kommer hit för att få ordnat med den obe­
talda skatten. Vi har försökt komma in många gånger
här.
– Många, många, lät det med en pipig och vemodig
röst högt i toppen på flaggstången.
– Ja, jag har varit borta rätt mycket, ursäktade
sig Eugen. Man har mycket att stå i.
De båda herrarna logo ett utsökt leende, vari djup
människokännedom, absolut tvivel, något hot och till
sist en visshet om seger avspeglade sig. Men detta leende
tolkades dock av Eugen som yttringar av ”goda hjär­
tan i grund och botten”. Därför pekade artisten med
en något feberaktig gest på kaffebrickan och sade:
– Vill herrarna inte dricka en kopp kaffe? Jag har
ett par koppar ...
Eugen tog nu ett par steg mot ett skåp för att av­
hämta flera koppar.
– Behövs inte, sade den satte herrn och hejdade
Eugen, som han möjligen misstänkte för att vilja krypa
in i skåpet vid fönstret. Behövs inte.
– Nej tack, svarade artigare den pipiga och trötta
rösten högt uppe i falsetten. Det är inte för min mage
det!
– Rundalerna här ä goda, försäkrade Eugen. Ät
åtminstone ett negeröga, medan vi resonera.
– Vi är inte här för att resonera, sade den satte
mannen, som alltmer antog gestalten av Lagen i egen
person. Hur ämnar ni ordna den här saken? Vi är
trötta på att springa här.

– Ordna saken! Ja, vad det beträffar, sade Eugen,
som nu gripits av uppstudsighet mot det osvikligt funge­
rande samhällsmaskineriet. Vad det beträffar, så kan
jag säga, att där ingenting finns att ta, där har kej­
saren förlorat sin rätt. Oui!
– Här finns väl att ta, pep flaggstången, och
sträckte ut en orimligt lång arm mot porträttet, som
föreställde den uppflutne packmästaren.
– Jag vill inte vara oresonlig, betygade Eugen. Men
jag äger ingenting mera än vad som finnes här.
– Inga tillgångar?
– Inga!
– Ja, men ni målar ju! 
– Livets nödtorft och knappt det, svarade Eugen
och lyfte handen, i vilken den halvätna rundalen ännu
satt kvar. Den, som ägnar sig åt konst, får samhället
inte vara så sträng emot.
Den satte herrn överblickade ateljén, varefter han
antecknade något i sin bok. Flaggstången vajade sakta,
och det blev tyst i rummet. Denna tystnad varade dock
blott en kort stund, ty den satte skatteindrivaren ut­
brast:
– Hur menar ni, att det är möjligt, att era in­
komster voro så stora förra året, när ni säger, att ert
arbete inte ger er mer än livets nödtorft?
– Jag innefattar växlar och banklån i livets nöd­
torft, svarade Eugen, icke utan galghumor.
– Levat över tillgångarna då, antog den kraftige
skattemannen.
– Så måste det väl absolut vara, ömkade sig flagg­
stången, i det den vemodigt vajade.
– Spekulationer, svarade Eugen kort och förnämt.

– Ahaa, utbrast den satte skatteindrivaren, medan
en lång vissling, liknande ljudet av en flagga, som
hissas i topp, ljöd från den andre besökaren.
– Oui, sade Eugen, som egendomligt nog kände sig
som en triumfator. Ja just så.
– Det blir utmätning, meddelade den korte skatte­
krävaren. Det vill jag bereda er på.
Härefter vände de båda herrarna Eugen ryggen, men
denne tillropade dem ett artigt godmiddag, vilken artig­
het först besvarades i dörren och då endast av den
långe skattemannen, som pep:
– Idda!

*

Fastän Karl Ludvig försäkrat Cello, att hans släk­
ting Eugen var ett snille, om ock ett slarvigt sådant,
hade Cello aldrig velat tro på detta. Journalisten för­
stod sig visserligen icke på konst, men han hade alltid
vämjts åt tavlan med svanarna, och fastän Eugens mål­
ningar röjde en viss teknisk färdighet, tyckte Cello, att
de alldeles saknade liv och anda.
Men olyckan och bekymret satte artistens nerver i
rörelse och löste den mätthet, han hade känt i sin av
Västerviks Sågblad och goda middagar impregnerade
själ. Det var också därför Eugen slog upp ett exalterat
skratt, när de båda skattekrävarna avlägsnat sig.
Han erfor en lättnad över att ett länge väntat besök
nu var överståndet, och för första gången på länge
kände han sig riktigt fri. Vidare tyckte han, att det
låg något komiskt över uppträdet med de båda
herrarna. Han såg sig själv i en syn med den lilla kakan
i handen.

– Haha! Det skall jag göra, flinade Eugen. Det skall
jag verkligen göra om inte för annat så för skojs skull.
Efter några veckors tid läste Cello och Karl Ludvig
en artikel, signerad av den svårtillfredsställde konst­
kännaren F. F.
”Konstnären Eugen A:son Renard här i staden, som
under några år med större eller mindre framgång ägnat
sina krafter åt måleri – – –  i dagarna utställt ett
originellt arbete – – – 
Artisten betitlar sin lustiga tavla Skattekrävarna.
Målningen framställer tvenne skatteindrivare på besök
i en ateljé – – –  medellöse innehavare liksom söker
att beveka sina omutliga besökare genom att bjuda
dem att deltaga i sin enkla kaffemåltid. Man kan verk­
ligen icke hålla tillbaka en från hjärtat gående rörelse
– – –  galghumor på ett säreget sätt blandar sig
med vemod. De båda myndighetspersonerna – – –
hård oberördhet – – –  vacklande tvehågsenhet inför
invitationen, vilken är högst illusoriskt återgiven. Den
unge konstnärens anlete talar om ödmjukhet – – –
en glimt av spjuveraktighet nästan endast anas. Färg­
behandlingen är sober – – –  skalan mera dämpad
än i de ganska talanglösa saker, med vilka artisten
tidigare – – –  Inför denna enkla men effektfulla
duk frågar man sig verkligen, om icke genrekonsten
på nytt fått en uppgift att fylla – – –  Motivvalet
torde kunna förklaras av den ekonomiska oron i tiden
– – –  målningen alltså betraktas såsom tidstypisk. ”
– Tidstypisk bild, sade Cello när han hade läst
recensionen. Ja, den är tidstrogen, det tar jag gift på!
– Ser du, skrek Karl Ludvig, att han var ett snille
i alle fall! Skattekissarne, hö hö hö! Ja, jag säjer då
detta! All sin dar! Esses, esses!








FYRTIOSJÄTTE KAPITLET.

Dorothy Buffertons tvekamp med sin fader.

I fabrikör Åviks kök rådde lätt skymning. Dagens
arbete var där tillända, och den unga tjänstflickan
Hedvig, som utgjorde hushållerskan Almas stöd i köks­
departementet, hade tagit plats på en stol i det vita,
rymliga serveringsrummet vid ett av fönstren. Hon höll
intill rutan en tidning, som nyss inköpts av en skri­
kande pojke ute på gatan. I det stora köket hördes
endast ett sakta sus från vattenreservoaren och ett
litet droppande från en kran, som tycktes spela en
enkel melodi med tre varandra mycket närliggande
toner, vilka liksom knäpptes fram. Alma och Hedvig
brukade vid denna tid på dagen från verkligheten med
dess sopor och potatisskal, skärbräden, slaktare och
ölkarlar tillsammans träda in i den högre engelska
societetens yppiga men tomma liv. De hade båda
hunnit att göra sig hemmastadda i denna miljö och
följde med känslor av hat den kallsinnige greve
Cyrus’ alla beräknande steg, liksom de med trogna
hjärtan delade den högättade Dorothy Buffertons
smärta vid hennes kamp med sin stränge fader.
Dorothy Bufferton hade kanhända icke så många upp­
riktiga vänner i rikedomens ensamhet, men i fabrikör
Åviks kök ägde hon åtminstone två hänsynslöst par­

tiska och varma sådana. I det nu Hedvigs ögon irrande
sökte den plats i bladet, där följetongen brukade vara
att finna, sade hon till Alma, som stod och strök några
små näsdukar vid ett bräde i närheten.
– Sista kapitlet slutade, som Alma väl vet, med det
att lord Bufferton kom in till Dorothy. Nu ska man väl
få veta, om lorden vill tvinga henne att gifta sig med
greve Cyrus.
– Det var en otrevlig karl, greve Cyrus, sade Alma.
Flickan är ju vacker som en dag och så fin och ståt­
lig. Kunde de inte nöja sig med att låta henne vara
ogift så länge. Kommer dag, kommer råd! Det är ju så
fullt med fint umgänge där i huset, så att alltid finns
det väl någon ståtlig herre, som hon kan få, bara de
ge sig till tåls litet.
– Å, Alma, sade Hedvig, visserligen respektfullt
men mycket ivrigt. Alma vet väl lika bra som jag, att
lorden behöver pengar. Han har visst förlorat alldeles
väldigt på spel.
– Tänker han sälja sitt barn då, utbrast Alma med
en skarpt förebrående blick på Hedvig.
– Ja, Gud vete. Men det är väl det vi får se. Jag kan
inte begripa, var de ha satt följetongen i dag. Tänk, om
de inte har någon!
– Det är väl omöjligt, svarade Alma icke utan harm.
Det vore då väl galet.
– Nej, nu hittade jag den ...
– Var då för väl, lättade sig Alma och fortsatte
strykningen, som upphört, medan den andra letade i
tidningen.
Hedvig hade nu äntligen fått sikte på följetongen,

över vars första tättryckta textsida stod att läsa föl­
jande rubriker:

En kvinnas kamp.
Roman av Evelyne King.

(Övers. för denna tidning. Eftertryck förbjudes.)

Hedvigs klara röst började en långsam, delvis något
hackig läsning, och hon inledde föredraget med en kort
suck:
– Kap. sexton.
Dorothy Buffertons tvekamp med sin fader.
Dorothy bleknade, och med ett stön nedsjönk hon i
stolen. Den åldrige lord Bufferton hade sannolikt icke
beräknat verkan av sina hårda ord.
”Dorothy”, utropade den gamle. ”Tror du då, arma
barn, att jag säger detta allenast för att plåga dig. För­
står du icke, min vilseförda älskling, att det dock är
för din egen lyckliga framtid, jag arbetar, att det är
för att denna lycka skall bliva till en verklighet, som
jag söker tvinga dig till yxyxryx yxåyxåääää” – nej,
vad ska det här vara, avbröt Hedvig läsningen.
– Det är väl ett tryckfel, sade Alma. Jag tycker
det har varit så många sådana, och Hedvig läser dem
också allesammans, bevars!
– Ja, svarade Hedvig, jag tycker det är tryggast
att läsa precis som det står. Kanske det där, som jag
läste nyss, i alla fall var en svordom, som lord Buffer­
ton talade. Någon svordom ifrån utlandet.
– Fortsätt nu bara, och bry sig inte om det svåra
stället, uppmanade Alma.
– ”tvinga dig till självbesinning”, fortsatte Hedvig.

”Den präktige greve Cyrus, varför hatar du då ho­
nom?”
– ”Å, min far, skona mig”, bad den unga flickan i
det hon sakta uppreste sig och vacklande gick bort till
toalettbordet, där hon översprutade sina bleka kinder
med ett tunt flor av silverdroppar. En ljuv doft av
heliotropparfym spred sig omedelbart i rummet. Det
var som om den vackra kvinnouppenbarelsen strålat
ut eller utandats denna doft. ”Jag är fri, och vill så för­
bliva, intill dess den rätte infinner sig för att utsäga
sin kärlek för mig.”
”Den rätte är greve Cyrus, mitt barn, och denne skall
även bliva din. Såväl din anrika moder som jag äro
därom ense. Nedböj därför din stolta vilja för kloka
föräldrars råd. Han är även en man, vilken kan skänka
dig både rikedom och ära.”
Lord Bufferton, vars hjärta medhunnit att kallna
under årens många politiska stridigheter, och vilken
för länge sedan avglömt sin egen ungdom, ville väl icke
sin dotter något ont. Men han trodde fast däruppå att
Dorothy vid greve Cyrus’ sida skulle kunna ernå äkten­
skaplig lycka, varjämte han själv, djupt bekymrad över
att icke så lång tid ännu med den yttre ståt och värdig­
het –
– Bar hon upp herrns ylletröjor, frågade Alma
plötsligt.
– Ja, det gjorde jag, svarade Hedvig, varefter hon
åter fortsatte: den yttre ståt och värdighet, hans anor
krävde, kunna uppehålla sin ställning, hoppades få
medel härtill genom det föreslagna partiet. Lord Buffer­
tons ekonomi tålde nämligen icke längre så betydliga
påfrestelser och han hoppades därför, att greve Cyrus’

nästan omätliga förmögenhet och hans makt i finan­
siella kretsar skulle kunna bidraga till, att han fick
avsluta sina dagar sorgfritt utan några förnedrande
indragningar i hans förnäma och representativa liv.
”Aldrig”, utropade Dorothy, som ett ögonblick hop­
fallit, men som nu återtog sin gandiosa hållning av
världsdam. ”Att skänka honom min hand, det skulle
vara att för mig vandra ett helt liv i vardagens hemska
verklighet. Vet ni då icke, lord och fader”, fortsatte
hon, ”hur kall, hur posaisk denne man är till sitt
skaplynne?”
”Dock”, röt den gamle, ”dock har du låtit honom
kyssa dig likväl!”
Nu hopföll fröken Dorothy ännu en gång men här­
vid på en med ett orientaliskt draperi av utsökt dyr­
barhet övertäckt kanapé. Hon reste sig dock strax och
utbrast med av vrede darrande stämma:
”Har den uslingen inberättat detta för eder? Nå­
väl”, sade den unga damen. ”Han kysste mig, detta
bekänner jag. Men det var som om han utövat ett
mytiskt välde över mig vid detta tillfälle.”
Lord Bufferton stampade med foten i golvet.
”Säg ut! Må du så antaga själva dödens färg! Har
du någon annan du älskar i hemlighet? Får jag blicka
i din dagbok!”
Blek och vacklande, med tårar i sina ögon gick
fröken Dorothy fram till den smakfullt inlagda sekre­
teraren, ur vars nedre fack hon framdrog en vacker
liten bok, på vars pärmar syntes ett vapen i guld. Lord
Bufferton slukade boken med sina ögon, men kunde
intet komprometterande hitta. Slutligen läste han föl­
jande vers:

Mitt hjärta, ensamt såsom ingens hjärta,
det bräddfullt är av ångest och av smärta.
Fast ung och skön, fast född i överflöd,
en älskling ej jag har. Kom, död, du sälla död!

Lord Bufferton lade stilla boken på klaffen. Där­
efter strök han med ett tankfullt uttryck i sitt förnäma
anlete sakta över dotterns bleka panna. Varsamt öpp­
nade han deuxbattanterna, och med en kort bock på
huvudet gick han därifrån, mumlande:
”Hon måste ändock giva vika!”
Men knappast hade emellertid lord Bufferton av­
lägsnat sig, förrän dottern sprang upp, liksom driven
av en osynlig fjäder. Med tysta steg tillryggalade hon
vägen genom sina tolv vackra rum, där skönhetsskatter
från hela världen voro inmängda, och knackade sedan
på en liten dold dörr, vilken ledde till hennes kammar­
tjänarinnas, Elsie Duncans bostad. Denna utträdde ...
forts.
– – – 
– Här är det slut, sade Hedvig och lade tidningen
ifrån sig. Det är bra förargligt, att det alltid skall ta
slut, när det börjar bli som mest spännande.
Alma strök över sitt hår med aviga handen och
fortsatte arbetet med strykjärnet på de små näs­
dukarna.
– Den där Bufferton är då omänsklig, sade hon.
Jag hoppas flickan tar saken i egna ...
Det knackade helt sakta på dörren, som ledde upp
till fröken Märtas rum i övre våningen.

*


Var gång fabrikör Åvik såg på sin dotter, blev han
glad över att den besvärliga äktenskapsfrågan snart
skulle vara löst; att dottern vrenskades tolkade han
som flickaktig nyckfullhet.
– Hon är ivrig av sig och kastig, men en karl som
Planertz passar henne. Gud välsigne den lilla stumpan!
Snart är hon utflugen ur boet. Man blir gammal till sist
ändå.
Fru Åvik, född Tabell, som ofta samtalat med sin
man i detta ämne och granskat problemet från olika
sidor, slutade alltid med att säga:
– Ja, komma, ingenjör Planertz är en verserad
man, komma, och jag tror, komma, att även om Märta
icke vill låtsas om sitt tycke, komma, hon i grund och
botten känner trygghet vid hans sida, punkt. En flicka
måste naturligtvis pröva sig själv, komma, innan hon
gör sitt val, komma, och framför allt måste hon be­
härska sig, punkt. Fröken Sigrid på Brahestaholms
slott fick minsann inte välja hon, komma, när hon för­
mäldes med friherre av Witterstedt, komma, friherre
Axel av Bålstagrenen, utropstecken! Men hon betvang
sig, komma, och vann därigenom lyckan, punkt. Aldrig
såg man henne vid friherre Axels sida, komma, utan
att hon log, komma, så hon var säkert lycklig, punkt.
Lilla fröken Sigrid log alltid, punkt.
– Ah, ge attan i Brahestaholm, brukade ibland
fabrikören infalla, ty han blev nervös var gång han
märkte, att hans vilda grenar intrasslades i de konungs­
liga ekarna vid det stora godset. Det viktigaste är ju,
att Märta får en karl vid sin sida, och Planertz är en
karl, som går framåt. Han kanske kommer i stads­
fullmäktige också, vad det lider.

Fröken Åvik fann snart, att föräldrarnas åsikter i
frågan icke voro så löst rotade, som hon helt optimi­
stiskt förmodat; tvärtom föreföll det, som om ärendet
från deras sida var slutbehandlat och avgjort till ingen­
jörens förmån. Märta upptäckte detta, sedan hon före­
tagit några enklare trevare hos modern, vars fasthet
i äktenskapsfrågan verkade alldeles förvånande. Flic­
kan gjorde då i all ödmjukhet en liten kallblodig satir
över ingenjören, men fru Åvik såg endast ett ögonblick
upp från sitt handarbete och sade:
– Ingenjör Planertz är en verserad man, komma,
lilla Märta, utropstecken! Ingenjör Planertz är en god
och behärskad man, punkt.
Då tändes en fackla på fröken Märtas kinder och
en blixt i hennes ögon. Hon svarade emellertid inte
trotsigt eller näsvist utan neg, vände sig om och gick,
allt i enlighet med Brahestaholmssystemet, sådant det
beskrivits av fru Åvik, född Tabell. När fröken Åvik,
som hade en del arbete att företaga i huset, för
sig själv ältat sina svarta och blodröda bekymmer, allt
medan hon räknade handdukar och servetter, gick hon
upp på sitt rum för att införa några poster i hushålls­
boken, i vilken hon raspade en stund, varefter hon
drog fram ett papper ur en i skrivbordslådan liggande
portfölj, granskade det noga, doppade så pennan i
bläckhornet och började tveksamt skriva. Då hördes
en bultning på dörren, och som fröken Åvik kände
igen ljudet av sin faders fingerknogar, lade hon läsk­
papperet över det skrivna, och medan en rodnad sprang
fram i hennes ansikte, ropade hon med mjuk röst:
– Stig in, pappa lilla!
Märta Åvik reste sig upp, hälsade fadern och tog

honom om halsen. Fabrikören klappade dottern på
kinden, men såg något överraskad ut. Kanhända han
kommit uppför trappan i en vrede, som han genast
kände smälta ned inför flickans klara och ömma blick,
som tycktes skåda ända till botten av faderns innersta.
– Hör du, Märta, började fabrikör Åvik och tog sig
ett tag i håret, som skruvade sig kring hans knotiga
långa fingrar. Hör du, låt oss sitta ner och språkas vid
ett slag! Du och jag är ju så goda vänner, min tös!
Jag har ingenting hemligt för dej, och du har väl ingen­
ting hemligt för mej?
– Visst inte, svarade flickan och strök fadern över
håret.
Denne tog sig nu om hakan, vred upp den ena grå­
nade mustaschen, varefter han häftigt utbrast, dock
utan all vrede:
– När, hör du, när ska vi ordna den här historien,
du vet? Ni har nu gått så pass länge tillsammans, att
du väl har reda på, vad du vill.
– Ja, det vet jag, svarade fröken Åvik.
– Nå, nå, se där! Och du vet väl också, att han vill?
– Det vill han nog, svarade Märta, fastän han säger
inte så mycket just.
– Jag vet, att han vill, försäkrade fabrikör Åvik.
Det har jag reda på. Vad menar du med att han ingen­
ting säger?
– Förlåt mig, svarade Märta, jag menade inte så.
Jag menade, att han säger så mycket om andra saker.
Nog är det också oklokt att inkorporera Stora Gröning,
för en inkorporering skall väl växa fram av sig själv,
liksom av ett inre tvång eller så, och inte bara lappas
på med stora stycken runt omkring. Det är nästan lika­

dant överallt, och likadant var det i Eskilstuna, eller
kanske det var i Gävle, som det var likadant.
– Va attan säjer du, utropade fabrikör Åvik. Vad
har du med det där att göra?
– Ja, vad har jag med det att göra? Men allt det
där har jag fått höra på under våra romantiska prome­
nader. Jag tänkte försöka komma in i stadsfullmäk­
tige, fortsatte flickan, men jag skall klippa av håret
först.
– Det där skall vara ett skämt, men jag förstår inte
det fina i det. Jag tycker inte, du var så invecklad förr,
just! Nu drar jag fram med det, jag har på hjärtat,
så att allt ska bli klart. Tycker du illa om ingenjör
Planertz?
– Jag tycker inte illa om honom, men jag kan inte
tycka om honom.
– Det är väl detsamma, det! Å, du har inte en
aning om, vad det där vill säga. Du tror, att allt skall
vara så där poetiskt och rart, för att två människor
skall kunna komma omsams. En hederlig karl...
– Det räcker inte, svarade Märta bestämt. Förlåt,
att jag säger det!
– Räcker det inte! svarade fabrikören uppbragt, jo,
du kan ge dej fasingen på, att det räcker. Jag har reda
på, att du har kastat kärvänliga ögon på honom, och
dina känslor ä besvarade. Så är det!
Märta teg. Under denna tystnad ökades faderns hetta,
men han gladdes och rördes alltid över att se sin dotter
så fin och vänlig, och han hade icke hjärta att slå till
för hårt med sina ord. Då återstod icke för fadern
annat än att draga fram de rödvita bolstervarsbyxorna
på nytt och erinra om ingenjör Planertz’ bragd. Fabri­

kören blev emellertid avbruten av sin dotter, då han
drog historien om sjöturen.
– Du ska höra till slut. Avbryt mej inte! Jo! Jag
kom till relingen och hade alldeles säkert halat mig
upp. Men, ser du, jag plumsa ner på något sätt igen.
Nu är jag dödens kattunge, tänkte jag, men si på
huggarn – när man har en karlakarl med i båten –
då kände jag hur Planertz högg tag –
– i de rödvita bolstervarsbyxorna, fortsatte flickan,
som över tjugufem gånger hört historien berättas under
vilda åtbörder och vädjande ögonkast.
Fabrikören drog efter andan och slog tvärt till.
– Jag är inte här för att skoja med dig i afton.
Tänd lampan, det är skumt härinne.
Märta åtlydde genast tillsägelsen. Ute hade det
börjat skymma. Hon drog ned rullgardinen, medan
fadern promenerade fram och tillbaka på golvet. Nu
föll lampljuset på skrivbordet och på det papper,
flickan arbetat med, när fabrikör Åvik inträdde i
hennes rum. Märta blev röd i ansiktet och kastade ett
par blickar på bordet, som om hon velat flytta undan
något där. Hon rörde sig emellertid icke ur fläcken
utan mötte faderns ögon.
– Nu förstår jag, sade denne med ett leende, vari
bisterhet och list förenades. Nu begriper jag!
– Tro ingenting, pappa, vädjade Märta. Tro ingen­
ting, och förlåt mig om jag skämtade för mycket.
– Du har någon annan, som du drar med och
skriver till, sade fabrikören. Säj sanningen, det är
bättre än att huttla! Har du inte förtroende till din
egen far, flicka? Vad är det där för ett papper, som
du har skrivit på?

– Det är ingenting. Men jag är ändå generad för
att visa det, svarade Märta.
– Du kan mycket väl visa det, avgjorde fabrikören.
Det är din skyldighet.
Märta Åvik gick nu motsträvigt till skrivbordet och
drog bort det läskpapper, som alltför otillräckligt dolt
hennes hemlighet. Framför fabrikör Åvik låg ett stort
ark, till hälften fyllt med rader av ojämn längd. Fabri­
kören påtog sina glasögon, studerade länge aktstycket,
vars innehåll till sist tydligt framträdde för hans ny­
fikna ögon. Där stod att läsa:

Lärkans sång.

Som du kan märka
är jag en lärka,
är jag en fågel, som roar mig.
Men ej är lönt någon söker verka
uppå mitt hjärta. Det ropar: tig!
När någon herr ...
när någon ovärdig nalkas mig

Jag är så fri och så ung ...

Jag vill förstärka
min lust att verka
för kärl...
så att jag hittar till sist en man.
Hur skall han vara?
Det vet väl bara
mitt eget hjär ...

Med ögon klar ...
Med kind som ...

Men kan jag märka
att man vill verka
uppå mitt hjärta, all lust försvann!
Som du kan märka
är jag en lärka,
som sjunger fritt uti solen grann.

När fabrikören hade slutat läsningen, klappade han
flickan på skuldran, och med ett nytt uttryck i ögat
– det var den gamle gesällens öga, sådant det glänste
i visornas och rumleriets dagar – frågade han:
– Har du någon ton till den?
– Nej, svarade Märta, fortfarande mycket generad.
Och jag hade inte fått det färdigt heller.
– Jaså! Nå ... Ajö, min lilla tös, avslutade fabrikör
Åvik samtalet, medan hans tankar svävade långt borta.
Vi får talas mera vid sedan.
Medan Märta hörde, hur hennes fader stövlade ner
i trappan, stod hon en stund alldeles orörlig men brast
slutligen i gråt, fastän hon icke riktigt visste, varför
den kom. När hon omsider torkat sina tårar, smög hon
ned för att kalla på trotjänarinnan Alma. Hon knackade
på dörren till serveringsrummet och bad Alma, som
öppnade, att följa med upp. Inkomna i Märta Åviks
rum, satte de sig mitt emot varandra, varefter flickan
bröt ut:
– Jag är ledsen, Alma. Mycket, mycket ledsen. Jag
har ingen i hela vida världen, som förstår mig. Jag vill
inte göra mina föräldrar emot, men jag kan inte gifta
mig med den, som de ha utsett åt mig. Det är omöjligt,
omöjligt! Jag kan det inte!
Alma lyssnade en stund till flickans utbrott, där­

efter drog hon med handen ett tag över det smala
och magra ansiktet och såg på den bedrövade med ett
par blåa och ihärdiga ögon.
– Tror fröken Märta att man kan se in i fram­
tiden? sade hon.
– Nej, det tror jag verkligen inte. Tror Alma det då?
frågade den ledsna flickan med ett forskande ögonkast
på sin förtrogna.
– Det gör jag. Det finns de, som kan se in i fram­
tiden. Men det är inte många, för de flesta bara lurar
folk, men här i stan finns det i alla fall ett par stycken.
– Lägga stjärna, menar Alma. Ack, det kan Glada
Kalle också – detta var smeknamnet på en av fröken
Åviks väninnor – men det blir bara ljusa vägar och
mörka herrar, och till sist blir det ändå ingenting utav
alltsammans.
Alma teg. Därefter sade hon betänksamt:
– Om jag ändå vågade säga något. Fröken Märta,
bli inte ledsen! Men jag hade reda på, att en vän till
mig skulle gå bort, innan löven föll av träden.
– Vem hade sagt det, Alma?
– Det hade en kvinna, som kan se in i framtiden.
– Gick den där vännen bort då? Dog den där
vännen?
– Ja, svarade Alma, och hennes ögon fylldes av
tårar.
– Det var Edmund, sade flickan och grep häftigt
Almas hand. Jag förstår det nog.
– Fröken Märta, jag vill inte alls narra min fröken
till några tokerier. Men när fröken är så ledsen, så
kunde jag inte låta bli att säga det jag sade. Då tänkte
jag, att väl ingen annan råd fanns, än att fröken fick

låta någon se i sin framtid. Blev det då den, som nu
herrskapet vill, se, då är det ödet, se! Ingen kan göra
något åt ödet. Men ...
– Var bor hon? frågade Märta Åvik med nyväckt
intresse.
– Hon heter fröken Tornej och bor alldeles i när­
heten av Anderssons stora orangerier. Om fröken ginge
dit, kunde det nog hända, att fröken bleve skrämd,
men gumman är i alla fall snäll i grund och botten.
– Ack, om jag kunde våga mig på det! Säger hon
hemska saker också?
– Kan väl hända att hon gör, svarade Alma. Det
är kanske inte värt att fröken går dit. Låt bli det för
resten! Kära fröken, slå det ur hågen!
– Nej, nu vill jag, svarade Märta Åvik. Jag skall
gå dit, om också fröken – vad hette hon? – fröken
Tornej säger det värsta. Det är lika gott, att man tittar
framtiden i ansiktet.
– Till slut står det i alla fall i Guds händer, sva­
rade Alma.








FYRTIOSJUNDE KAPITLET.

Fröken Hanna Tornejs hemliga mottagningar.

Det led mot påsk, och kvällens blåst kom molnen att
flaxa som flygande käringar i kappor. De svarta rök­
hattarna på husen eller en och annan väderflöjel vände
sig jämrande på taken, medan på avstånd hördes dova
smällar, när portar eller ostängda uthusdörrar slogo
igen för vindpustarna. En mässingsmåne sken eller
flämtade, ty de trasiga skyarna foro hastigt förbi, än
nappande i varandra, än åter släppande sina tag i
trådslitna lumpor, genom vars hål och revor ljuset
glimtade blekt och kallt.
Över backarna intill trädgårdsområdet vid stadens
södra gräns, där man i skymningen kunde se frukt­
träd stå med blanka knoppar, ristade av vindkasten,
och orangerier, vars rutor blänkte som lyktgubbar,
syntes två kvinnogestalter med fladdrande kläder
streta fram. De höllo sig tätt tryckta intill varandra
och yttrade icke ett ord. Ibland stannade de, och den
ena av gestalterna, som syntes tämligen lång och
smärt, skilde sig från den andra, som var helt liten,
tydligen för att göra en efterforskning utefter den
leriga vägen, vid vars sidor små hus, kringgärdade av
täppor, lågo utströdda med väl tilltagna mellanrum.
Sedan slöto de sig åter tillsammans och fortsatte vand­

ringen; men så särdeles lång sträcka ytterligare hade
de dock icke gått, förrän den längre av de båda plöts­
ligt stannade och pekade på ett envåningshus, försett
med en liten överbyggnad. Kring detta hus syntes några
nakna fruktträd, och ett stort hönshusgaller glindrade
vid sidan av gården.
– Här, sade hon viskande.
– Nej, jag stannar och väntar, yttrade den lilla
oroligt.
– Ah, prat, gå du bara med! Hon äter väl inte upp
folk levande heller.
– Nej, nej! Men jag, fortsatte den lilla, jag vågar
inte. Usch, om hon säger något om en likkista eller
om att en stackare skall dö. Eller att jag skall bli klen
och komma på ett stort hus, där det är mycket folk­
rörelse. Jag känner till det där, jag! Minnie höll på att
bli ihjälskrämd av en sådan där en gång.
– Sa den kvinnan, som Minnie gick till, något om
en likkista då?
– Nej, inte till henne. Men hon sa något om ett
stort hus med stor folkrörelse i, dit Minnie skulle
komma, svarade miniatyrdamen viskande.
– Nå kom hon till det stora huset, Kalle lilla?
– Ja, visst! Hon fick ju ont för blindtarmen sedan.
De tog bort den på lasarettet.
Den långa flickan började nu att tala med en mjuk
och inställsam röst.
– Är jag rädd, då? Varför skulle inte jag vara lika
rädd?
– Å, du är nog rädd, Märta, men du visar det inte.
Men jag visar att jag är rädd. Det skäms jag inte för.
– Barn lilla, skynda på! Man fryser ju ihjäl. Jag

har gåsskinn på hela kroppen, det känner jag. Hör du!
Vi ska be henne att hon tiger, om hon ser, att någon
utav oss skulle dö.
– Det vore just sött! Tänk dig själv in i om gum­
man, rätt vad hon sitter där, blir alldeles tyst. Då dör
jag på fläcken.
– Sjåpa dig inte! Marsch på, avgjorde den andra
och drog den stretande lilla kamraten med sig mot
det låga huset, i vars fönster ett milt lampljus sken
bakom otillräckligt stora, mörka rullgardiner.
Nu hördes bultningar på en port.

*

Fröken Hanna Tornej, som ensam bebodde detta
hus, var dotter till en indelt korpral. Redan som ung
hade Hannas omgivning lagt märke till att barnet ägde
ovanliga själsgåvor. Detta yttrade sig särskilt en gång
under konfirmationstiden, då flickan en dag strax före
nattvardsgången plötsligt stelnade, just som hon var
i färd med att avsopa de randiga gångmattorna på det
lilla hemmets golv. Hon ropade på sin mor, som stop­
pade korv i köket, pekade flämtande mot den öppna
svarta spiseln och sade:
– Mamma! Pastor Törnlund blir blek. Han faller!
Som flickans konfirmationslärare, pastor Törnlund,
icke kunde förmodas närvara i det anspråkslösa
lilla hemmet och allra minst i den svarta spiseln, skrat­
tade till att börja med Hannas moder åt barnets rop.
Hon kom in med en korvstoppningstratt av horn i
handen, strök av sig på det blåa förklädet och frågade:
– Vad har du för skoj för dig?

Men flickan svarade, att nu hade pastor Törnlund
fallit, och sedan hon meddelat detta, blev hon ännu
blekare i ansiktet, darrade i kroppen och satte sig på
golvet såsom hon själv i en syn helt nyss sett pastor
Törnlund göra. Hanna var redan vid denna tid
en ovanligt storvuxen och tjock flicka; därför dund­
rade hela det lilla huset, när katastrofen ägde rum,
tavlan, som föreställde Tron, Hoppet och Kärleken
rörde sig på väggen, och kanariefågeln råkade i uppror
i sin bur. Modern började fundera, nickade därefter
förnumstigt, ty även hon hade någon gång i ung­
domen häpen iakttagit hemlighetsfulla luftbilder, som
rullats fram för hennes ögon, men dessa mystiska tav­
lor hade alldeles försvunnit, när hon gifte sig med
korpral Tornej. När Hannas fader, den gamle korp­
ralen, fick höra, att flickan sett pastor Törnlund falla
i den svarta spiseln, sade han allvarligt ifrån, att han
på regementet och annorstädes i livet lärt sig att frukta
Gud och ära konungen. Följaktligen, och utan tanke
på att korpralen onödigt inblandade överste krigs­
herren i denna familjeangelägenhet, menade han, att
om någon varsnade präster i en spisel mitt på ljusa
dagen, då vore man ogudaktig. I ett sådant gyckel­
spel var det icke möjligt annat än att den onde hade
ett finger med.
Modern teg under denna predikan med dess klang av
trumpeter och kärnsvenska sextonhundratalspsalmer;
dottern Hanna teg likaså men inväntade nya uppen­
barelser.
En dag, då det var så hett i kyrkan, att menigheten
höll på att flyta bort, medan organisten åkte kana på
tangenterna med sina våta fingrar, gick Hanna till

nattvarden. Omedelbart efter den högtidliga guds­
tjänstens slut, då församlingen började avlägsna sig
och orgeln spelade utgångsmarschen, inträffade emel­
lertid en skakande händelse. Pastor Törnlund segnade
till golvet i folkets åsyn. Hanna skulle höja armen
och peka, men hon förmådde det icke. Någon oro
uppstod. Men inom kort hade pastor Törnlund åter­
fått medvetandet, ty han hade endast svimmat på
grund av den tryckande hettan.
Den unga sierskan hade fått rätt.
Även senare i livet visade hon prov på samma säll­
samma förmåga; hon kom ut i världen, hon blev stor
och därtill alldeles ovanligt stor, ty Hanna Tornej
växte nästan ut till en koloss. I främmande hus hjälpte
hon till vid bak och byk, var ganska sträv till lynnet
efter en kärlekshistoria, om vilken man hört något
glunkas, och gjorde sig känd genom sin spådomsanda.
Fröken Tornej använde icke kaffe annat än på det
vanliga sättet, icke heller granskade hon människor i
livslinjerna på deras händer. Hon spådde helt enkelt
i kort och lade stjärnor. När kortens prickar och fär­
ger – dessa kungar, vilka likna stråtrövare, som gjort
vanmäktiga försök att vårda sitt yttre, dessa drott­
ningar med sina ledsamma drag, som tyckas skvallra
om ensligt familjeliv eller tomhet i anden, och dessa
knektar, som likna söta kvinnor med rosor på kinden
och falska mustascher – vimlade och blänkte under
fröken Tornejs ögon, kunde hon genom dem se in i
andra människors liv och framtid. Ju klarare hon för­
stod detta, desto vidsträcktare utövade hon sin spå­
domskonst och hade nu vid fyllda femtio år en stor,
tyst och hemlig trafik. Tyst därför, att man skall vara

tyst med det övernormala, hemlig därför, att det ko­
stade litet böter att för betalning fresta människosjälar
med vidskepelse och signerier. Dock begärde aldrig
fröken Tornej någon betalning; man gav vad man ville,
och för övrigt var hon en oberoende kvinna genom sin
pepparkaksbakning, förstärkt med ett hönseri. Dessa
båda öppna rörelser voro naturligtvis fullständigt
skilda från varandra, även om en och annan nyter
iakttagare vid besök hos fröken Tornej i hennes kök
påstod sig ha sett höns sitta på baktrågskanten och
gala, läggande sina russin i degen, medan fröken Tor­
nej var sysselsatt med ältandet och knådandet vid det
stora bakbrädet.
Förtjänsterna på spådomskonsten blevo till sist icke
så obetydliga tack vare människornas nyfikenhet och
genom deras givmildhet mot den buttra, men i grunden
godhjärtade sierskan. Särskilt under de onda åren, när
människorna först kände sig övergivna av sin ekono­
miska lycka, sedan av sin Gud och därefter av sina
medmänniskor, blevo de smygande figurerna i fröken
Tornejs små rum allt flera. Om hon icke varit tyst­
låten som en sarkofag, skulle hon kunnat berätta åt­
skilliga ting om tämligen kända män och kvinnor,
vilka i orons ögonblick sökte henne för att få veta, hur
det eller det skulle gå. Och just i samma stund som de
båda unga flickorna i det ovissa månskenet utanför
med bultande hjärta nådde det lilla husets port, satt
en av sin jordiska lycka och av försynen övergiven
man inne hos fröken Tornej och lyssnade till hennes
mörka karlröst.
Denne man, som var Kanslisten, tedde sig något
blek och nervös. Han hade tagit plats vid det runda

bordet, som stod mitt på golvet i fröken Tornejs största
rum. Fröken Tornej, en ofantligt storväxt och fet
kvinna, med grått hår och ett ansikte, vari mest syntes
underläppen, som despotiskt sköt fram, och ögonen,
vilka bakom stora glas än uttryckte skärpa och häf­
tighet, än en viss mänsklighet och klokhet, satt mitt
emot den bleke och litet generade mannen. Denne hade
nyss framställt en försiktig fråga, åtföljd av ett nytt
kortregn över bordet; det blänkte nu av vitt och svart
och rött på duken.
– Papper, sa du, bullrade fröken Tornej – ty hon
sade du till alla sina klienter – papper sa du! Ja, jag
ser, att du har förlorat pengar på papper. Ett, två, tre!
Bekymmer och oro! Jag ser att du har – hur ska
jag säja – hur du har fått skaffa pengar på andra
papper för att betala de första papperna med. Stäm­
mer det?
– Det stämmer, bekräftade Kanslisten med svag
röst; och han gjorde det med så mycket större häp­
nad över sierskans skarpblick, som han just i dag dragit
ett stort lån i sparbanken för att på ett ställe få sam­
lade sina många mindre skulder, alla uppkomna
genom störtfallet på Västerviks Sågblad och Solidarfett.
– fyra, fem, sex – fortsatte fröken Tornej och
kastade i detsamma ett snabbt öga på den främmande.
Hinder för giftermål! Sju. Tveksamhet. Du hade tänkt
gifta dej, men det fick vara. Ljus dam fäller tårar.
Den främmande skruvade sig och rodnade lätt.
– Men strunt i tårarna, för ni blir – sju, åtta,
nie ...
– Vad blir vi? frågade den unge mannen ivrigt, och
stack fram en lång tranhals ur sin något för låga krage.

– Vänta ... en gammal karlsperson över ett stort
vatten – blir sjuk – tie – ser ut som om han
skulle ... ja, jag ser en likkista här.
Hon trumfade med ett par kort i bordet, som om
hon hade slagit upp äkta vingt-un. Fröken Tornejs
åhörare stelnade ett ögonblick och sade sedan med
skymten av ett orons leende:
– Förlåt. Betyder det dödsfall?
– Ja, det gör det. Du får arv efter den gråa karls­
personen över det stora vattnet. Tre, fyra. Glada tan­
kar. Du kan för de pengarna hämta igen några papper.
Nu ser jag giftermål med en ljus dam – se där kom
hon igen! – tie. Elva. Inte vara svag som en fåralort.
Bultningen på fröken Tornejs dörr hade upprepats
fyra gånger och blivit allt starkare och envisare, men
sierskan hade först nu lagt märke till den. Hon reste
sig från bordet, sköt upp glasögonen i pannan och gick
mot dörren med dundrande steg, under det att den unge
mannen tog på sig ytterrocken, efter att ha lagt betal­
ningen på bordet.

*

Medan Kanslisten gick ut köksvägen öppnades
dörren för de två nya klienterna av fröken Tornej, som
utan att säga ett ord till de huttrande flickorna, stängde
efter dem och vred om nyckeln. Det var alldeles tyst
i huset, men ute risslade den kalla vinden i nyss knop­
pade grenar, och Märtas väninna, fröken Carla Berg,
plågades av en dubbel oro. Strax kände hon emellertid
väninnans beskyddande och vänliga hand på sin
skuldra; sibyllan gick före de båda flickorna in i det
låga, men tämligen stora rummet.

– Inte rädd, Kalle, manade Märta viskande. Hon
ser snäll ut.
– Snäll?
– Seså, stig nu in, bjöd sierskans karlstämma. Vad
pocker står ni därute och fryser i farstun för?
Märta Åvik mönstrade rummet, vars fotogenlampa
med prismor i en ring över bordet belyste en del före­
mål, såsom den lilla lönnchiffonjén, på vilken syntes
en bronserad gipsbild av en ryttare till häst; hästen
stegrade sig och ryttaren drog svärdet, som dock var
avbrutet och ersatt med en strumpsticka. På väggen
fanns en hylla med fransar och tofsar, som uppbar
en glaskupa, under vars lätta valv hon varsnade något,
som liknade en kyrka i krita eller gips. En klocka
tickade i rummet, och till vänster på andra sidan väg­
gen stod en dörr öppen, genom vars springa ett bord
med ett fotogenkök skymtade i belysningen av ett stea­
rinljus. Sierskan gick nu ditut med stora och tunga
steg. Medan flickorna höllo i varandra och med upp­
spärrade ögon tittade ditåt, började fröken Tornej av
alla krafter att pumpa fotogenköket. Blåa och gula
lågor sprutade ut, lekte och blandade sig som om de
varit fjärilar i klara färger. När det brusade starkt, och
ett kärl blivit satt över lågorna, kom sibyllan åter in i
rummet. Hon mönstrade sina nya klienter med barska
ögon, log så ett helt litet leende med ena mungipan
och sade:
– Lillan är rädd!
Märta Åvik kunde icke låta bli att skratta ett var­
samt skratt, men Glada Kalle var allvarsam.
– Nå, fröknarna, sade sibyllan. Stig nu fram till
bordet, så får vi se de unga damernas hemligheter!

Fröken Tornej grep nu kortleken, utspred ringar
och tecken på den mörka duken, tog en svart cigarr­
stump ur en liten porslinsholk, drog en hårnål ur håret,
satte cigarrstumpen på nålen och tände. Märta stack
en av sina behandskade fingrar i munnen och bet till
för att inte skratta högt.
– Mycke rätt, sade fröken Tornej, såg i korten och
kastade en snabb blick på sina besökare. Lillan är
rädd, men Storan, hon är full i tusan! Bättre att
skratta än att gråta. Vi tar väl Lillan först ...
– Ånej, pep en röst, gör det du först, Märta.
– Lillan vågar inte, haha, skrattade den väldiga
sierskan. Tar vi den andra att börja med! Går i hjär­
ter. Ett, två, tre. Tårar för en vän, som är död. Många
tårar. Bättre nu. Fyra, fem. Karlsperson ligger efter
henne och fikar. Tveksamhet. Mörk karlsperson ligger
efter ... Den vill du inte ha! Spaderkarl! Har visst
med vatten att göra. Sex, sju. Du vill inte ha’n ...
Det är P–z, tänkte Märta. Det är säkert P–z,
hon menar. Han har bestämt något med vattenverket
att göra.
– Förargelse ... Du vill slippa’n men han ger sig
inte.
– Ger han sig inte? frågade Märta oroligt.
– Nu blev du allt rädd i harahjärtat ditt. Hoppar
som en rävaråmpa, när jakten går. – En gång till. Sex,
sju. Förargelse.
– O, är det inte hemskt ändå, viskade Glada Kalle.
Vi går ...
– du står på dej i alla fall. Beslutsamhet. – Inte
så rädd som det såg ut ... åtta ... friarn får respass ...
haha! Skvaller ... Han ynkar sig. Vad är det för en

luspudel till karl... Nie. Du träffar en mörk karls­
person ... också en svarting ... kommer till huset med
en blank metallvara ... när löven har slagit ut på
träna ... Tie. Han har med ett svart arbete att göra.
Elva... Ljusa tankar. Si på! Den tyckte fina fröken
om ... Du får fälla tårar, och dina föräldrar vill visst,
att du skall häfta vid den andre spaderkarlen ... det
faller hårda ord ... tolv ... du fäller flera tårar.
– Bästa fröken Tornej, yttrade Märta med något
darrande röst. Jag slutar väl att fälla tårar?
– Lugn i håsan din! Tretton ... Kära tankar ...
giftaremål och glada nyheter ... många brev på posten,
glädjebrev ... En gång till! En, två, tre ... sjuk­
dom –
– Blir jag sjuk? frågade fröken Åvik och såg ganska
förskräckt ut.
– Se där, viskade Glada Kalle. Nu kommer det
hemska ändå –
– Ja, sjukdom, fortsatte sierskan – glad nyhet –
elva, tolv – ja, hon får en ljus nyhet – tretton – du
får en pojke –
Som nu något pöste över i köket och ett surt kaffeos
spred sig i rummet, reste sig sierskan upp och hastade
ut med långa steg, vilka kommo golvet att lätt skaka
och ryttaren på chiffonjén att darra med sin strump­
sticka. Medan fröken Tornej nu sysslade i köket, sågo
de båda väninnorna på varandra. Märta sade med
dämpad röst:
– Det blev inte P–z, ändå! Men vad är det för en
karl, som har ett svart arbete? Är han sötare kan­
hända?

– Hör ni, ropade gumman, vill ni smaka på mitt
kaffe?
Och i detsamma kom hon inskramlande med tre
koppar på en bricka. På bordet bredvid brickan ställde
hon ett kakfat, och på detta kakfat vilade en trave av
fröken Tornejs mjuka, stora fyrkantiga pepparkakor,
vilka av en del personer ansågos ovanligt goda, men
av andra betraktades med lurande misstänksamhet för
hönsens skull.
– Var så god, sade den barska kvinnan, och hon
såg riktigt vänlig ut, när hon inbjöd de båda flickorna
till den enkla förfriskningen.
– Ta för er, små fröknar, fortsatte gumman, och
bry er inte om vad de säjer om mina pepparkakor.
Vet nog varifrån pratet kommer – surt sa räven om
rönnbären – tag du också, så ska vi sedan lägga en
stjärna till för dig. Du är ju inte rädd.
– Slår det verkligen in allting, som fröken säger?
frågade Märta Åvik i ödmjuk ton.
Gumman blickade buttert upp och tände en ny,
svart cigarrstump.
– Slå in, sade hon. Så frågar di, men hit kommer
di ändå. Var här inte en karl för ett halvår sen, en
målare, och jag sa till honom: ”akta dej för glas, du
får en olycka för glas”, men den tampen gick in i god­
templarlogen, där han hade vatt en gång förut, för han
trodde väl att jag menade supning, och så kom han hit
och skällde ner mej för en månad sen och sa, att ingen
olycka hade skett, och ville anmäla mej för polisen,
men jag tog den sillamjölken om halsen och vrok
honom ut till hönsen. ”Din skojerska”, skrek han.
Grannarna di stod å grina – men jag vänder baken till

det packet – och det sista jag sa, när målarkräket
reste sej upp, det var: ”akta dej för glas, för du ska i
alla fall ha en olycka för glas, ditt åbäke!”
– Nå? frågade flickorna i korus.
– Det är bara en vecka sen han va här och ba
mej vackert om förlåtelse. Då hade han armen i band,
den palten, för han hade skuret sej på ett fönsterglas.
Min kärring därhemma, sa han, är så ordentlig, det
blev min olycka, sa han. Hon polerar fönster, så en
annan inte ser glaset. Stack ut näven för att ta in
termometern, sa han, å så visa han en ombunden näve,
så stor som en mjölasäck. – Men nu, liten, ska vi väl
till igen!
Märta Åvik vände på handen och såg på sitt
armbandsur; klockan led redan mot halv elva på
kvällen, och de båda kamraterna borde för länge sedan
ha varit på väg hem. Märta kunde emellertid omöj­
ligt lämna fröken Tornej, förrän hon fått sig ännu en
smörjelse av sibyllan.
Jättekvinnan lade nu ut korten en sista gång. Ett
ögonblick blev det tyst i rummet, men mitt i tystna­
den hördes plötsligt ett litet ljud, som till en början
lät främmande; det viskade och tasslade utanför
huset ...
– – – 
Efter att ha tillönskat den gamla fröken god natt
skyndade de båda flickorna lättade och glada ut i
kvällens mörker. Dörren stängdes med ett dön efter
dem.
Månen hade släckts, och himlavalvet var grått och
tungt; ett fint vårregn föll med ett sakta rassel på hus
och fruktträd runt omkring.

– Hi, fnittrade Glada Kalle. Du skall gifta dig med
en sotare ... Hi!
Småpratande försvunno de två gestalterna, som tätt
tryckte sig tillsammans i dunklet; deras röster läto till
slut endast som ett lågmält kvitter långt borta. Men i
höjden gnisslade det, som när en dörr med rostiga
gångjärn öppnas och stänges. Vildgässen kommo med
våren och läto höra sitt sällsamma läte, som fram­
kallar vemod i vaknandets timmar, tankar och dröm­
mar om häxor och kvastar, blåa berg och gröna för­
hoppningar.








FYRTIOÅTTONDE KAPITLET.

Cello varsnar en gammal bekant under ett lager­
träd och därefter en skymt av sin framtid.

Den fete och hetlevrade lille notischefen hade knap­
past hunnit att öppna ett av konkurrentbladen, förrän
han gav ifrån sig ett högljutt åjande. Den tempera­
mentsfulle mannen kreverade och utkastade en mängd
av sina självtillverkade kraftuttryck:
– Vid Högsta tillåtna styrka! Hallå, Erlandsson, en
skandal!
Cello skyndade hastigt till.
– Vad var det? frågade den unge mannen ivrigt.
– Vad var det? så frågade specerihandlaren i av­
grundslågorna! Vad det var, ditt hymlande kålhuvud!
Hur har du kunnat glömma gubben Syk?
– Jubilaren? frågade Cello. Han fyller inte hundra
år förrän till hösten.
– Liemannen har låtit sin förbiblixtrande lie av­
skära den åldriges dallrande livstråd, och du, friske
sappör från underlandet, där alla blåklintar växa, du
har inte följt med dödsannonserna! O, vad den käre
Fogel skall jubla!
– Det är Löf, som sköter familjenotisavdelningen,
fastän jag gjorde intervjun med den gamle heders­
mannen sista gången. Jag kommer mycket väl ihåg, att

jag fick göra det extra. Löf hade influensa, förklarade
Cello.
– Hallå, hulde Löf, ropade nu den uppbragte notis­
chefen. Titta hit ett slag, men tag först på dig rust­
ningen med slagsvärdet. För nu skall den puniska
väderkvarnsvingen pressa hallonsylt av din snusnäsa!
Den syrlige Löf nalkades med lugna fjät.
– Hur sa du? frågade han. Jag tyckte, att du ut­
talade en önskan.
– Ja, fortsatte notischefen. Du har., utsökte Ansga ­
rius, hoppat förbi modellsnickaren Christoffer Syks
dödsannons.
– Hans frånfälle timade inte till vår pressläggning,
svarade Löf lugnt. Du får försöka förlåta mig detta.
Men kan jag lägga ett plåster på ditt sår genom att
tala om, att jag har skaffat en artikel om en donation
till Spädbarnsanstalten, så skulle jag bli lycklig.
– Ingalunda, Löf, gav du mig skorpioner i stället
för bröd, då du gav mig donationen i stället för Syk.
Men Erlandsson, vi skaffar du mig icke en vattendroppe
i torkans fasa? Skall det inte finnas en rättvis Appa­
sionata i hemisfärerna, som låter något inträffa ...
För att tillfredsställa den nyhetshungrande notis­
chefen ville Cello göra allt. Han snokade i verken och
ringde i telefonerna men utan resultat. Nu satt han
efter pressläggningen och bläddrade i några tid­
ningar, letande efter en notis eller annons, som
kunde giva uppslag till en intervju eller annan artikel.
Han kom att ögna på annonsspalterna i en huvudstads­
tidning och blev alltmera intresserad, ju mera han
läste. Här kunde man avlyssna bruset från böljorna
på den ekonomiska oceanen, där master stucko upp

efter så många förlista fartyg, där vrakspillror efter
vackra lustseglare, som startat med lysande flaggor i
flaggstället, nu drevo mot stranden. Man kunde även
urskilja rop från nödställda, och om icke alltid dessa
rop direkt talade om nöd, var det lätt att förstå, vad
saken gällde. Här hördes en frisk röst, som ropade ut,
att stor vinst kunde förväntas av den, som anmälde
sig som sökande till en angiven plats, bara vederbö­
rande sökande kunde insätta ett betydande kapital.
Det lät som om annonsören varit angelägen att hjälpa
en medmänniska i underordnad ställning upp till en
högre och mera lysande sådan; men lyhört folk hörde
ångestmummel bakom annonsen, och klärvoajanta
människor skulle ha kunnat se annonsören bita nag­
larna på alla tio fingrarna, från tummetott och ända
till lilla vicke vire, medan han sökte avfatta annonsen
på ett lockande sätt. Där höjdes även rop i äktenskaps­
annonserna, och när Cello tittade på dessa, kunde
han icke låta bli att skratta. Här firade Venus och
Merkurius sitt biläger och födde de sällsammaste barn
tillsammans:

RÄTTÄNKANDE MAN,
före detta direktör i välrenommerad affär, vilken på grund
av de dåliga depressionstiderna icke kunnat hållas flytande,
önskar grunda en ny firma enligt egna sunda affärsprin­
ciper. För detta ändamål söker han en trogen bundsförvant,
vilken med honom kan dela ljuvt och lett och tillsammans
med honom bringa denna affär till framgång. Vid utseende
fästes mindre avseende, men reflekterande dam bör äga ett
kapital på 15,000 kronor. Svar till ”Ljus framtid”.

Cello tyckte sig se en bekymrad man, som tjusade
med det ena ögat, medan det andra oroligt vilade på
växelblanketterna.

Ännu sällsammare tedde sig de rop efter kärlek och
pengar, vilka mera tydligt betonade det erotiska,
och som för en elak läsare framkallade bilden av en
karl, som hade läpparna under mustascherna
spetsad till en kyss, medan han hårt höll handen på
låsvredet för att utestänga fordringsägarna, vilka spar­
kade, bullrade och svuro i förstugan:

JAG VÄNDER MIG TILL EN KVINNA I SINA BÄSTA ÅR
för att vid hennes sida finna kärlek och hemlycka i stilla ro
och frid. Hon bör vara lång och fyllig, en typisk representant
för det ewig weibliche. Annonsören är en man i fyrtioårs­
åldern, rut. affärsman, ståtl. o. frisk, fast besluten att gen.
eget arbete skapa fast grundval för blivande hemmet. Till
affären fordras kapital på 20,000 kr., varför ingen med
mindre torde göra sig besvär. Sv. inom 8 dgr t. ”Manlighet”,
denna tidn. exp.

Ibland uppmanade annonsörerna liksom för syns
skull de reflekterande damerna att insända sina foto­
grafier, fastän de säkerligen varit tacksammare, om de
pr post fått mottaga ett utdrag ur sparbanksboken.
När Cello lyssnade till dessa nödrop ur spalterna,
lyckönskade han sig själv till att ha sluppit tämligen
lindrigt undan. Det var som att genom fönstret be­
trakta ett vilt och mörkt hav, medan ens egen båt
ligger väl förtöjd vid stranden och man själv sitter i
trygghet. De ekonomiska prövningarna hade haft det
goda med sig, att de hos den unge mannen, som tyck­
tes kunna taga lärdomar, framkallat en hastigare mog­
nad. Han hade sökt att flyga men störtat ned till jor­
den, där han slagit sig hårt; nu hade han dock åter
samlat sig och tyckte sig själv se allting klarare än
förut.

Hos huvudredaktören, före detta riksdagsmannen,
tycktes hans aktier ha stigit säkrare och fastare, än de
en gång gjorde på börsen. Denne var en vis och täm­
ligen tystlåten herre, som väl kände politikens krokiga
gränder, men han hade levat tillräckligt länge för att
även känna människohjärtats irrgångar, sett tillräck­
ligt mycket rackartyg och fåfänga för att vara
filosof på äldre dagar. Ibland gav den vise sina med­
arbetare förstuckna råd; han talade gärna i ekonomi­
ska ting och var så klarseende i sådant, att han aldrig
blev trodd, när han spådde ofärd. När nu redaktören
serverade små kåserier i ledigt flytande form, ofta ut­
mynnande i anvisningar om att leva förståndigt, kunde
de yngsta på redaktionen visserligen ha roligt åt detta,
men Cello, som smakat och ännu kände svedan av
skuldsättningens inferno, lystrade och anammade en
del av de givna kornen.
Nu hoppades han bara på att något skulle inträffa.
Han önskade se sin ställning förstärkt och ville bereda
sig att i händelse notischefsskiftet bleve av, med rätta
kunna göra anspråk på denna befattning. Sålunda pla­
cerad skulle han vinna en tryggare framtid och en möj­
lighet att ... ja, vad att? Återigen dök gestalten av den
oförgätliga upp, och Cello kände sig på nytt vemodig.
Fröken Åviks bild följde med honom, när han efter
en stund gick ut i den kalla vårkvällen, och han åter­
kallade ännu en gång i minnet scener från den sista
aftonen på pensionatet Koludden, i vilka minnesbilder
även den samvetslösa tjuven med de glittrande, osäkra
blickarna skymtade fram.
Cello, som gått med till hälften sänkta ögonlock,
hade just nu hunnit till ölstugan Tunnan, då han

plötsligt tittade upp och fick se samma mörka och flac­
kande blickar under en mjuk karlhatt. Han höll nästan
på att stanna. Vid ett trottoarbord satt en person vid
en sejdel öl; hans ansikte bar ett svart, spetsigt hel­
skägg, och han var klädd i mörk ytterrock samt hade
en bredskyggig slokhatt på huvudet. Främlingen var
hittills den ende, som vågat taga risken av att sitta
ute i den råa luften och njuta av sin bägare öl under
ett lagerträd.
– En gång till, sade Cello för sig själv, medan det
brann till i honom. En gång till måste jag se!
Han gjorde helt om, och när han andra gången tit­
tade på mannen, som hastigt forskande såg tillbaka på
den förbipasserande, påskyndade han sina steg och
rusade in i den lilla telefonkiosk, som fanns tillgänglig
vid rockvaktmästarens stol i ölstugans tambur. Han
beställde polisstationen och bad att få tala vid över­
konstapel Björk. När denne svarat hallå, yttrade Cello
med ivrig röst:
– Det är Erlandsson på Kuriren. Utanför ölstugan
Tunnan sitter en karl just nu, och jag kan nästan
svära på, att den mannen är tjuven, som begick den
bekanta stölden vid pensionatet Koludden förra som­
maren. Men, överkonstapeln, kom ihåg mig, när allt
är klart!
– Kommer, svarade överkonstapeln. Genast!
När Cello åter kom ut på gatan hade den misstänkte
mannen vid lagerträdet redan betalat och gått sin
väg. Överkonstapel Björk anlände nästan på ögon­
blicket tillsammans med två andra civilklädda herrar,
båda med öppna ytterrockar, stora käppar och väldiga
mustascher, och de kraftiga myndighetspersonerna

funno herr Erlandsson ilande fram och åter på
trottoaren.
I sällskap med överkonstapel Björk och herrarna i
de öppna ytterrockarna jagade Cello en stund gata
upp och gata ned. Men jakten gav intet resultat, var­
för journalisten återvände till redaktionen, där han
fann den hetlevrade notischefen sitta vid sitt bord.
– Om en dag eller två, så tror jag, att du skall få
en bra artikel, utlovade Cello optimistiskt.
– Medusa vare lovad, svarade denne. Jag märker,
att du samlar meriter för att kunna intaga platsen efter
en högt begåvad men ofta av de duniga publicisthypo­
tenusorna missförstådd Örn.
Cello såg litet generad ut.
– Vad nu? frågade han och tittade på den tjocke
lille mannen, vars ansikte låg i komiska veck.
– Om någon kortare eller längre tid – vill patri­
arken Arhusiander! – så tillträder jag redaktörs­
posten för jordbrukstidningen Svalan. Detta oss emel­
lan sagt! Och du, himlavände kalvkyckling i din poe­
tiska syrtut, skall bliva min efterträdare. Jag vet det!








FYRTIONIONDE KAPITLET.

En ung lanthandlare i ridstövlar upplever en
stor händelse.

Electrical girls brudkrans av myrten blev hastigt
vriden och fästad på hennes vitblonda hår. Allt gick
tämligen tyst och lugnt enligt det unga parets egna
önskningar, och Första fiolen lät sig snabbt och mot­
ståndslöst föras in i den äktenskapliga stillheten från
sitt vilda stigmansliv.
Gamle herr Borg fick aldrig hälsa justitierådet Borg
välkommen vid ett glas portvin i sitt gammaldags,
trevna hem; han fick icke heller glädjen höra härads­
hövding Borg avtorka sina fötter på förstugutrappan,
och lika litet hade hans gamla hjärta den fröjden att
få mottaga violinvirtuosen Borg med den blixtrande
kråsnålen i kravatten och de tusen kärleksbreven i
kappsäcken. I stället hade den gamle fått hälsa den
förlorade sonen välkommen tillsammans med en skön
synderska, som ju tidigare helt allena slagit ned som
en bomb i herr Borgs tillvaro; en ung dam med fäg­
ringens blommor på kinderna samt därtill fullt hemma­
stadd i bokföring och alla vid ett kontors skötsel före­
kommande göromål. Många dagar av oro och för­
virring hade sedan dess regnat, snöat och torkat, men
den förlorade sonen befann sig fortfarande i sin faders

tjäll, och vad icke den unge mannens rastlösa studier
i juridik, vad icke hans violinlektioner i Stockholm
eller hans egen faders enträgna böner förmått, allt
detta hade Electrical girl åstadkommit. Thure Borg
hade blivit en tämligen lugn och stadig äkta man.
Första fiolen skulle nu börja att sätta sig in i sin
faders affär. Under den första tiden kunde det hända,
att han suckade var gång en lätt sviskonvind nådde
hans välformade näsa, där han satt lutad över böc­
kerna inne på kontoret. Den unge mannen suckade,
ty han hade i alla fall tänkt sig något annat än bond­
landet, såsom han brukade säga, men pressades av sin
tilltagande klokhet efter varje serie suckar till det er­
kännandet, att faderns affär i alla fall var bra att hålla
sig till – en källa, ur vilken många luidårer rullade
nu och många riksdaleros i framtiden skulle rulla.
Därefter började han att på nytt dra djupt efter andan
och lade ut flugpapper i fönstren för att förgifta så
många flugor som möjligt, och ibland hängde han
ovanför sitt huvud långa klisterremsor, där de be­
vingade, svarta smittospridarna efter hand satte sig
fast och surrade sina långsamma dödssånger, medan
den unge mannen vid pulpeten sörjde över att liksom
en yr fluga plötsligt ha blivit stäckt i sin vackra flykt
och fastklistrad vid faderns affär på landsbygden.
– Jej vill ud, jej vill ud, sade han till Electrical
girl, då han promenerade med henne på byvägarna.
O, mitt pyre, låt oss fara ut i den vida världen! 
Vid ett sådant utbrott av Första fiolen kunde den
unga frun först visa ett svärmiskt ansikte, men ögon­
blicket därpå upptäckte Thure bland dess rosor och

mjuka linjer en skymt av den fasta och envisa Bratscha,
numera kallad farbror Svante eller farbror Andersson.
– Nej, Thure lilla, det ska vi allt akta oss för. Här
är allting bra och säkert för oss alla. Vad skulle vi
väl ute i den stormiga, förfärliga och hemska världen
att göra, sade unga fru Borg.
– Jag tycker, att bondlandet är rysligt, svarade
Thure.
– Ånej, det är fridfullt, och affären är riktigt stor­
artad. Det kunde vem som helst förstå ifrån början.
– Åhå, jaja, suckade då åter Första fiolen, så märk­
värdigt detta livet är. Bäst man lever det för fulla
muggar och allting är så ljuvligt och roligt, så sitter
man på en sviskonlåda.
– Älskar du mig inte? frågade Electrical girl.
– Du vet väl, att jag älskar dig, men jag vantrivs
så förfärligt. Jag tror minsann, att jag blir olycklig.
Emellertid gick tiden så sakta fram, och den äkta
mannen fick så småningom bukt med ungkarlen i
Första fiolen, som emellertid på något sätt måste söka
få utlopp för sin längtan efter det levande livet, såsom
han kallade det.
En dag stannade en blank, brun ridhäst utanför det
stora gråa tvåvåningshuset. Gamle herr Borg tittade
ut genom den grönbuckliga rutan, men han måste ta
på sig glasögonen för att kunna se ordentligt.
Första fiolen, iklädd ljusgråa ridbyxor med pärle­
morknappar nedanför låren, stor engelsk mössa, som
sjönk ända ner på hans öron, ridstövlar i böl­
jande veck vid anklarna och ett spö med silver­
knapp i handen, hoppade med lätta och eleganta rörel­
ser av den skinande hästen.

Vad han är ståtlig, tänkte Electrical girl från ett
fönster i övre våningen.
– Det skadar ju inte, muttrade gubben i kontors­
rutan nedanför, men det nyttar inte heller. Det är den
gamla galenskapen, som sitter i.
– Affären går till Soda och Gomorra, klagade för
sig själv första biträdet i affären, när han varsnade
denna oväntade skönhetsuppenbarelse utanför huset.
Men Thure bara vädrade sin gamla människa en
liten smula, och blev snart under sina ridturer bekant
med en yngre godsherre i trakten, som han då och då
gästade. Härigenom fick Första fiolen så småningom
litet användning för sin överskjutande, i universitets­
staden inhämtade bildning, ty den unge godsherrn
hade även legat vid universitetet och kommit därifrån
ungefär på samma sätt som Thure, lätt i plånboken,
men tyngre av punsch och ljuva minnen. På detta sätt
fann sig till sist Thure tämligen väl till rätta; med rid­
konstens hjälp markerade han en högre samhällsställ­
ning, med juridikens hjälp en högre bildning och med
fiolens hjälp en högre skönhetslängtan än de flesta
på sin ort ... Electrical girl, som ägde en betydande
anpassningsförmåga, steg i jämbredd med sin man
men ville aldrig riktigt förgäta affärsintresset, fastän
hon var upptagen i sitt hem med dess skötsel. Hon
fastgjorde sitt bo vid den gamles trygga takås, fast be­
sluten att icke släppa detta säkra fäste.

*

Första fiolen, som i dag var blek, utsträckte sina
långa ben med de gråa ridbyxorna och lade stövlarna
på papperskorgen. Han blåste ut ett ljusblått cigarrett­

moln för att mota de starkt kryddade vindarna, som
drogo från affären. Några nymornade majflugor sjöngo
sina matta sånger över hans huvud, och han var
mycket nervös, ty han väntade på en skakande till­
dragelse, mot vilken ängslan för alla papirer förr i
världen var ett intet.
– Jag är glad, att det är som det är, sade fader
Borg, med näsan nerstucken i en handfull kaffebönor,
vars kvalitet han på detta sätt skulle lukta sig till. Ja,
Thure, det är bra som det är. Jag är gammal och be­
höver ha dig i min närhet, och nu hoppas jag, att
affären skall stanna hos mitt eget kött och blod –
vad säger du om det här kaffet? Lukta!
Första fiolens näsa, som tycktes vara skapad att
njuta doften av vällustiga rosor i en skum budoar,
borrades tveksamt ner i det framräckta provet. Suc­
kande avgav han sitt omdöme.
– Salvador, sade den återvunne sonen, som snart
skulle bli barnafader. Tror att det är god Salvador.
– Du tar dig, berömde gubben Borg. Jag tycker
mig just se, om jag hade låtit dig lukta på de där
bönorna, medan du låg i Uppsala.
När fadern nämnde Uppsala i samma andedrag
som de utmärkta kaffebönorna, kände sig Första fiolen
åter en smula nedtryckt.
Ack, tänkte han, om jag åtminstone finge ta min
lilla flicka med mig och bosätta mig i en stad. Men
det är ju så sant! Ja.
En skranglig skjuts stannade i detsamma utanför,
och Första fiolen störtade upp. Han tog ett par älg­
skutt över en omkullslagen ärtsäck, en låda med tor­
kade äpplen och en pyramid med stora sillburkar.

Solen blixtrade i hans stövlar och tindrade i pärlemor­
knapparna, när han skyndade ut för att ur skjutsen
hjälpa ner en maklig, fet, svartklädd fru med mycket
bestämda drag och en liten vältalig väska i handen.

*

På aftonen satte sig Första fiolen, ännu skakad av
sinnesrörelse, att skriva ner ett brev till sin vän Cello,
ty han måste nödvändigtvis på något sätt explodera
denna stund. Skrivelsen, som blev en smula rafsig och
virrig, hade följande lydelse:

Gamle vän!

I afton är jag nödsakad att skriva till dig på grund
av en viktig händelse, som inträffat i mitt hem. Det
har nämligen inträffat en händelse i mitt lilla hem.
Jag har nämligen blivit fader.
För dig, som är ungkarl, förstår jag nog hur svårt
det skall vara att fatta allvaret i detta ord. Ni äro ju
i allmänhet av ett lättare gods än vi gifta män och ha
svårt för att gripa allvaret i äktenskapet. Nåja, man
har ju själv icke varit en bland de allra bästa, det
medgives villigt. Men det är i alla fall mycket allvarligt.
Livet är någonting annat än leken. I dag på middagen,
då jag som bäst hade ett sjuhelsikes arbete med affärer
– affärerna går bra, och jag trivs rätt väl, fastän man
ju ibland längtar till stan förstås – så inträffade den
stora händelse, som min hustru och jag så länge väntat
på. Min hustru Maj nedkom nämligen klockan 2.16 –
jag såg just på klockan, när budskapet anlände –
med ett välskapat flickebarn. Klockan var nyss slagen
två, när lyckan kom på besök till mitt hem. Den gamla

förtjusande kvinna, som hjälper till vid denna ömtåliga
affär, försäkrar, att hon aldrig sett ett så duktigt barn
förut. Det vägdes på den lilla butiksvågen och befanns
innehava vikten av icke mindre än fyra kg. Vad säger
du om det, gamle gosse? Men jag tycker mig se dig
skratta föraktligt, för sådant där förstår ni er nog inte
på, varken du eller Karl Ludvig, gamla ungkarls­
schajasar! Modern befinner sig väl efter omständig­
heterna, och hon skall själv giva den lilla mat, då min
hustru Maj nämligen dels är mycket stark och sund,
och då jag sedan gammalt haft den åsikten, att möd­
rarna, om några möjligheter finnas, själva böra giva
sina barn föda. Barnet är blåögt och har min hustrus
ögon. Jag tror att flickan kommer att bli lik Maj. Det
skriker mycket, och det har moderns drag upp i
dagen.
Jag frågade den verkligt charmerande frun, som
hela eftermiddagen var i huset, om skrik betyder hälsa,
och hon besvarade denna fråga jakande. Det förhåller
sig nämligen så, att ju starkare barnet ger livstecken
ifrån sig, ju friskare är det också. Du, gamle prisse,
skulle naturligtvis ha trott, att det skrek för att det
gjorde ont, men den åsikten är alldeles åt helsike, det
vill jag tala om för dig. På kvällen kom farbror Svante
– Bratscha, som du ironiskt kallade honom för. Ja,
du tålde ju inte farbror Andersson, men vi ha
även i det stycket tagit fel i livet. Farbror Svante
är nämligen en charmör av första ordningen. Han
säger visserligen inte så mycket, men han är så intres­
serad och tycker mycket om att spela bondtolva till­
snmmans med pappa. Det spelet blev emellertid ingen­
ting av på min högtidskväll. Barnet är ljust och har

moderns ögon, såvitt man nu kan döma. Naturligtvis
förändras den lillas ansikte dag efter dag, och jag lovar
att underrätta dig, hur hon växer till i fortsättningen.
Jag är böjd för att tro, att det så småningom kommer
att bliva en mycket söt och intagande flicka.
Då man blir litet erfarnare, så tänker man på ett
annat sätt än förr, kanske inte ni, gamla ung karlsfilar,
men i varje fall de äkta männen. Det är ett litet liv,
som blivit fött till världen, ser du. Man tänker på vad
det kan bli utav det, när det blir stort. Världen är ju
så full av allt möjligt djävulsskap, och jag skall säga
dig, att jag litar inte riktigt på den ungdom, som
kommer upp efter oss. Andan har blivit råare, och hän­
synen för de unga kvinnorna, som äro så lätta att locka
till dumheter, vilka ofta kunna utveckla sig till trage­
dier, är nog inte så stor som den borde vara. Sådant
där tänker man på. Vet du vad min dotter skall heta?
Vi har tänkt att kalla henne för Maj Elisabet. Det
är ett ovanligt vackert namn, tyckte både pappa och
farbror Svante, den gamla förtjusande frun, som
hjälpte oss, och vår trogna Allida, hushållerskan. Bar­
net har blåa ögon efter min hustru.
Du skulle se, hur rörd vår första man blev, när han
hörde, att min dotter blivit född. Det är en man med
hjärtat på rätta stället, en så fin och innerligt älskvärd
karl. Nog är det bra märkvärdigt, att man inte tänker
på, vilka rara och fina människor, som dagligen rör
sig omkring en. När jag tänker på dina sarkasmer i
detta ögonblick, blir jag nästan arg. Men, gamle gosse,
man har ju själv inte varit en bland de bästa, förstås.
Låt den gamle grisen Karl Ludvig läsa detta brev.
Hur är det? Tänker du inte på att gifta dig? Det

tycker jag absolut, att du skall göra, ty en ungkarl
har faktiskt icke något berättigande. Det låter kanske
hårt, men jag talar utav verklig vänkänsla i den där
saken. Käre Cello! Jag vill inte vidröra så ömtåliga
ämnen, men jag skulle glädja mig mycket, om du
träffade en lika bra kvinna som min hustru, min egen
Maj. Nu vet jag väl, att det inte finns något mera sådant
exemplar – om ett dylikt vårdslöst uttryck kan till­
låtas om min maka – men jag önskar dig något i den
stilen. Hade du träffat Maj, så tror jag nog, att du
låtit henne gå före vem som helst. Jag vill inte göra dig
ledsen. Alla människor ha för resten inte samma åsik­
ter. Min lilla dotter väger fyra kilo, och hennes ögon
äro alldeles ljusa. Vill du visa den gamla hederliga
grisen Karl Ludvig det här brevet! I hast

Din tillgivne gamle vän
Thure B.

Med ett sken av lyckligt vanvett i det bleka ansiktet
sammanvek den upprörde barnafadern brevet och lade
det i ett kuvert, vilket i onödan åsattes tredubbla
porton, varjämte han försåg det med ordet Express,
som han sedan strök ut. Därefter stoppade han in det
i kassaskåpet och låste den tunga dörren omsorgsfullt,
varefter han slog sig för pannan, öppnade skåpet och
tog ut brevet. Härefter rusade han ut i stallet, satte
sig barbacka på den ädla hästen och red ned till den
alldeles i närheten liggande stationen, där han släppte
hästen och störtade in på expeditionen. Sedan stinsen
erhållit ett kortfattat sammandrag av brevets innehåll,
vände den unge fadern i dörren och kastade sig över
första järnvägsspåret, varifrån han äntligen på andra

spåret i det där stående tågets brevlåda stoppade ned
skrivelsen. Hästen hade den unge mannen släppt vid ett
litet rönnbärsträd intill stationen, men när han kom
tillbaka till trädet, hade djuret försvunnit, varför Första
fiolen irrade omkring på en klibbig ängsmark en god
stund, letande efter det försvunna hästkreaturet. Han
stack in sitt bleka ansikte i banvaktens kur och frå­
gade:
– Har min häst synts till?
– Nej, svarade den buttre banvakten.
– Jaså, sade Första fiolen. Nåja, jag hittar honom
väl. Jag kan tala om för herr Sultan, att jag har fått
en flicka i dag.
När den förvirrade barnafadern äntligen kom
hem, stod den trogna vännen och skrapade med ho­
varna vid stalldörren, medan ett par fyrkanter av ljus
bredde sig över gården från de fönster, bakom vilka
Electrical girl slumrade med sin dotter vid bröstet.








FEMTIONDE KAPITLET.

Märta Åviks och Dorothy Buffertons sista ord.

Ganska arma stodo ännu träd och buskar. Mellan
knoppars darrande rader syntes grenarna som svarta,
dåligt bundna karbaser, och luften var alltjämt så kall,
att man nästan kunde befara ångerkänslor hos våren;
det föreföll ibland, som om den beslutat att vända om,
sluta sina knoppar och låta dem krypa tillbaka in i
de svarta grenarna.
Märta Åvik kunde därför icke känna någon glädje
åt våren, men hon hoppades, att den snart skulle slå
ut, icke bara för alléns, parkernas och skogens skull,
utan för hennes egen framtids skull. Vissa uttalanden
av föräldrarna under de gångna veckorna tydde på
samma istadighet från deras sida i äktenskapsfrågan.
Visserligen hade fru Åvik tagit sin dotter om halsen
och bett henne vara uppriktig och anförtro sig åt
modern; visserligen hade Märta gjort detta, och under
små utbrott av otålighet förklarat för fru Åvik, att
hon icke älskade någon i världen mer än sina föräldrar,
sin broder Frans och Lilla Mussy. Men fru Åvik, född
Tabell, svarade flickan, att Märta säkert ännu icke
visste, att ingenjör Planertz var den rätte, fastän hon
ändå visat sig tillmötesgående mot honom, ja, nästan
öm, och säkert hade hon ingivit ingenjören ett hopp,
som denne önskade snart se fullbordat.

– Inte leka med hjärtan, komma, lilla barn, semi­
kolon; de äro dyrbara föremål såsom grevinnan
Augusta brukade säga, punkt. Men jag önskar bara
din lycka, min lilla dotter, hade fru Åvik fortsatt, där­
vid glömmande att tala med skiljetecken. Hon hade
lagt dotterns mörka huvud mot sitt bröst, och de sutto
länge så i en skymningsstund. Märta förvånades över
att alla dessa betraktelser, all denna ömhet och alla
dessa öppenhjärtiga samspråk voro förgäves, ty på
nästan oföränderligt samma sätt avslutades alltid de
förtroliga stunderna. Fru Åvik, född Tabell, manade
dottern att pröva sig själv och att göra sig beredd att
mottaga en präktig man, den hon i grund och botten
säkert höll av.
Men ännu hade Märta i minnet, vad den märk­
värdiga fröken Tornej förutsagt, och för varje dag blev
hon alltmera fången i den föreställningen, att en rid­
dare skulle uppenbara sig i slutet på maj eller senast
i juni månads början för att rädda henne från alla led­
samheter.
– Goddag, fröken Märta, hälsade ingenjör Planertz,
vars tunga figur under flickans promenad i allén plöts­
ligt spärrade vägen för henne. Är fröken Märta ute
och går!
Fröken Åvik besvarade hälsningen med den största
vänlighet, men alla hennes känselspröt sattes i rörelse,
och hon kände på sig, att detta samtal, som började
så enkelt och vardagligt, skulle sluta med ett avgö­
rande. Hon anade, att ingenjör Planertz icke mött
henne av en händelse. Flickan såg upp i hans stora an­
sikte med dess starka käkar och de envisa, kalla
ögonen. Inom fröken Åvik kokade så sakta en vrede

upp. Hon lät den icke slå ut för att kanhända
snart bli kvävd, utan i stället samlade hon dess lågor
och läto dem värma henne till motståndskraft och
mod. Hennes skenbara villighet liknade en fånges,
som iakttar ett stilla, tåligt uppförande i avvaktan på
det lämpliga ögonblicket att göra sig fri.
Fröken Åvik vandrade nu med ingenjör Planertz vid
sin sida sakta genom allén, vilken ledde genom staden
ut till Källberget. Ingenjör Planertz hade tydligen be­
slutat sig för att vara underhållande, och Märta Åvik
svarade med glada ”nej, tänk”, ”å bevars”, ”så egen­
domligt”, ”så lustigt”.
– Har fröken Märta galoscher på sig? frågade den
omtänksamme herr Planertz. Så länge man ännu
befinner sig i den del av allén, som går i en sträckning
ungefärligen mellan Kyrkan och Kanslihuset, kan man
visserligen vara utan dem, men i fortsättningen är
gångbanans grusning bristfällig. Till nästa år torde
dock dessa förhållanden bli förbättrade.
– Jag har mina grova kängor, svarade Märta Åvik.
Ja, det har jag.
Och hon sträckte fram ena foten, liksom hade hon
väntat, att ingenjören på gammaldags kavaljersmaner
skulle ha svarat:
– Och det där kallar fröken Märta för grova
kängor! Är de grova, så är det då en liten grovhet, ja,
den allra minsta grovhet jag har sett.
Men ingenjör Planertz, som icke låg åt det chevale­
reska hållet, svarade endast:
– Även jag bär grova kängor, trots att våren har
kommit till bys.

– Inte är det här någon vår att tala om, tyckte
fröken Åvik.
– Nej, svarade ingenjören, man måste ju tillstå, att
den i år är något sen. Termometern stod i natt på
fryspunkten, mera frost är nog att vänta. Men inom
inte alltför lång tid kan nog räknas med ett omslag
i väderleken. Under de senaste åren ha vårarna varit
mera oberäkneliga än tidigare, detta möjligen beroende
på förändringar i Golfströmmen, efter vad det gissas.
Väderleksrapporten –
Dunk. Dunk. Dunk. Dunk.
Fröken Åvik lyssnade till vad ingenjören hade att
säga men ännu mer till dessa tunga och långsamma
steg. Det var med sådana ljud i öronen, som hon skulle
vandra genom livet vid ingenjör Planertz sida.
Lilla fröken Sigrid var en åsna, tänkte fröken
Åvik, om hon verkligen vantrivdes lika mycket med
friherre av Witterstedt av Bålstagrenen, som jag gör
med ingenjör Planertz. Å, att han ingenting kan säga,
som kommer min bomb att explodera!
Men ingenjör Planertz ansåg sig icke behöva säga
så mycket, emedan, han var alldeles säker om att
segra. Om man går metodiskt tillväga, lyckas allt, det
var ingenjörens valspråk. När det gällde arbeten, bru­
kade hans förslag i allmänhet vinna bifall; på platsen
för sin verksamhet hade han förmåga att driva sin
vilja igenom. Han brukade ju sätta ut stakar, där
arbetet skulle gå fram, och se, arbetet fortskred efter
dessa stakar. Han visade blåkopior, efter vilka företag
skulle igångsättas, och se, det blev allt i enlighet med
blåkopiorna. I ordenssällskapet Ädelstjärnan hade han
efter förut gjord planritning tillkämpat sig en av de

högre stolarna, visserligen nödgad att tillsvidare finna
sig tillrätta med den enklare posten såsom stjärnbroder
M. G. Men ingenjören betraktade detta som ett provi­
sorium; hans uppgjorda plan pekade mot högre platser
och tribuner. Allt gick efter hans egen lugna metod.
Det var detta tålamod, denna jordkrypande, sega
envishet och denna lugna hänsynslöshet, som Märta
Åvik kände i luften; ibland hade den förskräckt henne,
ty en sådan styrka och kallblodighet kan utöva en viss
hypnotisk makt över känsliga sinnen.
– Vi kan gå upp på Källberget ett tag, tycker jag,
sade ingenjör Planertz, när det omaka paret nått ut
till spången, under vilken den lilla bäcken sprang, fnös,
skämtade och bullrade.
– Se, vattenfallet, utbrast fröken Åvik utan att
tänka på, vad hon egentligen sade.
– Åja, åja, yttrade ingenjör Planertz, i det han
sakta prövade spångens tiljor med ett par gungande
rörelser. Den här torde hålla ännu några år. Är fröken
Märta intresserad för bäcken? 
– Bevars! Intresserad? Ja, det är ju roligt att se
den.
Ingenjör Planertz log och svarade:
– Ett vattenfall kan man icke rätteligen kalla den.
Denna källa består av nederbördsvatten, då däremot
till ett vattenfall fordras ett permanent vattendrag,
som nedstörtar utför en avsats, för att nämna några
exempel, Tännforsen i Indalsälvens källflod Åreälv
eller det bekanta Harsprånget i Lule älv. Med denna
lilla bäck, vilken endast på vårarna så pass kraftigt
utökar sin vattenmängd, kunde man minsann icke
driva några industrier, skämtade ingenjör Planertz.

Fröken Märta har nog reda på vilken alltmera stegrad
betydelse vattenfallen under senare åren erhållit såsom
inhemska energikällor.
– Ja visst, svarade fröken Åvik, och nu hade de
kommit förbi bäcken och voro halvvägs upp till berget.
Där stod en grön bänk.
– Jag tror jag sätter mig ett tag, om herr Planertz
tillåter, sade fröken Åvik.
– Det är ingen liten väg hitupp, svarade ingenjör
Planertz. Vi torde nu ha stigit 40 meter, sedan vi läm­
nade Pumpverket ...
Nu satt Märta Åvik och stirrade ut över svarta träd­
kronor och mulna marker, fjolårslöv och våta bergs­
knallar. Ingenjör Planertz såg ett ögonblick på henne
och sade därefter:
– Är fröken Märta mycket trött?
– Ånej, för all del.
– Jaså. Ja. Vet fröken Märta, vad jag nu tänkte
tala om?
Fröken Åvik såg mycket förvånad ut, men samlade
inom sig all kraft för att kunna bestå i det avgörande
slag, som hon nu väntade. Hon blickade upp på den
store ingenjören; denne tog plats vid hennes sida, noga
sammanvikande rockskörten under sig, innan han satte
sig ned. Något svar fick han emellertid icke av flickan,
varför han fortsatte:
– Fröken Märta har länge förstått mina avsikter,
och jag har märkt, att fröken Märta vill visa mig för­
ståelse. Jag har länge sökt mig en följeslagerska genom
livet och har efter sorgfällig prövning icke kunnat
finna någon, som jag anser vara så intagande och där­
till i övrigt så passande som fröken Märta. Jag har an­

ledning förmoda, att ni upptar denna min fråga på
det rätta sättet. Det är nog med er som med mig; ni
har gått och väntat på det avgörande ordet.
– Brukar man inte vara kär i den, man skall gifta
sig med? frågade fröken Åvik.
– Givetvis, svarade ingenjör Planertz. Utom allt
tvivel! Jag är ingen vän av starka ord, men jag anser
mig ändå tryggt kunna säga, att jag håller av fröken
Märta. Sedan jag nu förklarat detta, kan jag i sam­
band härmed icke underlåta omtala för fröken Märta,
att jag i dagarna avslutat ritningarna på en villa­
byggnad intill staden. Tolv rum med alla bekvämlig­
heter jämte extra stort brygghus, kombinerat med ved­
källare. Jag säger det, som sagt, endast i förbigående,
och nu har jag uttalat mitt avgörande ord. Vill nu frö­
ken Märta säga sitt.
– Brukar man inte vara kär i den, man skall gifta
sig med? frågade ånyo fröken Åvik, som liksom kände
sig bortsläpas av den envise ingenjören.
– Jag sade ju, yttrade ingenjör Planertz med det
största lugn, i det han upptog en sextonbladig penn­
kniv med öronpetare och specialkorkskruv för att med
ett av knivbladen snoppa en cigarr – jag sade ju, att
jag håller av fröken Märta.
– Men jag då, utbrast fröken Åvik och såg stadigt
upp. Men jag då?
Hon var alldeles röd i ansiktet.
– Skulle mina känslor till äventyrs vara obesva­
rade? frågade ingenjören leende.
– Jag högaktar ingenjör Planertz, fortsatte flickan.
Det är allt vad jag kan säga. Jag högaktar er, och där­
med är det sannerligen slut. Ingenjören kan gärna höra

på mig nu, medan jag talar så – så ärligt jag kan.
När vi gick uppför berget, varför tror ingenjören att
jag följde med denna gången, om inte det var för att
få säga ut. Det är alldeles sant det, att jag har väntat
på ett avgörande, och nu så har det kommit. Om inte
ingenjören – fröken Åvik blev nästan rädd för
sina egna ord, som började flöda ur henne liksom vågor
ur en varm källa – om inte ingenjören vill höra på
vad jag säger, då blir jag mycket ledsen. Jag har
för mina föräldrars skull försökt att hysa varma
känslor för er, men jag har inte kunnat, för sådant
kan man inte tvinga någon till. Nej, det är omöjligt
det! Tror ni mig inte, säg?
Ingenjör Planertz hade hört på, till utseendet lik
en man, som med största intresse i stadsfullmäktiges
sessionssal avlyssnar ett jungfrutal av en nyvald kvinn­
lig ledamot. När fröken Åvik hade slutat sitt anförande,
vilket så småningom erhöll en något upphetsad klang,
svarade ingenjören:
– Om det är sant, att fröken Märta har sökt att
tycka om mig, har ni inte visat, att ni försökt att tycka
om mig?
– Nej, det har jag inte, svarade fröken Åvik kall­
blodigt.
– Jo, det har fröken Märta nog gjort, svarade herr
Planertz tvärsäkert, och jag är böjd för att tro, det
endast någon olycklig tillfällighet vållat, att den känsla,
som fröken Märta endast påstår sig ha försökt hysa
för mig, nu försvunnit. Visserligen har jag icke av frö­
ken Märta erhållit några muntliga eller i övrigt bin­
dande löften, men jag anser ...
Fröken Åvik kände åter denna okuvliga envishet, ur

vilken hennes vrede endast kunde slå små gnistor men
icke krossa, och som tycktes vara i växande, ju större
motståndet blev. I sin uppjagade fantasi tyckte sig
flickan se ritningen till villabyggnaden, dit hon en
gång skulle släpas med bakbundna händer. Det var en
ritning liknande den, fadern en gång visat henne, då
fabrikören skulle bygga ett hus; en ritning med långa
linjer, småstreck och prickar. Centrum i hennes fantasi­
teckning utgjordes av villan med de tolv rummen och
de betryggande avloppsförhållandena samt en balkong,
mot vars räck Märta Åviks egen gestalt syntes stå, nöd­
torftigt uppdragen i profil, med handen utefter klän­
ningen och med en prickad alternativ arm, som sträck­
tes ut i luften. Under den paus, som uppstod, tänkte
Märta på vad hon härnäst skulle säga. Men när hon
funderat ut detta, sade hon i stället något, som hon
alls icke tänkt att säga.
– Nu går vi ned. Detta blir alldeles för långt och
alldeles för kallt. Det skymmer ju snart. Jag har ingen­
ting mera att säga, ingenjör Planertz.
Nedstigningen för berget började under en ny tyst­
nad, som föreföll fröken Åvik mycket mera än hotande.
Denna tystnad skulle hon gärna ha hört brytas av en
åskskräll; i denna skymning skulle en blixt mellan
träden ha verkat förlösande på henne. Ingenjör Pla­
nertz teg alltjämt, medan de passerade vattenfallet,
som var en bäck, för tillfället ansvälld av nederbörds­
vatten, och han teg allt fortfarande, när de kommo
till alléns första träd, vars knoppar icke ville slå ut
på grund av förändringarna i Golfströmmen. Icke ett
ord blev sagt å någon sida, förrän paret kommit ned
på gatan intill Café Merkurius. Ingenjör Planertz stan­

nade då och såg sig ett ögonblick omkring. Gatan var
så gott som folktom.
– Är detta fröken Märtas sista ord? frågade han.
– Ja, det är det, svarade fröken Åvik, som undrade,
vad som härnäst skulle inträffa.
Hon stärkte sig emellertid med fröken Tornejs förut­
sägelse, att allt skulle sluta i enlighet med hennes egen
önskan, men hon skulle ha jublat i sitt hjärta, om i
detta ögonblick den mörke karlspersonen med det
svarta arbetet och den blanka metallvaran skyndat
fram till hennes sida.
– Godafton då, fröken Åvik, sade ingenjör Planertz
med lugn stämma. Jag beklagar, att jag inte har be­
funnits värdig.
Det var allt, den besvikne älskaren sade, och det
var alldeles för litet. Det var så litet, att fröken Åvik
på nytt blev oroad. För sitt eget samvetes skull hade
flickan önskat att få säga ett par vänliga ord till av­
sked. Hon hade önskat höra en suck och se ett blekt
och besviket ansikte. Hon skulle då ha upprepat de
fraser, hennes medsystrar så ofta pläga uttala, när de
avvisa en friare, sedan de först uppmuntrat honom.
– Låt oss ändå vara såsom goda vänner. Jag tycker
så synd om er, men jag kan inte tycka mera än så.

*

Hembiträdet Hedvig kom ned med tebrickan i famil­
jen Åviks kök och sade till hushållerskan Alma:
– Skall det bli någon läsning utav i kväll?
– Det beror på det. Har hon skurat knivarna? Vad
är det för ena märkvärdiga lappar hon skurar med?

– Det är de där gamla rödvita bolstervarsbyxorna,
som fru Åvik har klippt sönder för att använda här
i köket. Herrn brukade ha dem på sjön annars, svarade
Hedvig. Har Alma köpt någon tidning?
– Ja, tidningen ligger därborta, men vi går allt in
i mitt rum om det skall läsas, så sitter man litet be­
kvämare. Jag tycker, att följetongen börjar bli så lång­
dragen. De späder på och späder på. Snart vet man
inte riktigt, var man är.
– Jo visst, erinrade Hedvig, med iver. Jo visst! Nu
skulle Dorothy Bufferton säga rent ut till greve Cyrus,
som hade en hypontisk makt över henne.
– Hypnotisk, rättade Alma, och öppnade dörren
till korridoren. Kom då, Hedvig, så få vi höra. Jag är
inte heller riktigt belåten med Dorothy Bufferton, för
den lilla rackarungen hade i alla fall blinkat åt Cyrus,
fastän hon inte ville tillstå det för sin far. Hon hade
nog lekt litet med honom.
– Ja, varför hade hon lekt, utbrast Hedvig och blev
röd i ansiktet av hetsig partiskhet. Hon gjorde det ju
den gången hon trodde, att hon kunde offra sig för sina
föräldrars skull. Lorden är ju rädd för att inte kunna
uppehålla sitt hus, men jag förstår mig inte på, hur
de ha det ställt ...
– Hon säger att hon inte begriper, Hedvig, men det
säger jag också. Nej, jag kan inte begripa, var de göra
av med pengarna. Inte är det i romanerna som i van­
liga hushåll. De talar om ett slott, som vi talar om en
salt sill, och när de kommer och gnäller över sin fattig­
dom, så talar de om att de har trehundra underlydande.
Hedvig, börja nu då!

Hedvig började omedelbart att stilla rabbla:

Kap. tjugutvå.

Dorothy Buffertons sista ord.

– i det han närmade sig med ett mörker över
pannan, som om detta mörker varit en åkssky – ...
– Åkssky, avbröt Alma. Vad säger hon, flicka?
– Ja, minsann står det inte så, svarade Hedvig. Men
kanhända att det skall vara åsksky. Ja, naturligtvis
skall det vara det ...
... som om detta mörker varit en åsksky.
När Dorothy nu uti den dubbla belysningen från
slottsfönstren och aftonhimlen upplyfte sin panna,
kunde en osynlig betraktare hava utbrustit: en äkta
Bufferton! De förnämt uppvinklade ögonen under
ögonbrynens bågar jämte den äkta grekiska näsan
samt en mun, vilken kunnat locka änglar att utföra
förbrytelser endast för lyckan att hava förvärvat en
kyss av densamma, allt detta betraktade greve Cyrus
med vällutiga blickar. Han ämnade nu att injaga
skrämsel hos fröken Dorothy. Till följe av detta hans
beslut utförde den listige ädlingen en rôle, väl passande
för en natur, så uppfylld av skurkaktighet som hans.
”Allt väl, icke sant”, sade han med sammanpressade
käkar. ”Ni, sköna Dorothy, tror Eder måhända kunna
spela topp med mig. Men däri har ni misstagit Eder,
det vill jag icke undandölja för Eder. De blickar, ni
givit åt mig vid flerfaldiga av mig icke avglömda till­
fällen, hava varit vägledande för mig, och kommer
jag nu för att kräva ut Eder hand.”
Dorothy Bufferton, över vars panna icke en skugga

glidit, visslade plötsligt lekfullt i en ur barmen upp­
tagen silverpipa, inlagd med små diamanter, varvid
ur trädgårdspaviljongen framsprang en turkisk hund,
som lekfullt vältrade sig framför sin sköna härskarin­
nas fötter.
Greve Cyrus, utom sig av vrede över denna manöver
från Dorothys sida, av vilken icke en detalj undgått
hans blickar, nalkades henne hotande –
– Toddyvattnet, toddyvattnet, för attan, hördes i
detsamma fabrikör Åviks röst i korridoren.
– Ska genast komma, svarade Alma. Har hon inte
burit in toddyvattnet till herrn, som jag sa till om?
– Jag glömde, svarade Hedvig med dyster stämma.
Ursäkta, men jag glömde.
Läsningen blev nu på en stund avbruten, och när
den åter begynte, var stämningen i rummet något
splittrad och orolig. De båda romanläserskorna fingo
emellertid i fortsättningen veta att Dorothy avslog greve
Cyrus’ anbud. Hedvig rabblade:
– Men i detsamma kände Dorothy Bufferton en van­
mäktig känsla gripa sig, liksom om hon kommit under
greve Cyrus’ hypnotiska inflytande. Hennes kinder
överforos av en blekhet, dem icke hennes starka vilja
förmådde bortföra. Hon fasade över att förnimma, hur
hennes tunga liksom tvingades att uttala orden:
”Jag älskar er” ...
I samma ögonblick började den lilla turkiska hun­
den att högljutt giva skall, som om den velat tillkalla
hjälp åt sin i nöd stadda härskarinna. Dorothy kom
på denna grund genast åter till besinning och såg greve
Cyrus fast i ögonen.

”Mitt sista ord, greve Cyrus”, yttrade hon i det hon
förnämt slog ut med ena handen.
Greve Cyrus avtog hatten, med vilken han strävt
hälsade, varefter han försvann i jätteparkens irrande
krokgångar.
”Tack, min älskade Topsy! Din egen Dorothy tackar
dig”, sade den unga damen med skälvande röst, i det
hon upplyfte det dyrbara djuret och tryckte det mot
sitt klappande hjärta.
I detsamma utträdde en hovmästare, åtföljd av en
betjänt på trappan och bu ... forts.
– – – 
– Ja, de där gubbarna kan väl inte göra henne
något illa, sade Hedvig och såg frågande på hushåller­
skan.
– De ska väl bara buga sig, efter vad jag kan
förstå, och säga till om att kvällsmaten är färdig, sva­
rade Alma.








FEMTIOFÖRSTA KAPITLET.

En störd idyll vid Ludvig XVI:s hov.

Mittemot Kafferosteriet på Norra Planteringsgatan
låg en gård, vid vars åt gatan vettande staket två väl­
diga rönnar stodo. Gårdsplanen, som var ganska vid,
utbredde sig omkring ett större, grårappat hus, i vars
bottenvåning skräddarmästare Edvin Vasanders verk­
stad var inrymd.
I övre våningen bodde två gamla fina och bräckliga
fröknar, Eugenie och Helene Banckenberg, vilka med
den största ömhet vårdade en omkring sextioårig bro­
der, som led av stilla sinnessjukdom. Den ena av de
båda fröknarna, Eugenie, sysselsatte sig mestadels med
att måla små lampskärmar av siden eller att utföra
miniatyrbroderier, under det att den andra systern
delade sina krafter mellan hushållsbestyr, i dessa
understödd av en yngre tjänarinna, och ett gammalt
gult taffelpiano. De levde sannolikt alla på avkast­
ningen av ett legat eller någon livränta, ty de lamp­
skärmar eller fina broderiarbeten, som avyttrades till
societetsdamer i staden, kunde näppeligen tillföra huset
några större summor.
Brodern, som var en liten smal man med ett stort,
grånat huvud, en mun, som nästan alltid stod halv­
öppen, varigenom två rader långa, aristokratiska, men

litet oregelbundet vuxna tänder blottades, hade varit
jurist och ansetts predestinerad för den diplomatiska
banan. I sina bästa år hade emellertid Josias Bancken­
berg angripits av sinnessjukdom, och denna olycka
gjorde för alltid slut på familjens förhoppningar att
få se honom på en ärepost i samhället. Josias Bancken­
berg var emellertid i sina egna ögon icke någon olyck­
lig man, ty han, som under sina ynglinga- och manna­
år med den eldigaste iver slukat memoarlitteratur från
de franska Ludvigarnas tid och särskilt intresserat sig
för revolutionens historia, levde nu sitt fria drömmar­
liv bland den tidens förnämsta adel vid Ludvig XVI:s
fötter i närheten av Marie Antoinettes tjusande per­
sonlighet. Själv sirlig, alltid mycket prydligt klädd,
vandrade sålunda Josias Banckenberg omkring i den
nätta våningen, då och då milt samspråkande med
sina systrar, vilka alldeles rättade sig efter honom och
anlade en samtalston, väl passande till broderns före­
ställningsvärld. I allmänhet visade brodern sin vänlig­
het mot systrarna medelst små eleganta klappningar
på kind eller axel; vanligen talade han icke högt utan
gick omkring för sig själv, mumlande en artighet,
stundom graciöst och lätt bugande mot någon hertig
eller överhovmästarinna, som pudrad och nådigt leende
syntes framför honom. När vädret var vackert, begav
han sig ned på den stora gårdsplanen, räckte ibland
ett litet rönnblad åt Marie Antoinette, som, utledsen på
hovlivets heta solsken, sökt svalka under de stora
rönnarna intill skräddarmästare Vasanders verkstad,
smålog åt den unga prinsessan eller sällskapade och
utbytte förtroligheter med sin unge, intagande lands­
man greve Fersen. Vid jämn och god väderlek be­

härskades Banckenberg alltså av behagliga känslor;
han förde då ett slags förnämt dagdrivarliv vid Ver­
sailles eller under Trianons stora ulliga träd, där han
gick cirklad och strålande omkring. Men på våren, då
oroliga rubbningar lätt uppstå i känsliga sinnen, eller
mot svårt åskväder, när luften är laddad med elektrici­
tet och en dov stillhet härskar i naturen, försvann
hans frid och glädje; Josias Banckenberg greps då av
panikkänslor och oro för den kungliga familjens säker­
het, han fantiserade om flykten till Varennes och
syntes ivrig, ja, ibland nästan förtvivlad över att icke
kunna förebygga olyckor, dem han kände vara i an­
tågande.
Vid sådana tillfällen voro de båda systrarna mycket
måna om att stödja och omhulda sin stackars broder.
När han då upphetsad kom upp från gården, kunde
de stilla och vänligt fråga honom:
– Hur är det i dag med hans majestät?
– Å, förklädnad, brukade brodern säga, medan han
oroligt rörde sina långa, vackra, men vissnade händer
och blickade omkring sig med sina stora, ljusblåa
ögon, som voro uttryckslösa liksom en skylös himmel.
Å, förklädnad, förklädnad, mycket bättre förklädnad
är det enda, som hjälper!
– Du skall se, lille Josias, att allt går bra. Snart få
vi vackert väder, lugnade då någon av systrarna, och
ibland satte sig fröken Helene att spela på det gamla
gula taffelpianot, som klang av någon äldre elegant
dans eller en visa från den gamla, goda tiden. Brodern
brukade härvid bli litet lugnare.
Skräddarmästare Vasanders familj, hans arbetare
och lärlingar voro alla förtrogna med det säregna för­

hållande, som rådde i familjen Banckenberg, och alla
mötte olyckan med tillbörlig vördnad. Något litet miss­
förstånd kunde dock understundom inträffa, såsom till
exempel när en nyantagen lärling en gång gick över
gården för att hämta vatten i ett stop, och Josias
Banckenberg närmade sig, ivrigt viskande:
– Till Consiergeriet, min herre? Icke så?
Den unge mannen såg generad ut och svarade:
– Nej, jag ska bara hämta vatten.
Skräddarmästare Vasander var en ytterst fåmäld
person, som led något förtryck på grund av hustruns
anfall av elakt lynne. En utmärkt yrkesman, kunde
Vasander arbeta månad ut och månad in med krita
och måttband, nålar i munnen eller pressjärn i handen,
alltid tystlåten, medan gesällerna småsjöngo eller viss­
lade strax intill. Men han hade ju sina mörka stunder,
vilka ibland kommo av någon till synes obetydlig
anledning. Herr Vasander svarade sällan på sin
hustrus stickigheter, han samlade i stället på hög. När
hans själ då nästan var fylld av malörten och endast
några droppar behövdes, för att den bittra vätskan
skulle rinna över kärlets bräddar, kunde hustrun en
dag servera Vasander för litet ärtsoppa i tallriken.
Detta behövde den gången icke ske av ondska utan
av ren tanklöshet, men Vasander gjorde emellertid en
sådan händelse till en avgörande händelse, reste sig
under tystnad från bordet, tog på sig rocken och gick
ut i staden, där han sedan kunde uppehålla sig med
superi i dagar eller veckor och söka det opålitligaste
sällskap vid glaset. Då rådde förtvivlan i hemmet och
spänning på verkstaden, där arbetet fortgick, dock med
undantag för måttagning och provning.

Vasanders många kunder blevo mottagna av den
vilda och tårögda hustrun, som för dem utgöt hela
sin smärta och upplyste dem om skräddarmästarens
plötsliga arbetsinställelse. Med ett långdraget, klagande
rop meddelade fru Vasander:
– Vasander går!
Detta uttryck, som ju liknar det man plägar använda
om åskan eller koleran, var fru Vasanders stående
karakteristik över mannens kringirrande och festliga
liv i staden. När skräddarmästaren var tillräckligt ut­
rucklad, kom han emellertid åter hem, lika tyst som
han gått, intog sin plats på bordet eller med press­
järnet i handen på golvet. Han hade då i allmänhet
alldeles ofantligt mycket ofärdigt arbete att taga itu
med, men kunde också arbeta för två personer, när
det gällde.
I dag hade herr Vasander återkommit till verkstaden
efter att ha gått i nära en veckas tid. På hustruns kla­
gande och förebrående ord, som bittert ljöd o, allt
under det tårarna tillrade utefter den hysteriska kvin­
nans kinder, svarade endast Vasander, vars grönaktiga
mustascher slokade, och vars hy var blek:
– Har vatt upptagen. Har hatt bekymmer.
Strax efter herr Vasanders ankomst hade två vred­
gade äldre personer infunnit sig på verkstaden, och de
anklagade häftigt skräddarmästaren för hans svek mot
dem. Dessa två herrar åtföljdes av var sin son, på vilka
konfirmationskostymer skulle provas. Till Vasanders
egenheter som skräddare hörde det förhållandet, att
han lade alldeles för mycket vadd på sina kunders
axlar. Varifrån han fått idén till denna sällsamma be­
nägenhet är obekant, men säkert var, att ingen kostym

utgick från herr Vasanders verkstad utan den krafti­
gaste vaddering på axelpartierna, vilket hade till följd,
att samtliga kunder sågo särdeles atletiska och ståtliga
ut, när de voro iklädda sina nya kläder. På så sätt
blevo Vasanders klienter utan att egentligen själva
lägga märke till saken inregistrerade i en över hela
staden utbredd atletklubb, och hade någon av dem
kommit att tänka allvarligare på vadden, skulle de
utan svårighet ha känt igen sina bredaxlade klubb­
kamrater på gatan.
Framför herr Vasander stodo i detta ögonblick alltså
två stora atleter och två mindre. Vasander provade
samtliga kostymer på en gång, smög omkring som en
lokatt på sina filttofflor, kittlade kunderna i sidorna
med yrkesvana händer, stack dem med nålar i bröstet
och kritade, liksom till en besvärjelse för att skydda
sig från allt ovettet, som flödade från de två stora kraft­
karlarnas läppar, små vita kors här och var på deras
sidor och skuldror. Så småningom blev det också all­
deles lugnt och stilla på verkstaden.
Men medan detta pågick i skräddarmästare Vasan­
ders arbetslokal, kom en främmande man in på går­
den. Denne förrådde en viss osäkerhet i uppträdandet;
han var icke egentligen illa klädd, men det fattades
något i hans klädsel, svårt att säga vad, och hans
skarpa bruna ögon mönstrade gården och dess in­
gångar med snabba blickar, medan ena handen strök
över ett litet svart helskägg i ett tämligen blekt ansikte.
Mannen gick nu över den tomma gården och stannade
utanför skräddarmästare Vasanders verkstad, på vars
dörr han helt sakta knackade. När ingen öppnade och
intet ljud hördes, knackade han ännu en gång, något

hårdare. Härefter lyssnade främlingen med örat mot
dörren, och då han fortfarande icke kunde märka steg
eller röster, öppnade han sakta dörren men fann Va­
sanders rygg rakt framför sig, varför han endast ut­
talade ett ”förlåt” och stängde igen. Härefter begav
sig mannen med tysta steg uppför trappan och stan­
nade utanför en dörr, på vilken sutto tvenne visitkort
ovanför en brevlåda, bärande namnen Helene Bancken­
berg och Eugenie Banckenberg. Denna dörr stod på
glänt, varför mannen varsamt steg på. I den lilla tam­
buren företog han sig att åter knacka en diskret knack­
ning, varefter han gick till nästa dörr, som också stod
halvöppen.
Framför främlingen utbredde sig nu en miniatyr­
salong med vackra gamla möbler, en byrå med en
pendyl, en mörkblå potpurrikruka och ett par små
dosor, i vars kanter det blänkte av silver eller guld.
Mannen såg sig snabbt omkring, varefter han hastigt
smög sig fram och grep de båda dosorna, som han
stoppade i fickan. Han tog sedan några långa steg
mot ett fönsterbord, där en del små föremål voro
placerade, men stelnade plötsligt. Han hörde en tunn
kvinnoröst ropa, och detta rop ljöd bakom en dörr,
som nästan doldes av ett draperi av urblekt siden.
Kvinnostämman, som tillhörde fröken Eugenie Banc­
kenberg, ställde en egendomlig fråga till tjuven, ty
mannen var en listig våningstjuv: den betryktade Far
i Skåpet. Med det mjukaste och vänligaste tonfall ut­
talades följande ord:
– Hur ha vi det i dag med hennes majestät drott­
ningen?
Far i Skåpet, som ju icke var obevandrad i konsten

att svara snabbt på frågor av det mest märkvärdiga
slag, blev likväl denna gång intagen av oro. Om det
var högmodsdjävulen, som tvang den annars försik­
tige tjuven att stanna, eller begäret att tillgripa flera
föremål må lämnas osagt; Far i Skåpet stod emellertid
stilla, medan frågan, nu i något förändrad form, men
med samma milda tonfall spöklikt ljöd i hans öron:
– Har hennes majestät haft en lugn dag? Hur mår
den lille dauphin?
– Jo, tackar bra, svarade Far i Skåpet slutligen
med dov stämma.
– Du är förkyld, Josias lille, klagade den tunna
rösten. Du är alldeles rostig i halsen. Drar det inte för
mycket i parken?
– Nej bevars, svarade Far i Skåpet och gick fram
mot fönsterbordet, häpen över vad han hörde. Under
hela sin praktik hade han icke varit utsatt för ett så
märkvärdigt förhör som detta; det var nästan som i
en dröm. Men just i samma ögonblick, som tjuven
skulle taga det sista avgörande steget mot fönster­
bordet, reste sig den lilla damen inne i rummet, gripen
av en oro, som hon icke själv riktigt kunde förklara.
Dessa lätta steg urskildes genast av den skarpt lyss­
nande besökaren, som hastigt drog sig tillbaka, ändå
icke tillräckligt snabbt för att icke fröken Eugenie
skulle få syn på främlingen, innan han försvann.
– En tjuv, skrek den gamla damen. Helene! Mia!
Men hennes syster var tydligen utgången till torget
i sällskap med husjungfrun, och brodern, som hon trott
vara inne i salongen, hade lämnat dörrarna olåsta, då
han gått ut för att promenera på gården.

– En tjuv, skrek åter fröken Eugenie, som halv­
sprang mot tamburdörren. En tjuv! 

*

Josias Banckenberg var denna dag något orolig till
sinnes, fastän vädret höll sig tämligen jämnt och gott.
Vinden drev emellertid fram en mängd små virriga
skyar och kom flaggsnöret i angränsande trädgård att
häftigt smälla på stången, medan den ängsligt böljade
i ett par lakan, uthängda till torkning vid vattenled­
ningen på gården, vilket allt bidrog till att väcka
störningar i hans själ. En sädesärla med vippande
stjärt höll sig också tätt framför Josias på gården, och
fastän han schasade åt den, kom ändå ärlan tillbaka
och oroade honom med sina hopp och tripp.
Nyss hade ett så milt solsken strålat över de ljusa
planerna vid Trianon, och han hade i hovfolkets sor­
lande krets gått mysande omkring. Tavlan med sina
rika färger hade starkt tjusat hans hjärta. Storögd,
med ett leende, som sällsamt bedårade, hade nyss den
unga drottningen passerat honom, och lutad mot ett
takförsett, långt skjul, där två svarta brandhinkar,
bärande numren tre och fyra, förvarades tillsammans
med en räddningsstege, hade Josias sedan belåtet sett
hela den kära konungafamiljen vandra omkring under
sus och fras från siden och lätta ljud av små vita eller
röda skor. Alla dessa vackra kvinnogestalter med de
pudrade perukerna, de smäckra midjorna och halsarna
syntes vid sidan av ståtliga herrar med de skönaste
och ädlaste profiler. Josias Banckenberg erfor en stor
känsla av tjusning, när tvättkvinnan vid vattenled­

ningen skruvade på vattnet av alla krafter, så att det
forsade i baljan, ty han fick härigenom en strålande
vision av ett glittrande fontänregn mot en bakgrund
av träd, klippta i fyrkanter och med ljusblå dimstråk
omkring. Det var liksom ett gnol i luften av vackert
tal och glada skratt; det fanns en nådens värme i det
glimmande solskenet i parken. Men obunden av rum
och tid, vilket är drömmarens företräde, var Josias
strax i sina tankar intill ruddammarna vid Lilla
Trianon.
– Ah, de små rudorna! Ah, dem matar ers maje­
stät med sina egna sköna händer!
Just som han mumlade dessa ord, greps han av en
djup vemodskänsla, som liknade en kärlekssmärtas;
han blickade upp och hörde i detsamma snöret rappa
flaggstången, såg den oroliga ärlan, de svarta brand­
hinkarna och den långa räddningsstegen. Han kände
häftig olust, ur vilken växte fram en brinnande oros­
iver, som förvandlade allt, kom allt skönt att falna in­
för hans syn. I de vackra anletena stirrade förskrämda
blickar, och nyss så röda kinder blevo bleka. Hans
majestät hastade förbi; Josias varsnade en skymt av
den bakåtlutande pannan, den böjda näsan och den
mäktiga dubbelhakan. Det var som om något i hans
själ ropade på honom att hjälpa.
När därför tvättgumman åter kom ut för att inspek­
tera det stora bykkaret, som stod till tätning och rann
i alla fogar, gjorde Josias henne häftigt uppmärksam
på nödvändigheten av att strax bispringa den nöd­
ställda konungafamiljen. Hans svårbegripliga gester
och hans mummel lämnades av den gamla kvinnan
obeaktade.

– Litet andrum, och allt kan räddas, stammade den
gamle fine mannen.
– Det reder sig, svarade den upptagna hjälpkvinnan
med köld, ty detta uttryck hade hon en gång för alla
antagit för att kunna konversera herr Banckenberg,
ifall det skulle behövas vid hennes arbetsbesök i
gården.
– Å, madame, mumlade Josias i förebrående ton.
I detsamma stannade bryggarvagnen utanför sta­
ketet, där de stora rönnarna vajade i vårblåsten, och
Banckenberg skyndade genast dit med lätta steg. En
stråle av hopp glimtade svagt i hans ljusa ögon. Det
var greve Fersens stora vagn, som äntligen kom. Kunde
man nu lita på, att vägen var fri från Paris, hade man
ingenting försummat i förberedelserna? Men Josias
kände, att något verkligen var försummat, och han
fördubblade därför hastigheten av sina steg, driven
av denna blandade känsla av oro och bittert vemod.
Han dolde allt ... men sanningen var den, att han
älskade den olyckliga drottningen. När Josias gick ut
genom grinden, steg ölkarlen ned från kuskbocken och
öppnade vagnen, ur vilken han drog fram ett par öl­
korgar.
– Rätt så, monseigneur, sade Josias. Rätt så!
Han knäppte nervöst med sina fingrar, medan öl­
mannen tog av sig mössan till en slarvig men vänlig
hälsning. I samma ögonblick skar ett avlägset skri
genom gården:
– En tjuv, en tjuv!
Skräddarmästare Vasander, som i detta ögonblick
nästan avslutat provningen inne på sin verkstad och
lagt ytterligare några partier vadd på de två herrarnas

och de två konfirmationsynglingarnas axlar, släppte
ett par nålar i golvet. De två stora atleterna och de
två mindre stirrade på varandra. Nu voro de endast
iklädda själva rockarna, emedan herr Vasander av­
lägsnat de nyss avprovade lösa ärmarna.
– Är det någon som skriker?
– En tjuv, en tjuv, hördes åter kvinnorösten från
övre våningen.
Härefter hasade eller rakade det i trappan, så hörde
man att ett språng togs från stentrappan av en bråd­
skande människa.
– Hjälp, Vasander, ropade skräddarmästarens fru,
som störtade in från köket. En tjuv!
De två stora och de tvenne mindre kraftkarlarna
satte alla samtidigt i gång mot dörren, glömska av att
de voro iförda halvfärdiga rockar med skjortärmarna
stickande ut ur det tråcklade tyget. Dörren kastades
upp med ett dån. Skräddarmästare Vasander följde
efter, även han klädd i en ofantligt bredaxlad rock,
ty han ansåg sig ha rättighet att njuta förmånen av
frikostigare vaddering än sina kunder. En skrädderi­
arbetare hasade sig ned från sitt bord och stirrade som
en nymornad ut i de med kläddammet lekande sol­
strålarna i rummet, varefter han i sina tofflor klapp­
rade efter de andra till dörren.
Far i Skåpet hade mera åkt än sprungit nedför
trappan, viss om att i rätt tid hinna undan. Han hade
sin styrka i list och vighet men sin svaghet, när det
gällde motstånd. Med ett språng som av en panter i
sina bästa år lämnade han stentrappan, kom nästan
ända fram till brygghuset, ur vilket en vit rök som av
kanoner bolmade, tvärvände där, stannade en sekund,

såg sig omkring, varefter han med glänsande hastighet
satte fart över gården, gjorde en för snäv halvcirkel
vid hörnet av det grårappade huset, föll på ena knät
men reste sig på ögonblicket, varefter han störtade ned
mot grinden.
Där stod Josias Banckenberg, fullt upptagen med
att förbereda konungaparets flykt. Nyss hade han med
bevekande ord men med alltför låg stämma sökt över­
tala ölkarlen att på verksamt sätt förkläda de olyck­
liga överhetspersonerna. Denna tanke, att kunga­
familjen bort vara helt och hållet maskerad vid sitt
flyktförsök, återkom ständigt i Banckenbergs huvud.
Vid de förnyade ropen hade kusken emellertid skyndat
in på gården, medan Josias såg efter den springande
förrädaren med ett uttryck av besvikelse i anletet. När
emellertid nu Far i Skåpet nalkades, mera med vild­
djurssprång än med människosteg, greps Josias av
en ny känsla och en ny spänning. Han skrek:
– Sire, sire! Ni är förklädd, sire, ni är förklädd!
Å, sire, men det räcker alls inte, det måste vara mera,
mera! Intet skall kunna rädda er från fängelset –
och sedan döden! Å, ingenting, ingenting!
Med snabba, trippande rörelser sprang Josias Banc­
kenberg åt sidan och öppnade med en ceremoniös
bugning grinden för Far i Skåpet, som andlös störtade
ut på gatans ojämna stenar. Far i Skåpet hade blivit
skakad, när han hörde det sällsamma, skärande till­
ropet från den lille gråe mannen vid grinden, att han
var förklädd, men att ingenting skulle kunna frälsa
honom från fängelset. Hela denna dag tycktes vara
laddad med spökerier av alla slag. Tjuven saknade alla
jämförelsepunkter; han hade aldrig varit med om

maken till detta, det surrade i huvudet på den upp­
skrämde mannen, när han äntligen kom ut på gatan.
Redan nu var hans moraliska motståndskraft något
förlamad, men dock – en möjlighet för tjuven att
uppnå ett skyddat gömsle hade kanske funnits, om
han icke begått den avgörande oklokheten att se sig
tillbaka.
Den syn, Far i Skåpet såg, när han under flykten
vände huvudet mot den tillryggalagda gatusträckan,
gjorde honom förskräckt och berövade honom hans
återstående hopp. Mot den klara vårdagern avtecknade
sig nämligen tre atletiska figurer, vilka av alla krafter
satte efter honom. Vid vardera sidan av dessa tre
herkuliska gestalter, vars axlar skvallrade om en enorm
muskulatur, syntes tvenne rappa små atletgossar. Tre
av dessa personer hade dessutom tagit av sig i skjort­
ärmarna, tydligen för att så mycket säkrare och ledi­
gare kunna gripa sitt rov.
Far i Skåpet fördubblade sina ansträngningar och
sprang runt hörnet vid Kafferosteriet. I närheten av
detta kafferosteri låg på den tvärgata, tjuven beträdde,
ett mindre kafé, benämnt Café Arbetarvännen. Här
hade just herrar Backlund och Stoltz helt nyss intagit ett
mellanmål, bestående av kaffe, vars styrka upphjälptes
genom en av herr Backlund medförd fickflaska, och
de båda herrarna stodo nu i begrepp att avlägsna sig
från trappan. Herr Backlund snodde under tystnad
sin av kaffegöken våta mustaschsvans, medan den
korte och fete herr Stoltz med en blårutig näsduk tor­
kade något från sin panna, som han inbillade sig vara
mödans svett. De två kamraterna ämnade gå ned till
hamnen för att från kajen assistera vid en dykares

mödosamma arbete i böljorna, när de från andra sidan
hörnet hörde rop av ett antal karlröster:
– Tjuven, tag honom!
När Far i Skåpet då kom störtande i fullt språng
med huvudet före som en tjur på en arena, förstod
både herr Backlund och herr Stoltz, att detta måste
vara tjuven. Ingendera yppade sina misstankar för den
andre, förrän den förföljde hade rusat förbi. Då sade
herr Backlund:
– Det var kanske han?
– Visst tusingen var det han, utbrast herr Stoltz
med förolämpande min. Begrep du inte det strax.
– Du själv då, mumlade herr Backlund med en
viss värdighet.
Härpå satte de båda herrarna i gång, ropande av
alla krafter ”tag fast tjuven”, medan de läto atlet­
klubben pustande passera förbi för att på så sätt öka
sin egen trygghet vid förföljandet, som lovade att bli
spännande.
– Som vanligt inga poliser, mumlade herr Back­
lund.
– Tag fast tjyven, för sattan, skrek andfådd herr
Stoltz och kastade i detsamma ett par oförskämt före­
brående blickar på en herre, som långsamt promene­
rade över gatan. Ser ni inte tjyven!
Skräddarmästare Vasanders herkulesklubb hade
under tiden i spridd ordning vunnit betydligt på den
jagade, som flåsande uppbjöd sina sista krafter för att
över parkens gräsmatta söka komma i säkerhet. Redan
modlös och utan hopp, råkade han emellertid här
trassla in foten i en låg, nästan osynlig ståltrådsfälla,
som utgjorde skydd för en liten rabatt. Far i Skåpet

störtade till marken, och i ett nu var han omringad av
den Vasanderska styrkan. Svängande med armarna
och i jättelunk nalkades en stor poliskonstapel. Jakten
var avslutad.
– Så dags att komma nu, yttrade herr Backlund ut
i luften, när polismannen trängde sig fram.
– När en annan redan har gjort arbetet, morrade
herr Stoltz. Skattebetalarna har rätt att fordra ...

*

Men gården med de stora rönnarna låg alldeles tom.
Av sina gråtande, fina små systrar hade den över­
måttan upprörde Josias Banckenberg blivit omhänder­
tagen. De båda gamla damerna stodo nu i köket och
talade med ölkarlen, förgråtna efter att ha upptäckt
förlusten av dosorna, kära släktskatter, dyrare än guld
och silver.
– De har redan tagit honom, det svär jag på, sade
ölmannen lugnande. Han hade ju hela stan i hälarna
på sej!
Dörren till köket öppnades med ett jämmer, och de
båda gamla fröknarna sågo nu en syn, som de aldrig
förr hade skådat. I oerhörd upphetsning sköt Josias
Banckenberg fram sitt gråa, ädelt formade huvud
genom dörröppningen; hans ögon lyste hatfullt och
triumferande, medan han stack ut tungspetsen mellan
läpparna. Den lilla röda spetsen växte sakta ut till en
lång tunga, som sköts fram i sin fulla storlek; därefter
drogs den in igen för att genast uppenbara sig på nytt.
– Lurad, monsieur, väste han, och utstötte ett

skrockande skratt. Lurad, monsieur Robespierre! De
ha undkommit! Fikon, monsieur Robespierre!
Härpå upprepade han med blixtlik hastighet ma­
növern med tungan några gånger, medan han hätskt
betraktade Robespierre, som med sina två tomma öl­
korgar i händerna intet hade att svara på den djärva
aristokratutmaningen.








FEMTIOANDRA KAPITLET.

Om en Jättefilosof och om lille Bitter, som stal
för sin kärleks skull.

En doft som av gamla kasernfiltar, dem man visser­
ligen tvättat, men vilka ändå bibehålla en oviss atmo­
sfär omkring sig, slog emot Cello, när han på aftonen
steg in till överkonstapel Björk på polistationen.
Polismannen hade helt nyss kallat på herr Erlandsson i
telefonen och meddelat, att han hade något viktigt att
omtala för honom.
Den nyfikne tidningsmannen fann nu överkonstapel
Björks jättelika figur vid skrivbordet, på vars skiva
hans ena stora hand vilade, lik en för tillfället nedtagen
skylt ovanför en handskaffär, och den gröna lamp­
kupan sken över överkonstapelns något skalliga hjässa.
Det var en ståtlig skalle denna, men så tillhörde den
också en filosofiskt lagd polisman och en ivrig esperan­
tist, som hoppades att detta världsspråk en gång skulle
lösa alla konflikter och närma folken till varandra i
enigt arbete för mänsklighetens lycka. Herr Björk var
för övrigt en självstuderad man, vars väldiga gestalt
ofta var synlig på lånbiblioteken. Filosofen var nära
två meter lång, när han sträckte ut sig i sin fulla längd,
och han skulle genom att begagna endast en arm ledigt
ha kunnat kasta ut två eller tre ordinära filosofer,

medan han med den andra armen orkat hålla en
fjärde filosof för bröstet högt uppe i luften. Mellan
journalisten och överkonstapel Björk rådde ett slags
vänskap, alstrad under de timmar, då Cello å tjänstens
vägnar hissat ner sin nyhetshink i brottets och olyckans
svarta brunnar. Med den erfarne polismannen som be­
rättande vägledare hade Cello många gånger hälsat
på i dessa stinkande världar, där fattigdomen och
eländet, lusten till det onda, hårdheten och grymheten
framskapat arméer av tragiska, förhatliga, djupt
ömkansvärda figurer, av vilka många endast hade att
fortsätta till livets slut på samma vägar: in genom
fängelseporten, ut genom fängelseporten och tillbaka
igen.
Överkonstapel Björk hade mycket att säga om allt
detta. Han hade en så lång praktik och hade med­
hunnit både yttre och inre tjänst; han hade jagat tjuvar
och fört brottmåls- och självmordsstatistik, han hade
brottats i två timmar med en mördare under en bro
ooh avgått som segrare, han hade ensam i en liten far­
kost fört en farlig stortjuv över ett upprört vatten en
mörk natt, han hade legat på lur ovanför klädpackarna
i ett magasin ett helt dygn under tyst ätande av franska
brön, medan han väntade på att en lagerkarl skulle av­
slöja sig som tjuv, och han hade slutligen omhändertagit
Far i Skåpet efter dennes stöldkupp och flykt genom
staden, överkonstapel Björk var alltså en person, som
i många år andats mörk luft, men han var trots sin
av yrket alstrade yttre hårdhet en i botten human
man, som med sina stora ögon sökte genomtränga
många av livets problem, ofta med tillhjälp av de goda
författare, vilka i lånbiblioteket mot en avgift av några

ören läto sin vishet flöda i överkonstapelns ödmjukt
framräckta skopa.
– Goddag, hälsade herr Björk och tog med sina
jättenypor i mustaschen. Nu sitter han här!
– Har ni tagit tjuven, larmade Cello.
– Jo jo men, herr Erlandsson. Vi har allt gjort det.
Tack för resten för hjälpen, men om herr Erlandsson
stötte på oss den här gången, så har också jag hållit
mitt löfte. Inte en käft har reda på saken ännu, såvida
den inte kommit fram på andra vägar förstås.
Överkonstapeln beskrev nu för Cello, hur tjuven upp­
täckts, och hur han blivit gripen, samt förevisade i
Polisunderrättelser en bild av den infångade Holm­
sund-Holmsen-Grön, som nu även kunde kalla sig
Gren.
– Har han erkänt? frågade Cello.
– Se, jag skall säga herr Erlandsson, att det är med
Holmsund som med så många andra vaneförbrytare.
Han är liksom indelad i flera olika fack. Den här är
för blödig till att slå eller sticka, se. Man skulle kunna
kalla honom för feg, men det kan nog hända förstås,
att om man kallade honom så några gånger, så skulle
han ta en kniv ur ett nytt fack, som han inte har visat
än. Jag vet inte riktigt, förstås. Men han är lättsårad
och högmodig, se. Nu var han mycket medgörlig och
riktigt konfys, det var som om han blivit uppskrämd.
Och så är han så elemenskat skrockfull också. Han
sa till mig, när vi höll på att undersöka honom, att
han aldrig mer skulle tro på några lyckoting, och så
tog han av sig en kedja, som han bar om halsen. För
resten har vi hittat nyckeln till ett bankfack på honom.
Dosorna, som han stal hos Banckenbergs, hade han

kastat i parken, medan han flydde, men vi hittade dem
där.
– Ja, men har han erkänt? upprepade Cello sin
fråga.
– Visst har han erkänt. Så fort jag ropa till honom
”Far i Skåpet” och sedan sa ”jaså, Holmsund har
nu också börjat att stjäla från försvarslösa fruntimmer,
som badar”, så grina han, men sedan blev han
arg. Se, han grina därför, att jag kände till pensionat­
stölden, och det betydde ”lass basen, jag får ta följ­
derna”, men han blev arg, därför att jag beskyllde ho­
nom för att inte vara en gentleman.
– Det gör han väl ändå inte anspråk på att bli
betraktad som, svarade journalisten.
– Si det vete allt den sure, herr Erlandsson. Nu vet
han ju nog, att han är en tjyv, men han vill ändå vara
en fin karl, se. Ja, ibland kan man gråta, för det är
alldeles omöjligt att få det till att gå ihop. Men vad
skall Vår Herre göra då, fortsatte Jättefilosofen och
strök sin stora skalle. Bitarna sitter inte alls tillsam­
mans på dom. Ibland är det som om det vore tre eller
fyra stycken människor i en karl, och allesammans är
de fullständigt olika. Om jag nu säger till den här Far
i Skåpet: ”Holmsund blir sämre och sämre människa”,
det bryr han sig inte om, men om jag skulle säga:
”man ser i alla fall, att Holmsund är dum, fastän han
är listig, å såna är ni allihop”, o milde Petter, va han
skulle bli stött! Ja, antingen skulle han tiga och glo
på mej, eller också skulle han bära sig åt som diamant­
tjyven, italienaren, vi hade häromåret.
– Jaså, Fransesci?
– Ja, just den! När jag sa till honom, ”Fransesci

är nog listig, men han är dum också”, hoppade han upp
som en liten gummiboll och fräste och spotta som en
katta.
”Är jag dum, signor, sa han. Bevisa mig det!” Ja,
svara jag, Fransesci är dum, som inte börjar ett bättre
liv. Då blev han alldeles lugn och såg så mild ut i
ögona, men så blev han misstänksam igen, för han
anade, att jag menade på det andra viset, och det såra
honom, se. Han hade med sig en liten käpp och en
nyckelknippa, sakerna tog vi ifrån honom förstås, men
då rasa han och grät. De där nycklarna och den där
käppen, det var riktiga underverk, ska jag säga herr
Erlandsson. Dyrkarna öppna alla lås, ta mej fasen. Det
var, så det vattnades i munnen på en, när man såg
honom använda dem, för vi provade karlen, se. Var
gång han fick ett lås att springa opp, titta han nästan
stolt på oss, glad och tårögd och högfärdig på en
gång. Han var mer som ett barn. ”Oh, signor”, sa han
för var gång han visa sitt konststycke. Jag har, ta mej
skrå, aldrig sett maken till yrkesstolthet! Men när
han visa käppen, då blixtra ögena på honom, och han
såg lite föraktfullt på oss, som om han velat säga: ”Jag
måste allt vara med ändå och visa er!” Å, han tog en
sedelbunt på tre meters avstånd under armen på komis­
sarien. Kommissarien kände inte så mycket utav det
som ett loppstick en gång. Då vi tog ifrån honom
käppen, när han hade visat oss allting, blev han stygg
och trotsig som en unge och skrek: ”Svina hundar,
svina hundar”, men då lyfte jag pekfingret – Björk
visade nu sitt väldiga pekfinger – och sa till honom:
hör nu, Fransesci, ta sitt förnuft tillfånga, annars så
blir här ledsamheter, men han bara skrek och grät,

och till slut så fick jag ta honom, som om han varit en
fyraåring, och bära honom in och lägga honom. När
vi kom in i häktet, så lugna han sej, snyfta och sa:
”Signor, sa han, var det inte en fin käpp, ändå?” –
Och jag kunde inte låta bli att skratta. Nej, det var
stört omöjligt! Han ville ha beröm, se! Precis som
ett barn, som har hjälpt sin mamma att bära torg­
korgen ... Vad skall man nu säga om sådant folk,
frågade Jättefilosofen och blickade djupt på Cello.
Måste man inte säja med den store författaren Strind­
berg: ”Livet är ett helvete!”
– Jo, nog är det så, bestyrkte Cello, som endast
önskade återkomma till Far i Skåpet, varför han fort­
satte: Nå, herr Björk! Far i Skåpet ...
Men överkonstapel Björk var i afton ovanligt tal­
trängd, och hans tankar tycktes sysselsätta sig med
en del föregående upplevelser i facket, över vilka han
fann ett nöje i att göra betraktelser.
– Just det, ja. Ett riktigt helvete. Och ändå är det
kanhända inte så svårt för de riktigt durkdrivna kanal­
jerna, fast man ju inte så noga kan veta. De har väl
sitt hemliga att kämpa med också, precis som alla
andra. Särskilt ifall de, som jag nyss sa, har flera av­
delningar, så att en avdelning vill vara tjyv, en annan
avdelning vill vara fin karl och en tredje avdelning
handla rätt mot medmänniskorna. Då är det nog psyko­
logiska problemer, så som man säger. Zola skulle nog
kunna skriva om det där. Han skulle nog också ha
kunnat sätta ihop en bok om lille Bitter, som vi kallade
honom.
– Bitter? frågade Cello. Vem var det?
– Ja, det var väl före herr Erlandssons tid, det

där. Där ha vi verkeligen en psykologiens stora gåta.
Jo, det var så, att en massa inbrottsstölder blev för­
övade i stan, och ingen kunde begripa, vem som gjorde
dem. En gång var det timmer, som blev bortfört. En
annan gång var det snickeriredskap och tjärpapp. En
tredje gång var det målarfärger, penslar och alla så­
dana där tillbehör. En fjärde gång var det tapeter, och
sedan blev det lugnt en lång tid, ända tills en dag det
kommer en möbelhandlare rusandes hit och talar om,
att han blivit av med möbler i ett magasin; det var
såna där fabriksmöbler.
Nu var det så, att ingen strax kunde sätta alla de
där stölderna i sammanhang. Vi gick där och passade
på, förstås, och nosade överallt, så gott vi kunde, men
det var omöjligt att få spaning på tjyven. Till slut
skedde ett inbrott till, och den gången var det en bo­
sättningsaffär, som hade fått släppa till en hel del
saker. Då tänkte jag, att här ha vi väl att göra med en
och samma person, så konstigt det än ser ut. En gång
stog jag på trappan, när ett fruntimmer kommer skri­
kande och pekar bortåt Vattenbärargränd: ”Ta fast
tjyven”, ropade hon. ”Han har stulit av mina linne­
artiklar.” Fruntimret, som ropa, var en vitvaruhand­
lerska. Herr Erlandsson kan tro, att det blev fart i
bena på mig. Tjyven tog vägen utåt stans norra gräns,
emot Källberget, herr Erlandsson vet. Men här för­
svann han plötsligt. Jag tog emellertid reda på alla,
som bodde där i trakten, och till sist fick jag kiken på
ett litet snyggt envåningshus med frontespis. Det såg
så rart och nätt ut. Kan nu herr Erlandsson tänka
sej, vad som hade skett?
– Jo, det anar jag. Han hade ...

– Han hade stulit ihop nästan hela huset. Det var
en dräng i en skrothandel, som skulle gifta sig, och
han hette Lutterman, men vi kalla honom sedan för
Bitter. Jag spanade på karln, som bodde i det lilla
huset, och en kväll, när det skymde och de hade tänt
ljus bakom rutorna, då gick jag in.
Där stod lille Bitter och pensla på ett skåp, som han
skulle till att ådra. Han hade stulit både penseln,
färgen, ådringskammen och skåpet, som han skulle
måla om, för att inte färgen passa honom riktigt. Han
blev vit i ansiktet som kalk, när jag stod där framför
honom.
”Jag förstår, att det är ute med mej, herr polis­
mästare”, sa han. Han kalla mej för polismästare, se.
”Å”, sa han, ”vad det är bittert, vad det är bittert!”
De, som Lutterman har stulit ifrån, är det inte mera
bittert för dom då? frågade jag. ”Kan väl vara”, sa
han. ”Men jag försökte att ta bara lite utå en och var.
Jag gjorde mej riktigt besvär me att vara rättvis mot
stans handlare, så att var och en skulle få släppa till
lika. Men orätt fånget är lätt förgånget”, sa han. Har
Lutterman stulit alltsammans? frågade jag. ”Visst inte”,
sa han, och såg riktigt röd och förolämpad ut.  ”Grunden
till huset har jag ärligt betalat själv och låsvredena
också. Ja, jag ska gärna erkänna alltsammans, för det
blir väl förmildrande då, sa han. Jag tänker nog, att
de ärade lagherrarna ska förstå mej när de får höra
vad som ligger bakom.”
– Vad var det, som låg bakom då? insköt Cello,
som blivit intresserad av berättelsen.
Jättefilosofen strök ett tag över sin kala hjässa, drog

i sina mustascher och stirrade Cello in i ansiktet med
en lång och betydelsefull blick.
– Ja, vad, herr Erlandsson! Vad – om inte kvin­
nan! Vad är det Strindberg säger om kvinnan? Ja,
vi känner till det. Och den store filosofen Nietzsche!
Vi känner det, vi känner det ... Emellertid: den där
karlen berättade, att han gått och dragit med en
kvinna, som han var kär i över örona, men hon hade
fått kiken på en lagerbokhållare, som kunde bjuda
henne en bättre framtid. Då säger Lutterman till henne,
att han skulle bli husägare och snart skulle skaffa sig
det egna lilla hemmet. När flickan hörde detta, smalt
hon nog, och det dröjde inte så länge, förrän Lutter­
man hade skaffat sig en tomt därute. De var ju så
billiga där i steniga marken, och grundläggningen be­
tala han själv hederligt med sparda pengar. För karlen
hade alltid varit hygglig, se, och hade väl några tior
på banken. ”Herr polismästarn förstår nog”, sa han
till mig, ”att jag måste göra allt för att behålla henne
och smida, medan järnet var varmt. Så fort jag hade
fått det minsta färdigt, så visa jag henne det, och då
förstod jag, att hon skulle bli mej trogen. Mitt lilla
granna hus det reste sej så sakta, för jag byggde det
så gott som ensam. Det var inte så lätt att hinna med
allting. Det fordrade mycke krafter av mej”, sa han.
”Först fick jag arbeta i skrothandeln och skramla med
dragkärran om dagarna, sortera gamla lumpor och
sånt. På kvällarna snickra jag, spika och målade. Å
så fick jag smita ut om nätterna för att skaffa mej
material. Å, vad det är bittert, vad det är bittert att
tänka på det! Jag hade aldrig tänkt att fortsätta längre
än tills jag hade fått själva byggnaden klar”, sa han.

”Därför köpte jag också låsvredena själv, och jag var
så glad, när jag köpte dem, för det var nästan som
om jag tyckte, att det börja bli mera lugnt och hederligt
då. Men så kom ju den dan, då jag måste börja tänka
på målning, och så var det färdigt igen. Gud förbarme
dej över min olycka”, sa han. ”Men det allra besvär­
ligaste var, när jag skulle skaffa tapeterna, se, för
flickan var liksom litet noga på mönsterna, och det
var minsann inte alltid gott att i en hast få det som
passa. Det blev till att hämta tapeterna, när det var
månljust om kvällarna, och på det sättet kunde jag
få dem så storrosiga, som den lilla helst ville ha. Och
den saken klara sej också. Allt hade nog gått bra,
om jag inte hade börjat att skaffa möbler och husgeråd
på samma sätt. Tösen visste förstås ingenting om hur
det hela gick till. Hon ville bara liksom skynda på
arbetet, för att vi snart skulle få flytta ihop. Vad be­
höver du till köket, mitt lilla hjärta, sa jag en dag,
och hon räkna upp en hel mängd saker, å så kysste
hon mej och ropa när hon gick, att jag för Guds skull
inte skulle glömma dusslaget och köttkvarnen. Den
natten, herr polismästare”, sa han, ”hade jag en svår
natt, men det gick också. Det gick bra, ända tills jag
börja med duktyget. Men det gjorde jag ju också på
dagen i stället för på natten, för jag hade fått ledighet
den dan – aldrig är sysslolösheten till nån välsignelse!
Å, vad det är bittert, vad det är bittert”, sa han. Det
var därför, ser herr Erlandsson, avslutade överkonsta­
peln sin berättelse, som vi kallade honom för Bitter.
Han grät mest hela tiden han berättade det, och han
fråga oss, om inte kärlek var förmildrande omständig­
heter. Karlen hade verkligen inte varit straffad förut.

Han slapp just inte så lindrigt undan, och huset för­
lora han, och flickan förlora han. Hon gifte sig nog
med lagerbokhållaren, tänker jag. – Se, detta är kvin­
nan igen. Där har vi henne igen! Herr Erlandsson har
väl läst Giftas?
– Jo jo men, svarade Cello, vars tankar på grund
av Jättefilosofens upprepade tal om kvinnan och kär­
leken vandrade bort till fröken Märta Åvik i det stora
träslottet med de plåtbeslagna tornen. – Nu till ar­
tikeln, bästa herr Björk, avbröt emellertid journalisten.
Överkonstapeln reste sig då och tog fram en polis­
rapport, som han överräckte till Cello. Denne satt en
lång stund fördjupad i arbetet med artikeln och gratu­
lerade sig till att ha erhållit saken i första hand; han
kunde ju till och med skriva att ”en av denna tidnings
medarbetare” varskodde polisen om tjuvens närvaro i
staden.
Men trots att Cello var tillfredsställd i det rent
journalistiska, hade likväl Far i Skåpets infångande
kommit bilden av Märta Åvik att mera levande än
någonsin stå upp i hans hjärta, och med denna bild
stod även sorgen upp. Sedan han sagt godnatt till över­
konstapeln och kom ut på gatan, började den unge
mannen grubbla över kärleken och livet. Han tänkte
även en smula på den ömklige Bitter, vars kärlek var
så stark och hänsynslös, att han för den kunde offra
heder och ära, nätters och dagars mödor. Det var icke
troligt, att Cello orkat utföra ett liknande jätteverk:
upp tidigt om morgnarna och beskriva östra stationens
ombyggnad, intervjua en grosshandlare om apelsin­
tillförseln, skriva nätta kåserier om de små koloni­
barnen, notisera anländande vedskutor, göra begrav­

ningsreferat; sedan på kvällen bära sten, hyvla och
såga, spackla och måla samt slutligen vid nattens in­
brott gå ut för att stjäla tapeter, köttkvarnar, durk­
slag och möbler.
I detsamma hörde den grubblande unge mannen ett
rop bakom sig, och då Cello vände sig om, såg han
Björks väldiga huvud avteckna sig mot kvällshimlen.
Det var tydligen han, som hade ropat.
– Jo, det var sant, herr Erlandsson! Vill han se
det lilla föremålet, som Holmsund hade om halsen,
hördes överkonstapelns röst i skymningen.
– Tack, herr Björk! Bra, blev Cellos tankspridda
svar. I morgon. Jag kommer i morgon bittida.
– Allt väl, mumlade överkonstapel Björk.
Han gick in på sin expedition men stack strax åter
ut sitt stora huvud, i det han sände en ny fråga genom
mörkret och tystnaden till journalisten, som alltmera
avlägsnade sig.
– Herr Erlandsson, ljöd Jättefilosofens djupa och
lugna basstämma. Det var en sak ... vad i helsike
menar Strindberg med Cinnober?
– En symbol eller något ditåt, svarade den i dröm­
mar försjunkne tidningsmannen, som ville vara i fred.
– För det helvetiska i tillvaron eller för vad, hördes
ännu en gång Jättefilosofens mörka röst långt borta i
gatan.
– Nej, svarade Cello i samma ögonblick, som han
vände om hörnet. För något annat! Men jag åter­
kommer. Jag återkommer i morgon!








FEMTIOTREDJE KAPITLET.

»När träden ha slagit ut – mörk karlsperson
med svart arbete – en blank metallvara ...»

Märta Åvik lade knappast märke till att fröken
Tornejs dystra spådom om tårar och obehag efter hand
gick i uppfyllelse. Annat än tårar väntade hon sig icke
efter det avgörande mötet med ingenjör Planertz. Det
dröjde visserligen någon tid innan urladdningen skedde,
men när den kom, kom den med många blixtar och
ett ihållande rullande, som varade flera dagar. Ingenjör
Planertz blev den, som framkallade ovädret; hur det
därvid hade gått till, visste Märta ingenting om, men
att hennes friare yppat något för fadern, var tydligt
nog.
En dag vid middagsbordet – Märta skulle sedan i
hela sitt liv minnas buljongen med morotstrimlorna
och pepparrotsköttet med såsen, som stelnade i den
isande kölden vid detta tillfälle – frågade plötsligt fru
Åvik, född Tabell, liksom efter förut mellan föräld­
rarna uppgjord stridsplan.
– Anders, komma, det är märkvärdigt, komma, att
inte den behaglige ingenjör Planertz har varit på be­
sök, punkt. Vad kan väl detta bero på, frågetecken?
– Hum, sade fabrikör Åvik, och gluttade upp med
sina mörka ögon, i vilka syntes ett hotande eldsken.

Det beror inte på mej, Ann-Mari lilla. Det beror
jevlerimä på någon annan.
Detta alltför tidiga utbrott från mannens sida miss­
hagade på det högsta fru Åvik, som säkerligen tänkte
på hur greve Carl skulle ha handlat i en liknande
situation, och i synnerhet förargade hon sig över att
mannen i hastigheten återtagit användandet av det för
länge sedan i hemmet bortlagda värmlandsbetonade
kraftordet. Fru Åvik svarade emellertid lugnt och kallt:
– Vem kan det då bero på, frågetecken?
Det blev tyst vid bordet, och Märta hörde sopp­
skedarnas gång, medan hon kände en något för klum­
pig sympatispark på smalbenet från broder Frans. Hon
lade ner skeden, rodnade och svarade stilla:
– Det beror på mig.
Fru Åvik vände styvt på sitt gråblonda huvud, såg
med sina klara och nyktra ögon dottern i ansiktet och
utbrast:
– Då har Märta begått en dumhet, komma, och
handlat emot sina föräldrars vilja, punkt. Jag kan just
undra, komma, vad Märtas konfirmationslärare skulle
säga om detta, frågetecken?
Märta kände en ny och ännu kraftigare sympati­
spark från broder Frans. Fastän den smärtade henne
på benet, gjorde den henne ändå gott i själen.
– Varken mina kära föräldrar eller konfirma­
tionsläraren kan tycka illa om, att jag är ärlig, yttrade
Märta, som själv tyckte, att det var fint svarat.
– Ärlig, mullrade fabrikör Åvik, och började skära
i ett stycke pepparrotskött, som icke tycktes ha blivit
riktigt slaktat, ty det levde och hoppade under kniven.
Ärlig, ja! Du har sagt honom rakt i syna, att han kan

dra förbi – förbi f– ... Ja, gör detsamma, avbröt
han sig.
– Är detta möjligt, frågetecken? Är det verkligen
möjligt, komma, att Märta uppträtt olämpligt mot
ingenjör Planertz, frågetecken? sade fru Åvik, född
Tabell.
– Jag skall säga, förklarade Märta, att jag varit
alldeles riktig och artig som mamma önskar. Jag
har sagt till ingenjör Planertz, att jag högaktar
honom, men att jag inte kan tycka om honom. Det vore
den största olycka för både mig och ingenjörn, om jag
gifte mej med honom utan att jag höll av honom, det
vet nog mamma och pappa ...
– Asch, muttrade fabrikör Åvik, inte tror du väl,
att det var så där fint och poetiskt, när din mamma
och jag gifte oss. Inte äls ...
Fru Åvik, född Tabell, avbröt:
– Jo, komma, mitt barn, utropstecken! Pappa och
jag älskade varandra, punkt. På samma sätt skulle
också ni kommit att hålla av varandra, komma,
detta är jag säker på, komma, ty jag vet att ingenjör
Planertz är en förståndig man, komma, som skulle ha
berett dig trevnad och ro, punkt. Det var alltså omöj­
ligt för dig, komma, att skänka dina föräldrar denna
glädje, utropstecken! Så mycket sämre, komma, mitt
barn, punkt.
Fröken Åvik sade emellertid icke något mera utan
åt måltiden till slut och läste högt bordsbönen, när
familjen reste sig upp:
– Tack, gode Gud, för mat och dryck. Amen!
Fabrikör Åvik hade kanhända från början haft lust
att läsa en helt annan bön på värmlandsdialekt, men

han blev stum, när han såg, hur dottern plågades. Fru
Åvik samtalade vänligt med Märta en stund efter mål­
tiden och uttalade de vanliga maningarna till självbe­
sinning; det hela slutade med att Märta ombads att
noga betänka sig.
Likartade uppträden med ömsom storm och
jevlerimä, ömsom tårar, bevekande ord och föräldra­
ömhet varade i fyra dagar. Märta sitter så en dag i
sitt rum med huvudet lutat i händerna, när broder
Frans inträdde. Broder Frans, som nu snart skulle bli
student, uppträdde alltjämt något blek med en finne
på hakan, pincenén, som skärpte uttrycket i de ljusa
ögonen och med en återkommande nervös rörelse åt
halsduken, där gamla Mussys gåva satt.
– Märta, sade han, med sin tunna och späda bary­
ton. Bry dig inte om att gråta. Det är nog över nu,
tror jag, för pappa sa i går, att han inte ville vara med
om att tvinga dig, och mamma sa, att det väl inte var
hon, som ville tvinga dig från början, utan pappa i
stället. Pappa tyckte bara, att det hade varit så lugnt
och bra, om du hade tagit den där Planertz. Jag tål
honom inte, det kan du ge dig på. Vi har för resten
inte samma åsikter.
– Är det sant, det du säger? frågade Märta
och reste sig upp. Är det sant, då vill jag vara riktigt
tacksam mot försynen.
– Tror du på den då? frågade Frans.
– Visst gör jag det, svarade systern. Gör inte du
det?
– Nej, det gör jag inte, svarade Frans, men jag kan
respektera dina åsikter. Däremot kan jag inte respek­

tera ingenjör Planertz åsikter, därför att vi ser nog
inte samhället på samma sätt, är jag rädd.
– Samhället, eftersade Märta förvånad.
– Nåja, lät den tunna barytonstämnnan. Jag är
väl – om jag skall säga det öppet för dig – en smula
frifräsare, som ni kallar det. Jag är nog rädd, min
unge, att våra åsikter också går åtskilligt isär, isynner­
het när det gäller det stora problemet om familjebild­
ningen.
– Så där konstigt har jag aldrig hört dig tala förr.
– Kanhända, sade brodern, i det han med ett blekt
leende tog i sin kråsnål. Det blir snart en ny morgon­
rodnad nu, och det gamla skall väl ge sig utav, vad
det lider. Då kommer inte några föräldrar att tvinga
sina barn att gifta sig mot deras vilja, då. Man gifter
sig, som man vill. Det går mera efter naturen, ser du.
Märta kunde icke låta bli att skratta trots sin
oroliga sinnesstämning; hon fick ett ganska häftigt
skrattanfall, ty hennes känslor hade under dessa mi­
nuter allt för snabbt växlat om.
– Snälla Frans, sade hon. Vad du ser lustig ut.
Vad är det åt dig?
– Ah, skratta du, sade brodern. Du är själv så
fången i det gamla vanliga, att du inte kan begripa,
hur det plågar dig. Har du nån du är kär i?
– Nej!
– Det var synd det, för jag svär på, att jag gärna
skulle ha hjälpt dig med ett hemligt äktenskap. För
resten kom jag inte hit för att tala politik med kvin­
nor, fortsatte Frans. Jag bara kom för att göra dig en
tjänst. Hörde du, vad jag sa: pappa och mamma
bryr sig inte mera om det!

Märta slöt omstörtaren i sina armar. Broder Frans
mottog, styv som en staty, en kyss på kinden av sin
syster och gick därefter ut med fasta steg.
– – – 
Fröken Åvik var i dag sysselsatt med skrivgöromål,
som hon åtagit sig att utföra för faderns räkning, och
hon hade just satt sig ned vid skrivbordet, framför vil­
ket de på glänt öppnade fönstren sakta rördes fram och
åter för en ljum vind. Efter den långa väntan hade
våren kommit på allvar. Om Märta reste sig upp, kunde
hon skymta yvigt grönt nere i alléns träd, men denna
friska syn beredde henne inte någon glädje; hon
ville icke bry sig om den alls. Om det verkligen förhöll
sig så, att alla träd voro utslagna, då bevisade detta
bara, att fröken Tornejs siarekonst fört henne på
villovägar, och fröken Åvik var barnslig nog att känna
sig ledsen i hjärtat över att icke det underverk, på
vilket den gamla spåkvinnan förberett henne, utveck­
lats lika snabbt som växtligheten. Flickan lutade
huvudet något närsynt över skrivbordet och började
arbeta, men plötsligt hörde hon, att någon nalkades i
trappan. En lätt knackning ljöd på dörren, och när
den öppnades, syntes Glada Kalle, iförd ny vårtoalett.
– Du går åt före mig, det kan jag trösta dig med,
sade fröken Åvik vemodigt, sedan hon välkomnat
väninnan. Det var en liten söt, blå knöl du har på
hatten. Den gör hatten mycket fin, den! Ja, du är nog
lycklig du, Glada Kalle! Kan du säga, om alla träd
har slagit ut ännu, tillfogade hon med trött och lik­
giltig skämtsamhet.
– Det var just det, jag skulle gå upp och tala om,
svarade miniatyrdamen. Nu har det slagit ut i Kloster­

parken och hos Håkanssons, och då är det utslaget
överallt. Ja, jag har sett efter för din skull just. Nå,
har han inte hörts av?
– Vem?
– Den där du väntar på.
– Å, svarade Märta upphetsat, så dum är man väl
ändå inte, att man på fullt allvar tror vad fröken Tor­
nej säger. Inte gör du det åtminstone, säg?
– Du får väl ändå medge, svarade Glada Kalle, du
får väl ändå medge, att Tornejskan fick rätt med
tårarna.
– Ja, det skall alla veta, erkände Märta Åvik. Det
skall alla veta!

*

Cello ringde två gånger på dörrklockan, sedan han
stirrat in i sitt förvrängda ansikte under läsningen på
en något bucklig men blank mässingsskylt, som bar
inskriften: Fabrikör Anders Åvik. Då emellertid inga
steg hördes innanför dörren, tog sig Cello ännu en titt
i den buckliga skylten, denna gång med avtagen hatt,
för att på detta enkla sätt söka få klarhet i om hans
hår låg riktigt rätt. Medan den unge mannen sålunda
stod nedlutad i en mycket märkvärdig ställning, be­
skådande sitt huvud i plåtens opålitliga spegel, hörde
han en röst ropa innanför:
– Jo, visst ringde det, Alma! Det är jag säker på.
Härpå närmade sig steg mycket hastigt; Cello
sträckte upp sig som en soldat, när han ser ett befäl
nalkas, han satte hatten rätt på huvudet och antog
ett något stelt utseende. Hushållerskan Alma öppnade
dörren och fann framför sig en fullständigt främmande

herre. Hon besvarade Cellos hälsning med en lätt nig­
ning, varefter hon hörde den unge mannen fråga med
förbindlig men genomträngande röst:
– Träffas möjligen fröken Åvik?
– Var så god och stig in, inbjöd hushållerskan.
Inom kort befann sig Cello ensam i fabrikör Åviks
salong eller förmak. Han drog ett tag i sin korta kavaj­
kostym, öppnade rocken en gång, knäppte den igen
men öppnade den åter. Härefter gick han med lång­
samma och lätta steg fram till en smal trymå i guldram,
försedd med ett par dinglande ljushållare. Han stir­
rade sig ännu en gång i ansiktet, strök ett par av sina
styva, svarta hårstripor åt sidorna, så att benan mitt
i pannan blev jämn som en landsväg, trädde åter till­
baka, lyssnande om ingen skulle komma.
Under denna väntan, som föreföll längre, än den i
verkligheten var, tittade han sig nyfiket omkring på
mahognychiffonjén, på den breda, platta kakelugnen
med sin fris, vars många porträtt stodo uppradade in­
till varandra, medan hans tankar svävade omkring
fröken Åviks ögon, sådana han sett dem några få men
oförgätliga gånger. Nu efter besöket hos den filosofiske
överkonstapeln, befann han sig plötsligt i fabrikör
Åviks hus, liksom det hela hade passerat i en dröm.
Han hade bestämt drivits dit av ett friskt hopp att
kunna slå ett slag. För vad då? För att vinna vad?
Det naturligaste förloppet av detta besök, som ju från
familjens sida endast kunde betraktas som en ren tjänst­
aktighet, vore helt säkert, att fröken Åvik bleve glad
över att höra boven vara infångad och de stulna kle­
noderna återskaffade, att hon tackade herr Erlandsson
så mycket, så mycket, att han kanhända bleve bjuden

på kaffe och kringlor, smörringar och pepparkakor,
möjligen ett glas konjak, och att han därefter finge gå
sin väg. Att han därefter finge gå – med nya friska
sår i stället för de gamla, som nästan hunnit att läkas.
Hade han glömt att ingenjör Planertz ...
Plötsligt föll Cellos blick på ett gult taffelpiano med
utskuret notställ. Som om han varit en synål och
taffelpianot en magnet, drogs han dit, tog hastigt
ett par steg framåt för att läsa firmanamnet ovanför
tangentraden. Jovisst! Där stod mycket riktigt Gebrü­
der Max, Dresden. Utan att bli egentligt skakad över
upptäckten kände dock den unge mannen, att han fick
en stöt, ty taffelpianot var på pricken likt ett annat
taffelpiano, vars alltför lätt nedtryckta, urgrävda tan­
genter en gång vid ett dystert tillfälle i hans ungdom
ljudit av Nordqvists sorgmarsch. Cello erfor en egen­
domlig känsla av att befinna sig i samma pinsamma
situation som den gången, fastän kvinnobilden, kring
vilken dessa betraktelser rörde sig, var en helt annan.
Att Gebrüder Max, Dresden, vid ungefär samma tid­
punkt levererat en mängd taffelpianon av samma ut­
seende till skilda familjer i landet, däri låg ju intet
märkvärdigt, men Cello kunde i alla fall icke hålla
tillbaka visionen av den gamle amatörmusikern med
silverdosan; han nästan väntade att få se gubben träda
in livslevande, stryka sina grå mustascher och mar­
schera fram och tillbaka på golvet, kommenderande:
– Seså! Två. Tre. Fyr. Rattapom! Två. Tre. Fyr!
Rattapam! Två. Tre. Fyr.
– Nej, se goddag, herr Erlandsson! Det var länge­
sedan jag såg er, hälsade fröken Märta Åvik.
Rak som en spik stod Cello inför den unga kvinnan,

som framför sig fann ett bekant ansikte, rätt och slätt
Ingenting annat.
– Goddag, fröken Åvik, hälsade herr Erlandsson
med en utsökt artig bugning.
Hans äppelröda kinder skeno, och näsan, som lik­
nade en knapp, såg envis ut; dessutom knep han
ihop läpparna. Det blänkte till i hans hår, när han ut­
förde den vackra bugningen.
– Fröken Åvik förlåter mig nog, att jag besvärar,
fortsatte journalisten med stor självförtröstan. Jag
hoppas i alla fall på detta, eftersom jag infinner mig
här för att tala om en sak, som säkert intresserar
fröken Åvik.
– Jag ber ju inte herr Erlandsson sitta ned, inföll
fröken Åvik. Var så god och sitt ned! Vad är det för
en sak, som intresserar mig? Jag får säga, att jag
verkligen är mycket nyfiken.
Cello log och blickade in i de farliga ögonen, men
han aktade sig för att drunkna i dem.
– Fröken Åvik blev ju bestulen på Koludden, in­
ledde Cello sin manöver. Det var en mycket samvets­
lös tjuv, som utförde kuppen. Den där tjuven är nu
gripen.
– Nej, vad säger herr Erlandsson, utbrast fröken
Åvik och reste sig upp. Men nej ...
– Så är det, fortsatte Cello med lugn. Det var en
tillfällighet som gjorde, att man fick tag i honom. För
resten fick jag kiken på den gynnarn häromaftonen –
– Är det herr Erlandsson, som har gripit honom?
utropade fröken Åvik med hänförelse.
Cello blev nu något besviken över detta utbrott,
emedan det skänkte honom en oförtjänt gloria, vars

glimmande ring han själv måste besvära sig med att
lyfta av.
– Nej, inte grep jag honom inte, rättade journa­
listen, men jag hade i alla fall den turen att kunna var­
sko polisen. Han blev tagen efter stölden hos fröknarna
Banckenberg.
– Å, var det han!
– Just det. Det var ingen annan än han, och det
är en mycket durkdriven kanalje, skall jag säga.
– Men det stulna, det stulna, bästa herr Erlandsson!
– Ja, det var just det, som jag är här för att tala om.
En dörr till vänster öppnades nu på glänt, och en
låg röst, tillhörande hushållerskan, avbröt samtalet
genom att säga:
– Fröken Märta! Gamla frun vill nödvändigt tala
med fröken Märta med detsamma.
Fröken Åvik vände sig till Cello och frågade, medan
en lätt rodnad spred sig över hennes kinder:
– Skulle herr Erlandsson ha tid att stanna ett litet
ögonblick till. Ber om ursäkt för avbrottet, men jag är
alldeles tvungen att gå in till min gamla mormor.
– Jag ber, jag ber, svarade Cello artigt och bugade
sig ännu en gång.
Han kastade en vemodig blick efter den unga kvin­
nan, vars lätta gestalt försvann i dörröppningen. Frö­
ken Åvik skyndade in i mormoderns rum och fann
den gamla fru Tabell sittande i en länstol med en filt
om benen. Hon såg upp med matta men nådiga ögon
och nickade tungt mot flickan.
– Goddag, due lilla Märtabiten min, hördes Lilla
Mussys knarrande, svävande stämma. Hur har due
det i dag?

– Tack, kära lilla mormor, jag har det så bra, så
bra. Har mormor det själv riktigt bra?
– Åhå, svarade gumman och darrade på rösten.
Jag har det allt såe dåligt, såe dåligt. Nåe, lilla Märta­
ängeln min, har hon mormors guldhjärta i dag?
– Det har jag, lilla mormor, det har jag, svarade
flickan.
– Vill hon dåe visa mig det, lilla tösen. Får jag se
på det.
Märta låtsades söka omkring halsen, varefter hon
med smeksam stämma yttrade:
– Jag märker, lilla mormor, att jag inte har det
på mig ...
– Åe, bevare oss väl, i himmelens namn, due har
väl inte tappat mormors guldhjärta?
Nu förhöll det sig så, att fabrikör Åvik tillrått full­
ständig hemlighetsfullhet inför Lilla Mussy beträffande
den försvunna familjeklenoden. Fabrikören hade sagt,
att den gamla måste skonas, och man nödgades där­
för slå in på den välvilliga lögnens och undanflykter­
nas väg, tills smycket återfunnits, eller i värsta fall tills
ett nytt, liknande guldhjärta anskaffats. Men hela fa­
miljen glömde bort denna bagatellartade affär under
den tunga sorg, som lade sin hand över allt och alla i
huset. Omsider började emellertid gamla mormor att
åter fråga efter dyrbarheten, och hennes envishet hade
verkligen i dagarna haft till följd ett beslut att hos
guldsmeden skaffa ett liknande smycke. Beställningen
hade emellertid ännu icke blivit av, och Märta måste
därför fortfarande taga sin tillflykt till den välvilliga
lögnen, när gumman nu frågade henne.
– Nej, lilla mormor, jag har det nog däruppe. Det

var så sant! Jag har det borta hos guldsmeden. Det
var bara den lilla öglan, som skulle sättas ihop.
– Åe, milde skapare, milde välsignade söte, due
har väl inte slagit sönder det?
– Visst inte lilla mormor, visst inte. Det var bara
den lilla öglan, den lilla öglan ...
– Nåe, lilla, olyckliga due. Åe, så lessamt detta var,
jämrade sig den gamla. Nåe, när får du det tillbaka?
– Det får jag säkert snart, svarade Märta, i det hon
svepte filten bättre om den gamlas styva ben och på
allt sätt sökte att lugna henne. Detta lyckades hon
också med till sist, dock sedan hon först bestämt hade
lovat Lilla Mussy, att klenoden skulle förevisas för
henne senast morgonen därpå.
– Himmel, mumlade flickan, då hon åter gick in
till den väntande herr Erlandsson. Lilla Mussy tycker
jag så mycket om, men hon gör mig alldeles tokig.
Lilla Mussy gör mig olycklig. Jag blir till slut en dålig
människa ...
När fröken Åvik återkom till förmaket, fann hon
herr Erlandsson försjunken i betraktande av ett skogs­
landskap med en mjölkvit fors och ett litet vattenhjul.
Cello betraktade verkligen tavlan, men han såg den
inte. Han såg endast fröken Åvik överallt, i tavlan, i
pianot, i blomman och solen.
– Nu är jag här igen, meddelade fröken Åvik. Jag
beklagar att det dröjde något länge.
– Bevare oss väl, svarade Cello, på sitt förbindliga
sätt. Tiden har gått så fort. Jo, fröken Åvik frågade
ju mig om de stulna sakerna.
Fröken Åvik såg forskande på honom med de mörka
ögonen, men avbröt honom icke.

– Och jag har verkligen en smula att säga om dem,
fortsatte Cello, i det han räckte ut sin knutna hand och
liksom sökte flickans. Vill nu fröken Åvik öppna sin
hand, så skulle det vara ganska förträffligt, sade den
unge mannen.
Fröken Åvik betraktade med nyfikna ögon den
smalaxlade herrn, mönstrade i en blick hans spensliga
gestalt, som syntes något längre, än den i själva verket
var. Cellos ögon hade ett lugnt uttryck, men det fanns
något mera i blicken; det fanns ett ljus eller ett glitter
i den, som ett ögonblick anslog den unga damen.
Han hade just icke något tjusareansikte; det var bara
hans kärlek, som plötsligt sken så starkt igenom och
fördunklade intrycket av de något för röda kyrk­
ängelskinderna och den självmedvetna näsan. Cello
fällde i fröken Åviks hand ett föremål, och när hon
blickade ned i handen, såg hon Lilla Mussys guld­
hjärta vila där, detta välsignade smycke, som kostat
henne så många tårar, och vilket man äntligen funnit
hängande omkring halsen på Far i Skåpet; denne hade
villigt erkänt, att han ämnat förvara det som ett minne
eller en lyckobringare.
– Fröken Åvik får behålla det så länge, sade han
enkelt. Kanhända polisen vill ha det ett litet ryck igen
för undersökningens skull. Men jag bad att få låna det.
Cello tyckte själv, att han skött sig ganska väl. Han
hade så lugnt och artigt tagit emot fröken Åviks tack­
sägelser. Han hade sett ett par tårar i dessa ögon,
genom vars milda mörker han skulle velat dyka till
botten. Han hade känt trycket av hennes händer. Änt­
ligen hade han, nästan på vippen att explodera av
kärlek, ursäktat sig, tagit upp klockan och förklarat,

att han hade ett uppdrag att passa på. Följd av hennes
vänliga ord och ögonkast, hade den unge mannen
kommit till dörren. Här räckte hon ut sin hand ännu
en gång, och Cello blev vid avskedet verkligen ett ögon­
blick litet förvirrad; hans stora aktörskonst skulle icke
räcka så länge till. Kanhända fröken Åvik märkte
något? När de stodo i tamburen, hade en tystnad in­
trätt, varefter den unga damen, liksom för att lösa en
spänning och avrunda avskedet, yttrade:
– Och så vackert väder vi har fått nu också ...
– Ja, svarade Cello, ja, det har vi verkligen fått.
Träden ha äntligen slagit ut!

*

Medan nu Cello, gripen av flickans bild, som allt­
jämt rörde sig framför honom, småmyste mot honom
och samtalade med honom, medan den unge mannen,
hopplöst kär, glömsk av ingenjör Planertz, glömsk av
alla sina föregående lidanden, med spänstiga steg
marscherade neråt gatan, leende ett självsäkert löje
och med ögonen stirrande i trottoaren, storsprang
Märta Åvik upp på sitt rum. Hon trodde, att Glada
Kalle hade avlägsnat sig, men fann till sin förvåning
väninnan fortfarande kvar. Glada Kalle satt på soff­
kanten, dinglande med benen, sakta visslande, medan
hon, försänkt i drömmerier, tycktes vilja genomborra
tapeten med sina vitt uppspärrade ögon.
– Så bra, att du var kvar, ropade Märta Åvik i
upphetsad ton. Du må tro, att jag har nyheter. Kan
du gissa vad?
– Nej, vad? Vad för något?
– Du kan inte gärna tänka dig, vad jag har här i

handen. Det är förstås omöjligt, att du kan det, sade
Märta med eftersinnande min.
Hon öppnade handen och visade det blänkande
föremålet. Glada Kalle, som så många gånger lyssnat
till den bedrövliga berättelsen om tjuveriet på Kol­
udden, förstod ögonblickligen.
– Ånej, utropade hon. Har du verkligen fått det
tillbaka? Har du –
Plötsligt stelnade miniatyrdamen och ur ögonen, som
hon åter spände upp till sin fulla vidd, sköt en blixt,
framkallad antingen av fasa eller också av en plötslig
ingivelse.
– Vem lämnade det? frågade hon.
– Det gjorde en herr Erlandsson, som du kanhända
känner. Jag kom till pensionatet ungefär samtidigt
med att han reste därifrån.
– Du store, suckade Glada Kalle. Då är det kan­
hända han.
– Vilken han? frågade Märta Åvik, vars tankar
endast kretsade omkring guldhjärtat och den glädje,
hon skulle bereda Lilla Mussy. Vilken han?
Miniatyrdamen antog nu en beskyddande min, hon
reste sig på tå och klappade sin väninna på håret.
– Du är ett barn, sade Glada Kalle högtidligt. Kan
du säga mig vad det är, du har i handen?
– Det är ju guldhjärtat.
– Ja, det är det. Men det är något annat också. O,
du oförståndiga, huvudlösa barn! Det är ju en blank
metallvara, vetja!
Märta Åvik teg. Miniatyrdamen fäktade med sina
korta armar och handskarna fladdrade som fåglar

kring fröken Åviks huvud, när hon hörde väninnan
säga:
– I dag har träden slagit ut. Var han mörk eller
ljus?
– Han var mörk. Det var han.
– Nå, fortsatte Glada Kalle med profetisk stämma:
I dag har träden slagit ut. I dag har det kommit
en mörk karlsperson till huset. Den karlspersonen
hade en blank metallvara med sig. Nå! Vad säger du
om det?
Märta Åvik avbröt Glada Kalle och drog henne ha­
stigt bort till fönstret.
– Kanhända det inte är för sent, sade hon. Nej,
titta! Därborta alldeles under Café Merkurius’ skylt
går vidundret. Nej, inte den där i gråa rocken! Den
där spensliga, han som hälsar nu!
– Mörk var han verkligen, konstaterade miniatyr
damen i yttersta spänning.
De båda väninnorna höllo sig ett ögonblick tysta,
varefter Märta Åvik, som sökte erinra sig alla delar av­
fröken Hanna Tornejs spådom, yttrade:
– Inte har väl den hyggliga filuren något svart ar­
bete i alla fall?
Glada Kalle tog sig en ny funderare.
– Var han journalist, sa du?
Märta Åvik jakade och väntade på Glada Kalles tolk­
ning av sierskans förutsägelse. Efterhand klarnade
väninnans anlete, och plötsligt sprang miniatyrdamen
upp, helt belåten över att ha funnit oraklets spådom i
alla detaljer riktig.
– Trycksvärtan och bläcket, utropade hon trium­
förande.








FEMTIOFJÄRDE KAPITLET.

En av lyckofaddrarna inför rätta och en annan,
som spelar rollen av en kupidon.

En blandad doft av våta kläder, tobak, tjära, stekt
sill och kålsoppa förmärktes i häradsrättens sessions­
sal, där Far i Skåpet skulle rannsakas för stölden på
pensionatet, sedan han förut undergått förhör vid
rådhusrätten för stölden hos fröknarna Banckenberg.
Lukten av de våta kläderna utsändes av en del ar­
betslösa karlar, tjärdoften dunstade från några lediga
sjömän, vilka brukade passa på att njuta av levande
kriminalromaner, och vad slutligen den stekta sillen
och kålsoppan beträffar, så kom oset av den förra från
herr Stol tz och doften av den senare från herr Back­
lund. Alla dessa dofter sammanblandades och kokades
av den ganska varma luften i lokalen; det blev en
både märkvärdig och bedövande sammansättning.
Vid dessa skådespel funnos för publiken endast
tvenne långa parkettbänkar att tillgå, och dessa stodo
vid salens ena kortvägg. Både den första och den andra
bänken voro nu tätt besatta av en rörlig och nervös
publik, och som en tillförlitlig mätare på det oroliga
tillståndet tjänstgjorde en ljusblå emaljspottlåda, den
enda livande färgklicken i denna vävnad av grått i
grått. Vaktmästaren, vars krokiga gestalt, med den all­

tid tuggande munnen under svarta hängmustascher –
vaktmästaren var en tablettpassionerad man – hade
helt nyss väsande uppmanat de närvarande sjömännen
att icke spotta på golvet, varav följde, att sjömännen,
som hade sina platser på den andra bänken, vredgat
krävde av publiken på första bänken, att spottlådan
under sina vandringar måtte få gå laget runt och icke
bara hållas i rörelse framför första parkett. Den ljus­
blå spottlådan, som varsamt sköts mellan publikens
fötter, vandrade alltså med en sköldpaddas envisa
långsamhet först framför den främsta bänkraden, var­
efter den gjorde en sakta krök och försvann mellan de
båda bänkarna. Åter dök den upp, lika leende ljusblå
som förut, vid andra sidan, på nytt stillsamt prome­
nerande upp utefter första bänken. Att emaljspottlådan
i dag vandrade med en så glidande regelbundenhet,
var ett tydligt bevis på den spänning, vari publiken
befann sig.
Ett ointressant ärekränkningsmål behandlades för
ögonblicket.
– Nå, frågade den lilla spetsnäsade domaren med
sitt vita huvud framskjutet och sina ärliga och genom­
trängande blåa ögon riktade på svaranden. Nå! Erkän­
ner svaranden att han använt nedsättande yttranden om
käranden?
Svaranden, en kort, kraftig karl med uppstruket hår
och envist ansikte tvekade och hackade, varefter han
slutligen sade:
– Nej, det gör jag inte. Jag har inte alls satt ner
honom.
– Dock, fortsatte domaren, har svaranden, enligt
kärandens påstående, vid ett tillfälle kallat käranden

Torskhuvud, vid ett annat Dunken och vid ett tredje
Tratten, allt detta i vittnes närvaro och på öppen gata.
Nu gled till svarandens sida en rödlätt man i femtio­
årsåldern, fint klädd i en grå jaquette, ur vars bakficka
framstack en röd silkesnäsduk. Denne herre, som var
en advokat i den gamla stilen, ytterst cirklad i sitt upp­
trädande, ordrik som en sakförare inför en jury, hade
en liten grånad lock i pannan. Han såg förnäm ut,
när han på sitt förbindliga och chevalereska sätt
lutade sig mot den något förvirrade karlen. Härefter
höjde den cirklade advokaten åter på huvudet, lade det
stolt bakåt, gick med utsökt diskreta steg fram till
skranket och framtog den röda silkesnäsduken.
En trumpetsignal smattrade genom lokalen, när
han använde den, och efter denna inledning stoppade
den fine mannen näsduken i bakfickan, bugade sig
förnämt för rätten och började tala:
– ... beträffar uttrycket Dunken, innebär detta icke
någon som helst beskyllning för spritsmuggling, vil­
ket käranden tydligen velat påskina, utan syftar, lik­
som det andra uttrycket Tratten, på det av käranden
helt säkert icke obekanta förhållandet, att hans egen
fader är anställd vid ett svagdricksbryggeri ... påpeka,
att kärandens oförvitlige fader i skämtsamt tilltal även
stundom kallas för Drickan, emedan han under sitt
aktningsvärda arbetes utövande just har med dylika
varor att skaffa ... tilltalsord är att betrakta såsom
ett uttryck för folkhumor, en grotesk ehuru fullt oskyl­
dig karakteristik över en hederlig man och hans i
allo respektabla yrke. Detta slag av benämningar synes
ha gått i arv på barnen ... kärandens tjuguårige broder,
cykelreparatören Frans Erik Ferm, på sin arbets­

plats av välsinnade kamrater kallas Svickan, en folklig
benämning på tappen i en tunna eller ett svagdricks­
ankare ... på grund av det anförda får jag vörd­
sammast anhålla att detta absurda åtal måtte förklaras
ogiltigt.
Kärandeombudets röst hördes kylig, långsam och
entonig:
– ... vara till hugnad för rättvisans sak om sva­
randeombudet även nöjaktigt kunde förklara svaran­
dens sorgliga ovana ... tillrop på öppen gata
högt använda ordet Torskhuvud ... För käran­
dens räkning vill jag meddela, att varken han eller
någon av hans anförvanter någonsin salufört eller eljest
utövat verksamhet i förbindelse med fiskvaror ...
förenämnda vedernamn sålunda måste anses som en
ren uppfinning av svaranden ... ärekränkande syfte.
Nu stannade den ljusblåa emaljspottlådan, på detta
sätt tolkande en djup ledsnad hos publiken, men så
småningom fick emellertid det ointressanta målet sin
avslutning, varefter infördes den för stöld tilltalade
Karl Johan Evald Alexander Holmsund-Holmsen­
Grön, ytterligare känd under namnet Gren och smek­
namnet Far i Skåpet. Den ledsamma enaktaren med
sina ledsamma aktörer, som icke förmått att i högre
grad fängsla åhörarnas intresse, avlöstes nu av krimi­
nalstycket med gästspel av en stjärna. Cello vid refe­
rentbordet, som av lättförstådda skäl var livligt in
tresserad för denna sak, sträckte på sig och gäspade
av sig intrycken från det förra målet, vilket företett
en tämligen alldaglig rättegångsbild.
Till Far i Skåpets rättegångsbiträde var förordnad
samme fine advokat, som nyss presenterat ett så

vackert anförande till förmån för den lille mannen
med alla de egendomliga invektiven, och som han
själv tycktes vara mycket belåten med sitt nyss gjorda
inlägg, var advokatens hållning ännu förnämare och
mera majestätisk än förut. Far i Skåpet var blek som
vanligt, men en viss illparighet glimtade i hans ögon,
när han, som var van att se fort och skarpt, upptäckt
Cello vid referentbordet. Han nästan gav ifrån sig en
kamratlig blinkning, tyckte journalisten. Då tjuvens
levnadsförhållanden blivit lagda i dagen och uppläs­
ningen av den långa polisrapporten avslutats, frågade
den lille domaren, med sina klara ögon riktade på
den tilltalade:
– Erkänner Holmsund vad som i polisrapporten
lägges honom till last?
– Sakerna har jag tagit, tillstod Far i Skåpet. Jag
skulle kunna säga något ...
– Lätta fullständigt sitt samvete, uppmanade den
lille domaren med ädel och allvarlig stämma. Det är
det enda, som i detta fall kan tjäna den anklagade till
någon nytta. Vad var det Holmsund nu skulle säga?
– Om jag ville, kunde jag säga något, fortsatte
tjuven och blinkade i detsamma med en nyter elakhet
mot Cello, som kände sig ganska generad. Jag hade
aldrig tagit de där ringarna, om de inte hade retat mig,
meddelade Far i Skåpet.
– Vilka retade er? frågade domaren.
– Papegojorna, svarade Far i Skåpet.
Den ljusblåa emaljspottlådan stannade åter. En
fnissning hördes från herr Backlund, men den tug­
gande rådhusvaktmästaren gick fram och fräste var­
nan de över publikens huvud.

– Holmsund tillhålles att hålla sig till sak. Fram
med sanningen, om denna står i förbindelse med
Holmsunds brott.
– Jag kom för att vila mej på pensionatet, bör­
jade nu Far i Skåpet, för jag var så trött, och hade
aldrig tänkt att röra vid någonting. Jag hade tänkt
börja ett bättre liv.
– Vad skulle det ha varit för ett liv? frågade
domaren, som hoppades att ur förhöret få fram något
nytt.
– Jag har tänkt flera gånger att börja ett annat liv,
men vissa personer har alltid lagt sej i vägen för mej.
Vid Far i Skåpets ord lutade sig publiken ner för att
dölja sin skrattlust. Men den lille domaren sade med en
viss listig vänlighet:
– Polisen har ju endast ingripit, när Holmsund
har begått någon förbrytelse.
– Ja, svarade Far i Skåpet, men hade jag fått vara
i fred efter det första arbetet, hade jag, anamma
mina styvrar, inte börjat med det andra. Nu ville jag
vila mig på pensionatet, men papegojorna retade mig,
annars hade jag aldrig tagit deras grannlåter i förvar.
Han där, sade Far i Skåpet, med en gemytlig huvud­
lutning hänvisande på Cello, vet nog såna papegojor
det var. Har aldrig varit ute för värre fruntimmer.
Cello kunde icke låta bli att le där han satt lutad
över papperet med ett öga på den tilltalade och ett i
blockboken.
– Nog nu, utbrast domaren vredgad. Han skall icke
tala om ett bättre liv, när han helt nyss blivit rann­
sakad för en stöld, begången inom stadens hank och
stör.

– De lade ringarna i händerna på mig på pensiona­
tet, och vad det sista arbetet beträffar, så var jag
tvungen att skaffa litet för att inköpa ett lager.
– Vad för ett lager? frågade domaren. Det var väl
ett lager av tjuvgods det?
Far i Skåpet såg ut, som om han velat flina, varefter
han åter tycktes vilja lätta en skuldbörda.
– Herr domaren, sade han. Jag ber om förlåtelse
för att jag har skämtat inför rätten. Men sanningen är
den, att jag verkligen i flera år har tänkt att börja ett
bättre liv, och det fanns inte så många yrken att välja
på för en stackare.
– Vad hade Holmsund tänkt att göra då? sporde
den lille domaren med likgiltig röst.
– Öppna en affär.
– Vad för en affär?
– Korta varor, svarade Far i Skåpet.
Nu hotade vaktmästaren att från lokalen avföra ett
par av sjömännen, som syntes ha blivit drabbade av
hysteriska anfall. Domaren behandlade emellertid
ärendet med mera skärpa efter detta, varefter den fine
advokaten tog till orda:
– Jag anhåller, yttrade denne högtidligt, att rätten
benäget vid domens avkunnande måtte taga hänsyn till
de sociala villkor, under vilka den tilltalade uppvuxit.
Visserligen synes han ha erhållit någon uppfostran, om
vilket även det faktum, att den tilltalade genomgått
ett par klasser i ett läroverk, bär vittne, men det för­
tjänar framhållas, att fadern i sin ungdom varit miss­
tänkt för stöld av en grå ytterrock och en låda fikon,
och att barnet såsom helt ungt måste omhändertagas
av främmande personer, som icke synas ha kunnat få

någon makt med dess nedärvda anlag, vilka den an­
klagade burit såsom en börda genom livet. Den för­
härdelse, som hans nonchalanta uppträdande inför
rätten synes vara ett uttryck för, går tydligen icke på
hans sinnes djup, därom vittnar den omständigheten,
att han icke i penningar omsatt allt det genom stölden
förvärvade godset, utan att han kring sin hals, herr
domare och vördade ledamöter av rätten, omkring sin
hals har burit ett litet guldhjärta på en länk, mera så­
som ett minne av en av de bestulna. Brottets psykologi
har ännu långt ifrån blivit klarlagd, men denna lilla
omständighet, vilken för ytligare och kallsinnigare
betraktare synes vara mera att le åt än att taga på
allvar, och som ju, jag tillstår det ödmjukligen
– här bugade sig den fine advokaten mot rätten –
icke förmår med kraft mildra lagens rättvisa gång,
borde likväl kunna tjäna, om icke såsom en förmild­
rande omständighet så likväl till ett bevis på ett sinnets
känsloegenart, av vilken man kan vänta något bättre.
Jag tillåter mig hemställa, att den tilltalade, på grund
av sin beredvillighet att inför polisen lämna upplys­
ningar om sina brottsliga förehavanden, så ock på
grund av en yppad lust att vilja börja ett bättre liv,
desslikes under hänvisning till den frestelse, vari han
befann sig på badstranden, då damerna i hans händer
liksom överlämnade tjuvgodset, och detta på en tid­
punkt då den anklagade säger sig ha ämnat börja ett
bättre liv, måtte dömas så milt, lagen kan tillåta.
Med en häftig trumpetstöt satte den cirklade advo­
katen ett utropstecken efter sitt anförande. Far i Skåpet
hade med tämligen likgiltig uppsyn avlyssnat sin för­
svarares tal, men när denne kom till detaljerna om

guldhjärtat, såg han generad ooh orolig ut. När Cello
efter en stund reste sig för att på tå smyga ut från loka­
len, då han ej ville trängas med publiken, vände sig Far
i Skåpet, som rådhusvaktmästaren nu beredde sig att
bortföra till rannsakningshäktet, hastigt mot sin förre
pensionskamrat. Tjuven blinkade och yttrade med låg
stämma:
– Bara en, som inte var någon papegoja. Hon var
en liten grann råtta, hon. Aj, aj!
Cello tittade den andre in i de små elaka ögonen,
nickade och gick honom förbi. Utkommen i vesti­
bulen möttes journalisten av herr Stoltz, tätt följd i
hälarna av herr Backlund.
– Va sa tjyven? frågade herr Stoltz. Vi hörde, att
han sa nånting till herr tjunalisten!
– Vore roligt till att få höra, mumlade herr Back­
lund.
Cello såg mycket tankspritt på de båda herrarna,
som envist stirrade på honom, väntande ett svar.
– Han sa ingenting, yttrade den unge mannen.
– Hå, utbrast herr Stoltz vredgat. Det kommer väl
i tidningen i alla fall, om herr tjunalisten inte vill säga
det till oss. Vi har annars en viss rättighet ... Det var
vi som hjälpte polisen med att fånga honom. Han kom
alldeles utanför kaféet Arbetarevännen, så säjer jag
till min kamrat här ...
– Namnet är Backlund, presenterade sig denne
mycket lågmält.
– Till min kamrat här, fortsatte herr Stoltz upp­
hetsad. Spring för attande djävlar till andra sidan.
Jag passar här om du passar ...
Cello vinkade avvärjande med handen, under det

herr Stoltz häftigt manövrerade med armarna och
åskådliggjorde av tjuvjakten en detalj, som aldrig hade
passerat.
– Jag har ingenting att säga mer. Herrarna får
väl se när tidningen kommer ut.
– Jag är prumerant, kastade herr Stoltz till den
bortgående pressrepresentanten.
– Vi prumererar på kvartal, upplyste herr Back­
lund.
Cello fortsatte sin vandring skakande på huvudet;
han uppfylldes av en känsla, som liknade vemod.
– Han tyckte om henne, sade han för sig själv. Far
i Skåpet tyckte bestämt om henne.
Just som herr Erlandsson steg ut på trappan, ställde
sig plötsligt i hans väg en storväxt karl med röda kind­
påsar, i vilka det då och då ryckte uppe vid ögonen,
som voro små, vattenfyllda och blinkande. Mannen
hade ett ljust, nästan vitt och tovigt hår, som vajade
när han lyfte på en mjuk hatt.
– Ursäkta, sade Albin, servitören Tidlunds son –
ty det var ingen annan än han – och tittade ner på
den spenslige tidningsmannen. Är detta herr Erland?
– Erlandsson, ifyllde Cello.
– Ja. Ja, visst, ja, sade Albin och grinade ursäk­
tande. Det är rätt. Jag var uppe på tidningen för att
söka Erlandsson, men han var inte där. Jag har vatt
uppe ett par gånger förut i dag, men de skickade mig
hit. Se jag skall lämna ett brev, som jag fick hos Åviks
i dag på morgonen, då jag stabbade ved.
– Ska det vara svar på brevet, frågade Cello.
– Tror inte det, svarade Timglasets son, som något
vacklade på benen.

Albin hälsade och gick långsamt över gatan. Cello
slet upp brevet, vars innehåll han slok med ögonen
och läste igenom fyra gånger på varandra:
– ”... det är i en sak, som även rör Eder tidning. Vill
ni vara av den stora godheten att svara mig i telefon
eller också klockan tre i dag på eftermiddagen, då jag
skall skynda mig över Klosterparken ...” mumlade
Cello och kastade undrande blickar omkring sig. Men
var tusan är ingenjör Planertz någonstans?
Med ett tankfullt uttryck i sitt anlete tittade han
upp, och kom därvid att ännu en gång kasta en blick
på den väldige budbäraren, som nu vänt sitt rödbrusiga
huvud mot solen. Det sken som en lanterna.
Skulle den där möjligen vara en kärleksbudbärare,
tänkte Cello. Ser alltså en kupidon ut på det viset!
Och han invaggade sig i dåraktiga förhoppningar,
medan han promenerade gatan fram, glömsk och
otacksam mot Far i Skåpet, vars svarta gärning lett till
detta märkvärdiga möte. Ingen kunde heller begära,
att herr Erlandsson skulle fundera något närmare
över den omständigheten, att både olycka och sorg,
brott och förfall inställt sig såsom ett slags faddrar vid
vaggan, där hans nyfödda lycka nu sakta tycktes slå
upp sina ögon.








FEMTIOFEMTE KAPITLET.

Smedjan och Trädgården – Junker Morgonröd
och Nattens Drottning.

– Jag undrar, om jag vågar anförtro er något, sade
fröken Åvik, när de träffades i Klosterparken.
– Mig, svarade den unge mannen med majestät. Jag
är tystlåtenheten själv, när det gäller.
– Det var bra, svarade fröken Åvik. Det jag har att
säga är just inte så viktigt, men när herr Erlandsson
häromdagen varit hemma, så kom jag att tänka på en
dikt, som jag lämnade in för så förfärligt längesedan.
Men jag hörde aldrig av den.
– Hur längesedan, fröken Åvik. Ungefär bara.
Ungefär!
– Ja, det är väl två år sedan eller så. Jag fick aldrig
något svar i brevlådan.
– Sådant händer, svarade Cello med en plötslig
partisk vrede för den unga damens räkning. Man har
nog sina tag av nonchalans på tidningarna ibland. Vad
hette dikten?
Fröken Åvik rodnade, men såg honom rakt i an­
siktet, då hon svarade:
– Den hette Nattens Drottning. Vi har ett sådant
träd därhemma. Det blommar bara en natt om året.
En riktigt underbar blomma!

Medan samtalet pågick, tyckte Cello, att fröken Åvik
verkade så märkvärdigt nyfiken och intresserad. Skulle
det vara möjligt ändå, tänkte den unge mannen, som
i flickans ögon kanhända trodde sig läsa mera än vad
som verkligen fanns att läsa där. De talade om allt
mellan jord och himmel, men till slut måste fröken
Åvik gå sin väg. Innan hon skyndade bort, tog hon ett
löfte av Cello, att de skulle råkas två dagar därefter,
bara för den lilla diktens skull.
Var tusan är ingenjör Planertz, tänkte herr Erlands­
son ännu en gång, när han avlägsnade sig från parken.

*

Som barn hade Bengt Erlandsson en gång följt en
kamrat hem till dennes bostad, som var belägen i ett
litet hus inne på en gård, där det fanns en smedja.
Kamraten hade först visat Cello sin insektssamling, där­
efter sin frimärkssamling, varpå han bett honom följa
sig ut. De hade då gått till smedjan, där för tillfället
rådde stort larm. I allt det svarta syntes svarta gesäller
springa omkring varandra med långa tänger i hän­
derna. En röd eldstråle sköt ut från ässjan, där med
dån blästern drogs. Blänkande ögonvitor och vitglö­
dande järn, vilka sedan bleknade till en matt rosen­
färg och slutligen mörknade som en aftonhimmel, gav
liv och färg åt den sotiga tavlan. Det blev alldeles svart
för Bengts ögon, när han passerade igenom denna ar­
betets lilla värld, och han kände sig som en blind, ty
gossarna kommo utifrån solskenet. Bäst de nu gingo i
mörkret under bruset från blästern och en klang i
gammal valstakt från släggorna på städet frågade
Bengt kamraten, vart de skulle hän. I detsamma kände

gossen, att han gick på kolstybb och slaggstoft i en smal
gång, och plötsligt lade han märke till att en rekt­
angel var uppritad i den mörka luften framför honom,
alldeles som med de finaste streck på en svart tavla.
Strecken voro icke vita, utan de lyste som av ett grönt
solsken eller av en grön bengalisk eld. Nu bullrade
kamraten framför honom; en port slogs upp. Alldeles
bländande i sin yppiga grönska och beglänst av det
klaraste julisolsken, låg en liten trädgård framför de
två gossarna. Synen verkade överväldigande på
Bengt, särskilt som den uppenbarat sig så oförmodat.
Det var något strålande i tavlan med dess höga, för­
vuxna blomsterstänglar, dess yviga trädgårdssängar,
dess fladder av vita fjärilar runt omkring, medan
ihållande lärksång hördes ovanför, och hela den lilla
örtagården susade vid en mumlande sång av flugor,
bin och humlor.
Denna uppenbarelse glömde Bengt aldrig mera i
livet.
Han hade lagt märke till att minnesbilden från
smedjan och trädgården framkallats för hans inre syn
några gånger, då han efter mörk ledsnad hade blivit
tröstad eller häftigt glad. När han nu kom från sitt
möte med fröken Åvik, kände han samma känsla av
ljus, som han känt den gången i smedjan, framför den
öppna lilla trädgårdsporten, eller i varje fall en med
denna känsla så starkt besläktad, att en grann tavla
sken i hans inbillning och med sin glans färgade hela
Cellos omgivning under hans vandring genom gatorna.
Ett vänligt vemodsljus vilade över de mest vardagliga
ansikten, han såg på sin väg. En poliskonstapel, som
gick med tung långsamhet och svängde ett par stora

vita vantar i luften och lyfte ett par jätteskodon från
gatan, bar drag av människovänligt intresse i sitt an­
lete under kasken. Det var som om han skulle ha sagt:
jag skall nog veta att skydda din hemlighet! En gam­
mal fröken i en affär, som just höll på att skylta, när
Cello gick förbi fönstret, placerade bland små leksaks­
sparbössor och väderkvarnar en docka med ansikts­
rosor och mun av ljuvlig sötma; den gamla affärs­
idkerskan tittade genom rutan på Cello, och han läste
i dessa menande ögonprickar i ett vissnat anlete: jag
måste skylta om och göra fint just i dag!
I parken stod en karl i blå blus och med ett från­
stötande, buttert ansikte; han var sysselsatt med en
hink och en spade. Men Cello såg en karl med ett
mycket hemtrevligt ansikte framför sig och utkastade
i förbigående den vänliga frågan:
– Det ser i alla fall ut, som om sommarn kommit
tidigare i år än förra året.
Karlen spottade, grinade och fortsatte sitt arbete, i
det han mumlade:
– Tidigare! Jaså, den har det! Det vet väl annars
hela världen, att den är senare i år, än den har vatt på
en mansålder.
– Tja, så kan man misstaga sig, min gode man,
svarade Cello muntert. Den är bra, när den kommer i
alla fall! Godmiddag, godmiddag!
Hinken slamrade, och karlen kastade en föraktfull
blick efter den fåvitske mannen, men det gjorde dröm­
maren alldeles detsamma; hade han också kastat en
sten på Cello, skulle denne ha tagit den för en blomma.
Cello hade blivit trollad till en yngling, nästan till
ett barn, men den arme hade ingen aning om detta

utan tyckte, att allt var, som det borde vara, när han
märkte, att företeelserna runt omkring, levande eller
döda, underordnade sig, gjorde sig till bisaker för den
stora huvudsaken.

*

Men den fina och doftande atmosfären omkring den
lycklige mannen gick något förlorad vid besöket på
redaktionen, inför vars lilla personal Cello dock kände
sig starkare och mera jäsande än förut, och till vilken
han lämnade flera lysande prov på uppsluppet skämt­
lynne. Den gamle korrekte medarbetaren Löf, en in­
biten ungkarl med lika bestämda vanor som en väl­
skött klocka, fick av kamraten ett slag på axeln med
tillropet, att han skulle ruska upp sig och gifta sig.
– Du kan ju börja själv, morrade Löf, med ett
sarkastiskt leende.
– Ingen dag vet man, när man börjar, sade Cello
hemlighetsfullt men ångrade strax sin barnslighet, ty
han kom plötsligt att fasa för att hela hans glädje
kanhända var byggd på en dåraktig inbillning. Han
slog därför om med följande ord:
– Husch, ja! Jag får säga dig, att uppmaningen
gäller mig själv lika mycket som andra.
– Den kärring man inte har, den låter en sova
ostörd på vilsoffan efter middagen, svarade Löf med
ett skratt, därmed på fri hand tillverkande ett ord­
språk, medan han på papperskorgen upphängde en
gul snusnäsduk till tork.
– Det är sant, svarade Cello inifrån sitt rum, medan
han i hemlighet tänkte, att kärringar vore en sak medn

änglar en annan. Löfs hjärta är förtorkat, menade han.
Han går ännu i Smedjan och har inte sett Trädgården.
Den alltför optimistiske Cello ville göra mera än
sitt bästa för att söka skaffa tillrätta Nattens Drott­
ning. Han undrade först, om inte fröken Åvik slarvat
med genomläsningen av tidningarna; därför ställde han
sig först att bläddra i arkivet. Han letade som en
katta letar efter sina dränkta ungar, nosade i vartenda
hörn av bladen, jamade framför varenda spalt för att
locka fram verserna, men han fick icke reda på dem.
Då vände han sig till den fete lille notischefen, men
denne ritade endast ett jättefrågetecken i luften, och
därefter utförde han en annan pantomim, föreställande
en hand, som kastar ett manuskript i papperskorgen.
Var Märta Åviks dikt vorden en låga och därefter intet,
så var ju heller ingenting att göra åt saken, men Cello,
som var en energisk natur och såsom förälskad dubbelt
energisk, beslöt sig för att göra ett besök i Idiotlådan.
En sådan poeternas tårlösa grav finnes nästan på
varje redaktion, dit ju alltid en mängd diktalster i
bunden eller obunden form inlämnas. En del av dessa
manuskript komma upp till sätterierna och inflyta i
bladet, men många av de insända bidragen skärskådas
av trötta blickar, varefter de vandra till papperskorgen,
sedan till soplåren och slutligen till elden, där för­
intelseprocessen äger rum. En del alster hamna där­
emot i Idiotlådan. Dessa bestå ibland av saker, dem
man tvekat på och därför tillsvidare kastat undan,
men även av underbarheter och kostligheter, som blivit
dit lagda under demoniska leenden eller uppsluppna
skratt.
När Cello nu gick till Idiotlådan, om vars befintlig­

het han det första året icke haft en aning, nalkades
han den icke som till exempel Löf, med pekoralavnju­
tarens lätta gång och lystna blickar. Han nalkades den
i kärlekens namn, med en känsla av ridderlig partisk­
het för en möjligen kränkt väninnas skull. Det var
emellertid som att sitta på kanten av en trollsjö och
fiska galenskaper med bara fingrarna. I varje ögon­
blick nappade det en tokighet, och ibland var den stor
som en gädda, ibland mindre, grann som en forell, och
Cello fiskade med iver, utan att ur det glittrande stim­
met få upp vad han sökte. Där funnos vårdikter, skrivna
med flickstilar och med de otroligaste naiva vänd­
ningar, vilka gjorde tvetydigheter av oskuldsfullheter;
där funnos höstdikter, så sentimentala och med ett så
komiskt bildspråk, att läsaren icke kunde låta bli att
släppa till ett leende, som kom från hjärtat. Där funnos
inbilska artiklar, där våldsam självgodhet i förening
med total brist på talang åstadkommit fullständiga
raketnummer av omedveten humor, och där funnos
andra alster, författade med spelad flärdfrihet och dof­
tande av den friskaste dumhet och egenkärlek.
Cello, som någon enda gång förut suttit vid kanten
av denna trolska sjö med alla dess skimrande djävuls­
fiskar, överraskade sig plötsligt med att le. Detta leende
dog på hans läppar, när han plötsligt fick upp ett
papper, som var fullskrivet med verser, dem han strax
kände igen. Han rodnade i sin ensamhet. Äntligen hade
förklaringen på Junker Morgonröds gåtfulla försvin­
nande kommit. Han läste, och blev ännu rödare i an­
siktet:


Rid ut, rid ut, Junker Morgonröd,
i den vinande vinden, som biter i kinden,
och svinga ditt svärd till ett blänkande slag!
Mången skönlockig mö uppå kransade ängar,
mången stingkyss dig ger, mången sugande blick,
där du hälsar på färden i riddareskick ...

– Åj, åj, åj, suckade Cello, ty Blamageguden uppen­
barade sig ett ögonblick med sina klara kinematogra­
fiska bilder. Men kärleken räddade honom från
grubbleriet och skammen.
Det här var just inte meningen. Jag skulle ju
leta efter Nattens Drottning, den kära flickans dikt,
tänkte han, nu något lugnare.
Cello begynte åter sitt fiske, och det nappade allt­
jämt galenskaper och tokerier, men han hade icke letat
så länge till, förrän han plötsligt fick jättenapp. Det
satt ett hjärta på kroken. Han hade funnit Nattens
Drottning, och denna hade sålunda vilat sida vid sida
med Junker Morgonröd i Idiotlådan. Deras unga själar
hade träffats förut. Deras hjärtan hade legat och slum­
rat tillsammans.
Med en smäll stängde Cello lådan och stoppade sitt
rov i fickan. Utan att ännu ha tagit del av diktens
innehåll, kände han sig som en oskyldigs försvarare.
Han hade liksom befriat en för sinnessjukdom orätt­
vist misstänkt från galler och bevakning, han hade
givit luft och ljus åt en skendöd. Flickans dikt värmde
i plånboken, där den nu på nytt låg tryckt intill Junker
Morgonröd. Med största frimodighet och glädje mar­
scherade Cello ned till stadsfullmäktigesammanträdet,
som varade till bortemot klockan tio på aftonen. När

han åter ensam satt vid den lätt gungande gröna
kupans ljus på redaktionsbyrån för att göra i ordning
och uppsända referatet, tog han upp den lilla dikten
mellan behandlingen av två ärenden.
Denna dikt, som var skriven av en nittonårig flicka,
var särdeles kantig och vardaglig. Där funnos en
mängd oformligheter och löjligheter, vilka icke ens
mycket nådiga ögon kunde underlåta att se. Men fastän
detaljerna voro omöjliga, strålade det ett ljus från
Nattens Drottning direkt till Cellos hjärta.
Han stoppade åter papperet i fickan, fast besluten
att låta införa bidraget, sedan han med egen hand gjort
några korrigeringar. Dessa skulle göras omärkligt, som
när någon restaurerar en altartavla, föreställande
Maria på vita kuddmoln med alla änglarna runt om­
kring. Förbättraren skulle gå fram med den försik­
tigaste hand. Detta visste nog kärleksguden, som stod
lutad över herr Erlandssons axel, medan han skrev:

Anslag till en bil för brandkåren.

Drätselkammaren hade hemställt att stadsfullmäk­
tige måtte besluta om beviljande av ett belopp på 8,260
kronor för inköpande av en personbil ...
– – – 
Nattens Drottning, ljuvt du öppnar dina kalkar,
vacker i vår lilla sal.
Endast för en natt du så förvandlar
till ett paradis vår sal ...








FEMTIOSJÄTTE KAPITLET.

Två specialister på begärelser i en skjuts, som
välter.

En skjuts skraltade fram på en tämligen stenig väg,
vilken, ljus och lång, börjat linda upp sig strax utanför
ett lantligt stationshus. Skjutskarlen, med en pipa
mellan sina hoppressade läppar, satt främst i den enkla
vagnen, och på dess passageraresäte syntes den unge
folkskolläraren Holmén, klädd i halmhatt och en pryd­
lig brun kostym, vars vänstra knapphål lystes upp av
en blåklint, plockad strax före påstigningen. Herr
Holmén, som ju var ledamot i stadens nykterhets­
nämnd, hade vid sin sida en nästan jättelik karl med
vitblont hår under en grov sportmössa och ett ansikte,
vars rodnad bekände synder och begär, men vars blin­
kande små ögon vittnade om saktmodighet eller gott
lynne. Servitören Tidlunds son, Albin, som tillsam­
mans med herr Holmén företog denna sommarutflykt,
hade nu blivit omhändertagen av nykterhetsnämnden,
vars tålamod till sist brustit. Albin skulle under en
tid gå till vård och vila på en anstalt för åt sprit­
begäret svårt hemfallna personer och där begrunda sitt
iråkade olycksöde och sina förspillda år samt, om
möjligt, söka bliva en god, nyttig och nykter med­
borgare.

Från staden hade de båda herrarna på tåget haft
en tämligen kort, tyst resa; nu skulle skjutsen föra dem
direkt till anstalten, som låg i lantlig omgivning vid
en frisk sjö i de trakter, resenärerna genomforo
på den skramlande kärran. Albin, som fått sin
vita skäggstubb avrakad, tedde sig tämligen snygg,
där han satt vid den prydlige herr Holméns sida, ska­
kande åt alla håll vid åkdonets krängningar. Rese­
närerna kommo i häftig beröring med varandra genom
kärrans oregelbundna gång; dessa två så olika huvu­
den, Albins grova med de vita hårtestarna i det röda
ansiktet och herr Holméns finare med askblonda små
mustascher och sunda rosor på kinderna, slogos ibland
tillsammans i en och annan vägkrök eller vid passe­
randet av en fördjupning i landsvägen.
– Om jag kunde begripa, Holmén, sade Albin i en
ton, som kunde kallas ödmjuk, fast den storvuxne
mannen alltid glömde att använda titeln av herre –
om jag kunde begripa, varför jag ska fara till det där
hemmet? Jag tror aldrig, att det blir någet utav det,
för om jag låter bli å supa, medans jag är där, så blir
jag väl alldeles tvungen till å supa, när jag kommer
tillbaka. Jag måste väl ha det i alla fall?
– Tänk icke över dessa saker, yttrade herr Holmén
och såg styvt framför sig med milda men fasta ögon.
Överlämna detta i händerna på dem, som bättre fatta
dylika ämnen. Albin har endast att under den när­
maste framtiden följa anstaltens föreskrifter, och han
kommer på denna plats att genom lämplig vård bliva
avvänjd från rusdrycksbegäret.
I detsamma dunkade Albin till herr Holmén med sitt
stora huvud, varefter han svarade:

– Jag ville riktigt parera med Holmén. Ja, ursäkta
mej, men jag ville riktigt parera, att inte det går.
Folkskollärare Holmén svarade icke på en stund,
men det föreföll, som den unge pedagogen övertänkt
ett litet tal, lämpligt att framsäga i samma ögonblick,
som han i anstaltens vård skulle överlämna den fallne
reskamraten. Herr Holméns huvud dunkade nu till
Albins väldiga klot under den grova sportmössan,
men stöten tycktes icke störa den i tankar försjunkne
läraren. Han satt och sökte efter starka och bevekande
ord, men icke en blixt i de blåa ögonen tydde på, att in­
givelsen ännu hade kommit. Framför de åkande låg
en dal och bortom dalen svarta furutaggar i en ring
kring en fjärran sjö, blank som en silversked. Små
runda moln seglade fram på himlen så ledigt och fritt
mot det blå, att det var en lust att se dem. Skjutskarlen
drog åt sig tömmarna, och det bar sakta nedför backen.
Stenar hoppade undan och rullade vid vägkanten,
bortom vilken ris och björkar växte. Trots bullret, som
skjutsen åstadkom, hörde de åkande hela tiden vinden
gå i träden, ett ljud, som mera liknade ihållande, frä­
sande strandsvall än ett sus. Flugorna lyste gröna på
hästens länd, den svansens svarta tagelviska sopade
fram och åter, medan det blanka skinnet ryckte och
ryckte för att förmå de surrande fridstörarna att av­
lägsna sig.
Vid vägkröken var man på ganska jämn mark;
backen var så gott som avslutad, och det föreföll som
om åkdonet i en lätt dans körde in i en lång berså,
så tätt stodo här på ömse sidor om den smalnande
vägen de gungande och mörka trädkronorna. Alltefter­

som vägen tycktes bli jämnare, började herr Holmén
att sakta tala:
– Albin har måhända läst i en eller annan bok eller
kanske hört talas om människans behov av att hämta
styrka ur naturens sköte. Genom kulturlivets tärande
på människans nervsystem – vet Albin vad jag menar
med nervsystem?
– Ja, det är väl det, som kittlar i en?
Herr Holmén log och svarade:
– Icke så illa, Albin! Understundom kan nerv­
systemet bringas i en sådan oreda genom städernas allt
uppslukande begär efter människornas krafter, att
man helt visst kan karakterisera de dallringar, som
uppstå i nervsystemet, såsom kittlingar, ehuruväl irrita­
ment är ett riktigare ord. Populärt sett tala vi dock
om samma sak. Alltså, för att på nytt gå från början:
genom kulturlivets tärande på nervsystemet har krop­
pen ett starkt behov att genom närmande till naturen
återhämta åtminstone någon del av den kraft, som
gått förlorad. Begär finnas av mångahanda slag. Här
är till exempel en människa, som måste äga en mycken­
het lyx, vilket även tär på nervsystemet. En annan
människa vill förvärva en myckenhet pengar ...
– Hade en annan varit rik så, avbröt Albin med en
suck.
– Säg inte det, Albin! Rika människor kunna även
plågas av begär, till exempel begär efter att förvärva
ännu mera pengar. Förvärvsbegäret är även värt att
härvidlag tagas i skärskådande. Om begäret efter rus­
drycker ruinerar kroppen, så kan begäret efter
pengar ...
Hade nu Albin av någon anledning haft kännedom

om eller eljest genom en slumpens skickelse kommit
att beröra Solidarfett eller Västerviks Sågblad, är det
mycket troligt, att samtalet växlats in på ett helt annat
spår, som fört långt bort från naturen men närmare
kulturlivet med dess lyx- och penningbegär. Men Albin
hade aldrig spekulerat annat än med roddbåtar eller
tillsammans med den sjunkne förre åkaren, som kal­
lades Luskungen, i buteljer. Därför teg Albin och vän­
tade på fortsättning, under det att herr Holmén för­
sjönk i tankar över hur han skulle kunna på ett nytt
lån samla alla växelskulder och fickförsträckningar,
och varifrån det vore möjligt att hämta ett par friska
och duktiga borgensnamn. Sedan den allvarlige folk­
skolläraren inom sig beslutat att ännu en gång
genomplöja telefonkatalogen för staden och ytterligare
den ett halvt kilo tunga katalogen för provinsen för
att i dessa böcker söka hitta lösningen av det till synes
olösliga problemet, tog han åter vid, där han slutat i
sitt anförande, dock med någon liten förändring i ut­
tryckssättet:
– Jag menar, ser Albin, att penningbegäret, när det
tager sig alltför omåttliga uttryck, kan vara ett ont i
likhet med spirituosabegäret.
– Holmén! Fyllebegäret är väl ändå en bacill? Är
pengabegäret också en bacill?
Herr Holmén log åter, fastän något svagare än förra
gången.
– Såsom jag bestämt tidigare har sagt Albin, kan
man icke tala om baciller i fråga om spritbegäret annat
än möjligen i symbolisk mening. Men som jag icke här
har tillfälle och tid att utreda för Albin, vad som menas

med en symbol, måste jag kort och gott säga: sprit­
begäret är en sjukdom.
– Men pengabegäret? frågade Albin med en okuvlig
envishet.
– Ja, suckade herr Holmén, även detta kan bliva
av en feberaktig karaktär – Albin fattar vad jag menar
med ett dylikt uttryck? Det är liksom ett brinnande ...
– Se där, grymtade Albin triumferande. Gav jag
mej inte fasen på, att jag ändå mena någet åt det rätta
hållet. Det brinner i kroppen på en efter mer. Se där!
– Ja, nåväl, låt oss då säga så, yttrade herr Holmén,
i det han lät sina ord åtföljas av ett spöklikt leende. Låt
oss då säga så. Emellertid önskar jag nu komma till
slutet på saken. Spritbegäret har lättare att försvinna,
när den, som lider därunder, kommer i beröring med
naturen, som är alla människors moder. Jag vill tro,
att även Albin äger denna känsla för naturen, vilken
är ett för vår folkstam typiskt drag, och förhåller det
sig så, hoppas jag även på, att denne Albin, som jag nu
har framför mig, skall bliva en helt annan Albin. Jag
tror visserligen, att han nu i sällskap med mig reser
bort i en mer eller mindre hopplös stämning, men jag
tror även, att han glad och med renat –
Åkdonet hade nu i sakta takt kommit ur den gren­
övertäckta delen av vägen. Strax vid utgången av denna
tunnel hördes ett helvetiskt larm. Det var ett krasande,
knattrande och bullrande ljud, vilket på en gång nådde
de åkandes öron. Skjutskarlen, som satt med slutna
läppar och pipan mellan dess smala streck, varsnade
med en snabb blick, att en stor stenkross stod vid
vägen, ätande den ena gråstenen efter den andra,

medan ett grått moln av stenpuder och granitflingor
yrde omkring.
– Hästen skyggar, sade folkskollärare Holmén med
en röst, som tydde på en viss nervositet.
– Prrroo. Prrroo, pojken, lugnade skjutskarlen och
drog åt sig tömmarna.
– Vi hoppar av, ropade Albin, som suttit och stirrat
framför sig, men nu tycktes få liv. Vi hoppar av!
Hästen tvärstannade, åkdonet vroks åt ena sidan av
vägen, där ett dike öppnade sig. Inom ett ögonblick
hade olyckan skett; vagnen med sitt innehåll stör­
tade överända. I braket blandade sig ett matt ljud av
krossat glas och en dov förbannelse från Albin, var­
efter en stark doft av renat brännvin spred sig kring
de fallna, av vilken ingen, med undantag för folkskol­
lärare Holmén syntes svårare skadad. Denne kravlade
sig blek bort till en gräsmatta, medan han lätt stönade.
– Benet, benet! Det är väl brutet ...
Skjutskarlen lutade sig över honom, medan Albin
ur ett av sina oerhört vida stövelskaft plockade bort
glasbit efter glasbit av den sönderslagna halvliters­
butelj, som han i vängåva mottagit av Luskungen kort
före avresan. Herr Holmén vädrade med näsborrarna
och såg sedan med en fördömande blick på reskam­
raten. Denna blick var avsedd som en ljungeld men
liknade mera ljuset från en blekblå, sorgsen stjärna.
– I allt mitt elände, talade herr Holmén med klar
röst, i allt elände kan jag icke underlåta att nu på
stället beteckna Albin såsom en moraliskt undermålig
individ. Jag förnimmer nog här på platsen en fylle­
doft, och jag vet även, att fyllet härrör från Albin. Det

är skamligt! Jag vill endast tillfoga ett kraftigt: vet
skäms! Vet skäms!
Albin vände på sitt lurviga huvud och såg ut som
en våt hund.
– Jag är mer ledsen, jag, för att Holmén har kom­
met i olycka, sade han. Halvlitern tänker jag inte alls
på. Den gick all världens väg, och det var väl meningen,
att jag ingen frestelse skulle ha, fastän jag försökte å
ta me mej en till hemmet. Men Holmén – jag är så
lessen, för att Holmén har skadat sej. Va ska ja göra,
va ska ja göra?
Och han såg sig omkring med en barnslig bedrövelse
i sina små vattniga ögon.
Under det att en gråpudrad karl från stenkrossen
hjälpte kusken att spänna ifrån den vettskrämda
hästen, stödde Albin herr Holmén, som hoppade fram
på ett ben, mot en lång, röd tvåvåningsbyggnad, vilken
låg i närheten av vägen. Framför byggnaden syntes en
flaggstång på en plan.
– Det är ett vilohem, det där, upplyste skjuts­
karlen, som nu upphunnit de båda vandrarna, det är
Skogshemmet.
– Där finns väl antagligen en sköterska, var allt
vad herr Holmén yttrade, innan han kom fram till
gårdsplanen.
Det jäste av vrede inom den unge pedagogen, när
han tänkte på vad han hade sagt till Albin och vad
han ytterligare ämnat säga om ”renat och hoppfullt
sinne”, i samma ögonblick olyckshändelsen inträffade.
Han ville, han måste hålla ett strafftal till den omora­
liske reskamraten. Ur byggnaden skyndade en mans­
person och en kvinna i ljusblå klänning med vitt för­

kläde. Sedan herr Holmén med några ord hälsat dessa
personer och förklarat sin oväntade närvaro, och sedan
han därtill givit skjutskarlen en del anvisningar för
den fortsatta färden, satte han sig på gräsmattan. Han
betraktade Albin en minut med stränga blickar, var­
efter han yttrade:
– Lägg nu på minnet, att jag råkat i denna beklag­
liga situation för Albins skull. Lyd därför vår präktige
skjutskarl, när resan ånyo kan fortsättas, och tag plats
i räddningshemmet, där Albin skall finna vård för sitt
onda begär. Omsider skall väl jag infinna mig och
undersöka, hur han uppför sig. Låt mig då icke erfara
något, som liknar besvikelse. Lova mig detta! 
Albin, som kände en djup olust över det inträf­
fade, och som tycktes vilja lämna bevis på uppriktig
ånger, hade avtagit sin grova sportmössa. Vinden reste
de vita hårtestarna kring hans huvud; de tycktes stå
i giv akt, medan herr Holméns allvarliga ord ljödo.
Den stora karlen kliade sig vid örat och letade efter
något att säga, något, som kunde likna en edlig för­
bindelse. Då kom han i detsamma ihåg ett par stycken
ur formuläret till en ed, han en gång avlagt såsom
vittne vid rådhusrätten. I minnet återkallade Albin i
största hast dessa ord så gott sig göra lät, och ropade
så med darrande, skrovlig röst, medan han sträckte
upp två stora fingrar i luften:
– Jag svär, rätt och sant vara, intet förtiga ej heller
omtalat. Så sant mig Gud hjälpe till liv och själ, att
jag ska vara rejäl mot Holmén!








FEMTIOSJUNDE KAPITLET.

Botgöraren.

Herr Holmén blev underkastad en förberedande
undersökning av en sjuksköterska, som förmodade,
att skadan endast rörde sig om en besvärlig ledvrick­
ning. Efter en rådplägning beslöts, att han skulle stanna
på hemmet över natten och återresa till staden dagen
därpå.
Folkskolläraren inbjöds att tillsvidare taga plats i ett
större rum, och när han hoppande begav sig dit, upp­
täckte han genast en främmande man, som satt vid
fönstret intill ett bord. Denne man hade en svart bok
framför sig och bredvid denna ett glas med mjölk.
Han var klädd i en tunn ulster, som han tydligen be­
gagnade som nattrock, och höll det ljuskrulliga huvu­
det lutat i händerna. Som han satt där mot rutan,
bakom vars glas gräsplan med buskar, päronträd med
gråa blad och längre bort ett blinkande vatten syntes,
tedde han sig rätt gammal. När herr Holmén emeller­
tid med ett litet buller gav tillkänna sin närvaro, vände
mannen på huvudet och reste sig förvirrad upp. Herr
Holmén nickade artigt och förklarade i några väl valda
ord anledningen till besöket. Just som han skulle
ordentligt presentera sig, tyckte han sig någonstädes
förut ha sett detta bleka ansikte med det ovanligt ljusa

håret, den krumma näsan och de klippande små russin­
ögonen.
– Är det inte fondchefen Anker? frågade herr Hol­
men mycket förvånad.
– Jo, svarade fondmäklaren. Det ni ser, det är
verkligen jag. Men på samma gång kan jag säga, att
det är inte jag. Och det är jag glad över. Ja, så glad,
så glad! Det är visst herr Holmén jag talar med?
Folkskolläraren Holmén nickade bekräftande och
såg forskande upp i det bleka ansiktet, där de rödkan­
tade ögonen stirrade. Han hade förut träffat fond­
mäklaren, men under helt annorlunda förhållanden:
Han hade sett honom som tjänstgörande officiant och
liturg i templet, då alla ögon tindrade av förhoppningar
och alla kinder buro feberfläckar av spänning. Den
gången hade Holmén själv innehaft några Västerviks
Sågblad, inlösta för medel, han haft stående i spar­
banken, där pengarna dock alldeles för långsamt
kläckte nya pengar; han hade velat se dem kläckas
snabbare i den goda tidens solsken. Fondmäklaren
hade då varit munter och glad. Herr Holmén ämnade
för sin del endast skaffa sig en god liten extraslant;
men när denna var vunnen, tänkte han på en sommar­
stuga. När Holmén då belånade sina aktier och köpte
nya aktier för det friska kapitalet, började stugan att
komma närmare, men då hade den förvandlat sig till
en villa. Folkskolläraren hade ett tag varit riktigt inne
i affärerna men seglade som de flesta andra med fasta
skot, när vattnet mörknade och kastbyarna kommo.
I den kalla sparbanksluften, där räntorna på herr Hol­
mens besparingar hade växt så långsamt, tycktes nu
räntorna på de lån, som han efter hemska mödor och

förödmjukelser lyckats erhålla för att kunna reparera
sin ställning, växa med en rent kaninartad yppighet,
som tycktes skvallra om riktig drivhusvärme. Bittra
tankar hade därför herr Holmén bestått fondmäklaren
utan att tänka på att han först borde vända förebråel­
sens spjut mot sitt eget hjärta.
När folkskolläraren nu plötsligt stod öga mot öga
med den bleke Petrus Anker i den gamla ulstern, hade
han också ett ögonblick känt vredens låga flamma
upp, men den dämpades strax, då han hörde denna
röst av ve och mörker tala. Dessutom blev Holmén
oroad, av ulstern och det lilla mjölkglaset, vilka båda
ting i detta sammanhang verkade fantastiska och
skrämmande.
– Goddag då, herr Anker, hälsade herr Holmén.
Hur står det till?
Fondmäklaren såg forskande på folkskolläraren och
svarade efter ett ögonblicks tystnad:
– Med mig är det allt väl. Jag endast önskar, att
det vore så med alla. Jag har fått mitt.
– Det har jag också, svarade herr Holmén och log
matt. Jag undrar just, om Västerviks Sågblad gick upp,
sedan jag lämnade dem? Det kan jag just undra.
– Sågblad, röt plötsligt fondmäklaren och höjde
sin darrande hand mot det låga taket. Västerviks Såg­
blad! Nämn icke dylika förbannade ord och säg för
resten ingenting om aktier, ty sådant skall vara dött
för mig.
– För mig är det inte dött, svarade herr Holmén
med en röst, vari vemod och förebråelse blandade sig
till ett sällsamt välljud. Nej, det är minsann inte dött
alls!

Han visade på högra sidan av bröstet med en liten
gest, som den av egna tankar upptagne fondmäklaren
icke lade märke till. I bröstfickan hade herr Holmén
föregående dag lagt in en avis från Sparbanken, i
vilken med klassisk klarhet och nordisk kärvhet i
förening meddelades, ”att på Edert lån förvänta vi en
avbetalning innan den 16 ds, efter vilken datum, om
icke uppgörelse äger rum, vi komma att vända oss
till borgensmännen”.
Fondmäklaren drack en liten skvätt ur mjölkglaset
och stirrade en stund framför sig. Herr Holmén lade
den ombundna foten tillrätta på stolen och yttrade icke
ett ord. Borta i ett kök hördes trevnadsljud; en kaffe­
kvarn gick, och en flickröst sjöng. Plötsligt började
fondmäklaren att långsamt tala, först som i en dröm
men sedan allt mera och mera medvetet och till sist
upphetsat.
– Se, det var detta, yttrade han, se, det var detta,
att bankirfirman sprack och jag blev utan plats. Medan
jag gick i lyckan, voro de alla mina vänner, och jag
kom till de fina husen. En tillställning kunde aldrig
börja utan mig, ty det var som hade de icke riktigt
lugn, förrän jag satt vid bordet hos dem. ”Herr Anker
för värdinnan”, hette det alltid, och där jag satt, än
med ett litet glas i handen och än med ett stort, än
med ett sött vin på tungan, än med ett surt och än
med ett, som fräste, då hördes det rop runt omkring
mig: ”Herr Anker, får jag lov”, ”herr Anker, får jag
lov att skåla även jag.” Och jag satt bland sköna
kvinnor, och läpparna de myste emot mig, men jag
visste att dessa fördömda i mina ögon läste förhopp­
ningar om ny lyx, som de skulle skaffa sig, när aktierna

stego, ty de trodde på mig, som om jag varit Gud själv.
Och jag log tillbaka och jag njöt utav livet som av en
frukt, och jag trollade i de finaste familjer. Sedan kom
fallet, och det var mångdubbla bottnar på börsen.
Ibland var det, så att man baxnade, och till sist föreföll
det, som om de skurit av linorna på en hiss. Hisskorgen
rasade ned, och så hade vi äntligen nått den riktiga
botten.
– Liknelsen är utan tvivel ganska träffande, inflic­
kade herr Holmén. Den är icke glad, men den är verk­
ligen träffande. Men vad sade då middagsbjudarena?
Då blev det väl slut med champagnen då?
– Ja, då blev det slut med champagnen. Tänk, när
jag förr gick ifrån en teater och mötte folk på restau­
rangen efteråt, frågade alltid en kör av röster: ”Nå,
hur slutade det?” ”Det slutade väl”, svarade jag, ty
jag trodde verkligen, att de menade teaterstycket. Men
de menade efterbörsen. Nu, när fallet skett, såg mig
ingen på restaurangen, och de rörde knappast vid hatt­
brättena, när jag hälsade på dem i spårvagnarna. De
rände i banker, och man kunde se en sådan svart folk­
rörelse på torget emot klockan två på middagarna, att
det mest var som ett upplopp, när de sprungo kors
och tvärs med sina eländiga omsättningsreverser. Jag
låste in mina trolleriapparater, ty redan då började jag
att få en annan livsåskådning, än jag haft förut. Jag
tänker nog, att det är en hel del människor, som nu
har fått andra synpunkter på livet, än de hade då.
– Förvisso! Men fastän jag ju givetvis icke tvivlar
på herr Ankers ord, förvånas jag likväl över att vän­
nerna verkligen kunde vara så lågsinnade, att de icke
bjödo herr Anker vidare. Var det verkligen så? Jag

intresserar mig nämligen för människohjärtat, sade
herr Holmén.
– Kan väl hända, erkände Anker, att jag alltjämt
kunde bli bjuden på ett och annat ställe, men det var
ingenting att räkna. Och med placeringen blev det allt
något annat. Jag fick sitta så långt nere, att jag såg
ansiktena på värdfolket så små som två rädishuvuden.
Och en gång satt jag på en inflyttad pianostol i kors­
drag vid en familjehögtid. Det skulle aldrig ha kunnat
hända under de glada dagarna. Men rätt åt mig! Jag
tackar för att jag fick bliva den ytterste. Den främste
ville jag icke vara. O, nej! Så sprack bankirfirman,
och jag måste ut att prövas och lida. Det var, må herr
Holmén tro, många olika yrken jag fick arbeta uti,
innan jag äntligen blev sjuk och kom hit.
– Är herr Anker mycket sjuk? frågade herr Hol­
men.
– Det är vad man kallas för neurasteni, det vill
säga, man lider svåra kval, utan att man egentligen vet
varför.
– Ah, sade herr Holmén med en klar blick i sitt
sunda ansikte, där blommor syntes, en på varje kind.
Ah, då är det ju bara inbillningssjukan då!
– – – 
Trygg, frisk men förvånad, hade folkskollärare Hol­
men lyssnat till den exalterade medmänniska, som satt
i sin underliga rock framför honom och talade i en
ton, som ibland påminde om predikantens. Den långa
figuren kliade sig nervöst i det vitkrulliga huvudet och
nöp ibland i sin krumma näsa, medan han berättade.
För tillfället stod han emellertid på golvet; hans händer
hade fallit ned vid sidorna, och han stirrade med ett

uttryck av vildhet framför sig. Som folkskollärare
Holmén icke anade, att de ord han helt nyss fällt om
inbillningssjukan, hade framfött en sjudande vrede i
fondmäklarens bröst, satt herr Holmén helt lugn, än
tittande mot fönstret, där ett tefat med fluggift stod,
än mot taket, där en humla flög sakta som en zeppe­
linare, än ut i trädgården, där träden då och då sattes
i rörelse av vinden. Det skulle snart till att skymma.
Men hade herr Holmén ett ögonblick kunnat skåda
in i Ankers hjärta, kanhända hade han då blivit rädd
som ett barn vid anblicken av en skrämmande tavla
med svarta och hemska gubbar. Anker kände sig i
detta ögonblick, som om han blivit kramad av en gast,
eller som en missförstådd konstnär, vilken ger ut, vad
han har i sitt bröst, men som runt omkring sig endast
ser feta och oberörda ansikten med ögon som bly­
knappar. Fondmäklaren var icke någon konstnärs­
natur, men han var överkänslig och ett rov för våld­
samma lynneskastningar, fastän han ändå härute i
stillheten återvunnit en viss jämvikt. Med en störtflod
av ord hade han i början översköljt herr Holmén, glad
över att äntligen få explodera och tala om sig själv.
Allt var således gott och väl ända tills det farliga
ögonblick, då folkskolläraren uttalade de olycks­
bringande orden.
Bara! Den sårade fondmäklaren, som lidit i lågorna
på självplågeriets halster, såg med ursinne framför sig
en man, vilken på sina kinder bar äckligt friska rosor,
och som i sin blick röjde oberördhetens mördande
lugn. Anker ville först gå bort till vilsoffan, där
folkskolläraren satt, för att förinta honom, men sedan
ilade tusen andra hämndeplaner med blixtens hastig­

het genom hans upphettade huvud, och han ångrade,
att han icke lockat Holmén att köpa Västerviks Såg­
blad för sitt bohag och för sina kläder och för sin
gamla fader och moder. Lika fort som dessa tankar
galopperade fram i Ankers huvud, medan Holmén såg
ut, som om han suttit och solbadat på en gästvänlig
strand, lika snabbt växlade sinnesstämningen om; vild­
heten förbyttes plötsligt i ett tårögt vädjande uttryck
av vekhet. Anker utbrast:
– Ack, herr Holmén, om man inbillar sig, att man
har något att gråta för, och man verkligen fäller tårar,
då är det väl i alla fall sorg, också om den är inbillad.
Lyckligtvis återställde herr Holmén den skada, han
åstadkommit, genom att yttra något mycket vardagligt:
– Ja, var och en har ju sin sorg. Och allting är ju
relativt.
– Där, ropade Anker, ånyo upphetsad, där sade
herr Holmén ett verkligt vist ord. Just så! Var och en
har sin sorg. Ja, och jag har min, herr Holmén. Ja,
det är sant! Herr Holmén slog huvudet på spiken.
Allting är relativt.
Detta utbrott, som framkallades av överdriven glädje
att höra något, som liknade vox humana, åstadkom ett
blygt leende hos herr Holmén, som kände en liten pust
från smickrets vädergud.
Anker satte sig nu lugnt ner och hade icke hunnit
att svepa kring sig ulstern, förrän en flicka kom in med
en bricka, avsedd för de båda herrarna. Det började
att arta sig till ett samkväm, och herr Holmén framtog
cigarrcigarretter, av vilka fondmäklaren med tvekan
mottog en. Anker ställde fönstret på glänt. Sommar­

aftonen kom in på en minut i en lätt skogsdoft. Herr
Holmén bröt tystnaden:
– När herr Anker lämnat den olyckliga bankir­
firman, vart bar då färden?
– Jo, svarade ögonblickligen fondmäklaren, som nu
åter var laddad och ivrig. Det skall jag säga. Jag hade
gjort skulder och även fått betala för aktier, som icke
blivit inlösta. Dessutom hade jag varit delägare i ett
bolag, men det enda jag nu minnes av detta olyckliga
företag, det var likör och konjak. Det var alltid likör
och konjak på sammanträdena. Jag var inte bara
fattig utan mera än så, för jag ägde mig inte själv.
När allting nu gått omkull, reste jag på måfå upp till
Stockholm, egentligen för att söka få en kontorsplats.
Där träffade jag emellertid en gammal skolkamrat,
som hade ett institut för karaktärstolkningar på en
station i närheten. Han hade just högsäsong då. Det
var på höstsidan. Jag vet inte varför folk önskar veta
mera om sina karaktärer på hösten och vintern än
på sommaren. Men det var så i hans bransch. Först
drog jag mig rädd tillbaka, när han bjöd mig en blyg­
sam anställning på institutet. Jag skall säga, att jag
ju fått litet uppfostran av en hederlig far, fastän ödet
drivit mig i olyckan. Den slags affär tyckte jag emel­
lertid inte om; den föreföll mig att vara något hum­
bugsartad. ”Jag förstår dig”, sade den piggögde vännen,
en mycket liten men ofantligt klipsk karl. ”Du tycker
förstås, att jag är en skojare”, sade han. ”Nej, Gud
bevare mig för det”, svarade jag och ljög honom med
klart öga rakt i ansiktet. ”Det är alls inte något skoj
med min affär mer än vad som är brukligt i världen”,
försäkrade han. ”Vill du, eller vill du inte?”

Som jag inte hade något att leva av mera än ett par
upplånade sedlar, ty jag hade redan hunnit med att
pantsätta allt vad jag fått i gåvor och dessutom en del
kläder också, så svarade jag till slut ja på hans anbud.
Nu började ett märkvärdigt liv för mig men med
tämligen litet tankearbete i motsats till vad jag trott,
att det skulle bli. Min chef annonserade om att den,
som insände några kronor med uppgift om ålder och
kön, kunde få en fullt tillförlitlig beskrivning på sin
karaktär. Villkoret var också, att ett skriftprov läm­
nades med. Vi hade en postbox, som höll på att
sprängas av alla brev. Milde Gud, sade jag till honom,
hur i all världen skall du hinna med alla dessa karak­
tärstolkningar? ”Nu har jag ju hjälp av dig”, sva­
rade han tankspridd och pekade på en duplicerings­
maskin med vev. ”Vi har tolv olika formulär, som
jag har utarbetat, och det räcker nästan för alla karak­
tärer i hela Europa”, sade han. ”Det är bara i undan­
tagsfall, som man behöver göra något litet extra, i
sådana fall nämligen, då man kan misstänka, att någon
försöker göra sig viktig med att vilja avslöja eller stu­
dera metoden. Vill du till att börja med kopiera, vad
jag lägger för dig, så kan vi nu sätta i gång”, sade han.
På eftermiddagen samma dag avgick trettio brev till
olika delar av landet. Han skrev om en del formulär
på skrivmaskinen, för de hade blivit urblekta i dupli­
ceringsapparaten, och jag vevade sedan på. Jag stod
som i en snöyra av karaktärstolkningar i en hel timme;
de tunna pappersbladen vimlade omkring mig, så att
jag nästan kände yrsel, medan kamraten satt vid skriv­
bordet och tänkte igenom, vilket formulär han skulle
använda till det eller det brevet.

Alla karaktärstolkningarna var bra påhittade. Han
hade hållit dem så där svävande. ”Ni är benägen för
att oroa Eder i onödan” eller ”Ni kan ofta bli mycket
ond, men det är icke alltid, som Ni visar det”. ”Ni har
en öppen karaktär och vill i grunden Edra medmän­
niskor väl, men Ni tror stundom för gott om män­
niskorna.” ”Ni har en viss tur hos det täcka könet,
även om Ni icke alltid begagnar denna Eder tur.”
”Ni skulle bliva en utmärkt officer, om Ni beslöt Eder
för att ägna Eder åt det militära, och likaledes en
dugande affärsman, om Ni ville ägne Eder åt detta
levnadskall.” ”Ni är god och glad” o. s. v.
Samarbetet gick ganska bra, även om han visade
litet misstänksamhet mot mig en och annan gång. Han
var väl rädd, att jag skulle öppna ett konkurrentföre­
tag, när jag hade lärt mig hans vetenskap, men sådana
tankar voro långt fjärran från mig, det svär jag på.
Vi kallade för korthetens skull de olika formulären
till exempel ”Glad och god” eller ”Utmärkt officer”.
”Glad och god” var ett kvinnoformulär, men ”Utmärkt
officer” var naturligtvis ett sådant, som var avsett för
manfolk. När någon tid hade gått, började min chef
gå omkring och festa en smula; han kunde vara
borta hela dagar, fastän många brev var att besvara,
och jag satt alldeles ensam med en massa karaktärs­
tolkningar att expediera. Så småningom hade jag lärt
mig att försända enklare brev, och jag lade män i en
hög och kvinnor för sig i en hög. Men min olycks­
stund skulle komma, och en dag, då jag väl var trött
på detta arbete, som ju inte kunde vara någon framtid
för mig, slappnade jag av och råkade expediera två
brev med ”Utmärkt officer” till fruntimmer. Han upp­

täckte det, när vi räknade igenom och jämförde
högarna, och blev alldeles röd i ansiktet. ”Jag skulle
vilja vrida nacken av dej”, sade han. ”Du har för­
därvat hela institutet! Hur många brev har du skickat
fel?” ”Det kan minsann inte vara mera än två”, sade
jag. ”Till posten genast och sök att få ut sista satsen”,
skrek han. Men jag kunde inte få ut breven, och de
två kvinnorna, den ena var en tjugutreårig kontorist
och den andra en fyrtioårig föreståndarinna vid en
hushållsskola, fingo var sitt brev, i vilka de tillråddes
att ägna sig åt det militära livet, då deras karaktärer
och anlag gjorde dem särskilt lämpade för det.
Herr Holmén såg verkligen road ut, där han satt,
försiktigt rökande i skymningen. Nu frågade han:
– Men är det verkligen möjligt, att människornas
godtrogenhet kan gå så långt in absurdum?
Fondmäklaren Anker skrattade ett hest och fanatiskt
skratt.
– Nå, börsspekulanterna då, utropade han. Nå!
– Hur gick det sedan? Slutade herr Anker på den
omtalade platsen? frågade herr Holmén undvikande
och, som det föreföll, något brydd.
– Jag slutade, när han blev hård mot mig. Jag
blev ond för att han använde grova ord mot mig.
Tolka dina karaktärer själv, din skojare, röt jag och
slog igen dörren. Men det är inte rätt att döma sina
medmänniskor, för jag var inte en bit bättre än han.
Anker teg och stirrade på Holmén, som även satt
tyst.
– Var jag bättre? frågade plötsligt Anker i upp­
hetsad ton och spände ögonen i den andre.

– Åjo, det var väl ändå herr Anker, svarade herr
Holmén lugnande.
– Lögn! Ve över denna förbannade lögn! Jag var
inte en bit bättre, för jag sökte öppna ett Viljekrafts­
institut sedan.
– Vad för något? sporde herr Holmén, som icke
alls förstod meningen med fondmäklarens ord.
– Jo, jag försökte att öppna ett institut med en
korrespondens, som något liknade den förra, fastän
med betydligt billigare priser. Ja, halva priser. Jag
annonserade, att de, som kände sig tveksamma i livet
och saknade andlig ryggrad, hade dåliga löner eller
svårt att komma fram, kunde skriva till mitt institut.
Min lösen var: ”Ryck upp er!” ”Tag er själv i kra­
gen!” ”Bär budskapet till Garcia!” Men Viljekrafts­
institutet var endast ett försök, som slog dåligt ut. Jag
hade ju inga resurser heller. Bäst var det nog för mig,
att jag tvangs att avstå från affären. Men ännu hade
jag inte sjunkit tillräckligt djupt. Jag hade inte nått
botten än. Herr Holmén förstår kanhända uttrycket?
Nej, jag hade inte nått botten.
– Det är högst kuriöst, det må jag dock ha tillåtelse
att säga, insköt herr Holmén försiktigt.
Men Anker fortsatte med vitt svävande blickar och
sorgsen stämma:
– När jag bara hade kvar ett par fattiga tior i min
plånbok, köpte jag en dag några dussin små gröna
skalbaggar på förgyllda mässingsnålar i en kortvaru­
affär och annonserade, att lyckobringare eller amu­
letter funnos att få mot så och så mycket, plus det
och det i postporto. Jag måste försöka något. Jag
måste leva. På ett litet rum i Storkyrkobrinken satt

jag och expedierade gröna skalbaggar i några veckors
tid. Så småningom gick det upp för mig, att detta
konstiga företag, som jag fått idén till genom att läsa
en artikel om vidskepelse i krigsländerna, verkligen
hade sin betydelse, Gröna skalbaggar tycks vara, vad
mänskligheten behöver just nu, tänkte jag, medan jag
slog in mina lyckodjur för många vidskepliga män­
niskors räkning. Jag bad om nåd för hyran hos den
beskedliga kvinnan, som jag bodde hos. Jag hoppades
ett tag, att skalbaggarna skulle hjälpa mig till en rik­
tigt god ställning så småningom. Det tycktes också
gå i den riktningen, men – förbannelse över denna
affär! I min optimism köpte jag en gång för många
skalbaggar, fastän marknadsbehovet nog hade blivit
mättat med mina första leveranser. Ännu var jag inte
tillräckligt krossad, ännu fanns det kvar mycket av
spekulationstidens eländige onde ande i mitt blod. En
vacker dag satt jag ensam med mina amuletter utan
ett enda svar på posten. Ungefär tvåhundra skalbaggar
låg framför mig på det lilla bordet. Jag hade gapat över
för mycket, och jag måste fly från bostaden utan ett
öre på fickan. Jag lämnade kvar lyckobringarna till
den stackars värdinnan. Måtte hon få lycka med sig,
men jag vet, att i sådant ligger det ingen lycka. Nu
har jag reda på, var jag skall söka den.
Med en väns hjälp kom jag slutligen åter till
platsen för mina första olyckor. En och annan bekant
lämnade mig en penningförsträckning, men jag hade
svårt för att visa mig ute, ty det var som om alla ögon
hade stuckit mig. Om natten sov jag på det utrymda
bankirkontoret, dit jag ännu hade nyckel, och det var
inte varmt att ligga där. Men efter något letande i be­

kanta krokar hittade jag ett chaufförlivré i blått med
förgyllda knappar samt en mössa med guldrand och
en kokard, lika grann som en kejsarkrona. Det var
min förre chef, bankir Solander, som lämnat detta
enda kvar efter sin glädje med bilar, ekipager, kusk
och allt. Jag tog på mig livréet och satte den alldeles
för stora mössan på huvudet, och på detta sätt ute­
stängde jag kölden, medan jag vilade i min ståt på ett
hårt läger och väntade nästa dags bekymmer.
Anker avbröt sig ett ögonblick, i det han bjöd folk­
skolläraren att taga mera kaffebröd. Därefter fortsatte
han med ett övergivet leende spelande kring läpparna.
– Tänk, så märkvärdigt det är med oss människor!
Fastän jag var så utblottad på allting, så att jag till
och med hade måst pantsätta min ytterrock, hade
jag ändå en sorts fåfänga kvar. Eller vad var det? Det
är riktigt barnsligt att berätta det, herr Holmén. Men
när jag vaknade om morgnarna och sträckte ut mina
stela ben, så fann jag mig ju alltid klädd i den blän­
kande och mörkblå uniformen och den granna mössan.
Fast jag var så eländig, kunde jag ändå inte låta bli
att gå bort till spegeln och ställa mig för att betrakta
mig själv. En gång lyfte jag till och med upp handen,
och så sant jag lever – gjorde jag honnör! Jag gjorde
honnör för mig själv. Men det var väl så, att jag bör­
jade bli svag och klen.
Till sist var det nästan omöjligt för mig att gå på
gatorna längre. Jag började också bli rädd att träffa
dem, som annars voro vänliga mot mig, och det var
då jag kom på idén att uppehålla mig på museet om
dagarna. Det låg i en alldeles tyst park. Jag åt på ång­
köket och sedan gick jag till museet, och det var den

enda plats, där jag kunde känna något som liknade
frid. Jag kunde valla där i timtal om dagarna – det
kostade ju så litet – och i de ljusa salarna gick jag
omkring – tittade till en början på myntsamlingarna,
men sedan blev jag mera intresserad för djuren. Det
är bra vackert med djur, även om de äro döda. Man
lär sig sätta bättre värde på dem, när man har varit
mycket tillsammans med människor. Den lilla granna
älgkalven med sina bruna, stela ögon av glas, dem kan
jag aldrig glömma. Och alla de fina fåglarna, som
sutto så stilla på sina pinnar och stirrade med sina
klara ögon. Så mycket brokiga fjädrar det var! Ser
herr Holmén, ett tag tyckte jag att det började bli milt
inom mig, och att den gamla människan värkte ur
mig som en rutten och smutsig tandrot. Men jag hade
i alla fall mycket kvar att utstå, innan jag kom till
klarhet.
En dag, när jag stod och tittade på en liten järv, som
smög på sin gröna träplatta, kom det för mig, att det
just var en ren galenskap, att jag stod där. Då kom
syner från börstiden över mig som en skräck, sedan
kom det bilder från karaktärstolkningsinstitutet och
skalbaggsrummet över mig som en annan skräck. Och
i den stunden, då tyckte jag också, att museet var det
hemskaste av allt. Det brände i mitt bakhuvud, och
med sömnen var det alldeles slut, då jag natten därpå
försökte sova i det vackra livréet. Det var precis, som
om allt hade gått sönder inom mig. Då togo till sist
ett par gamla bekanta hand om mig, och den välsig­
nade doktorn kom med hjälpen. Han sade, vad jag
hade att rätta mig efter. Genom en särskild lycka, som
jag inte vill tala om av fruktan att den skall vika

ifrån mig, har jag fått löfte på en plats, när jag åter
blir frisk. Det är ett underverk, att det har gått mig
så väl. Men inte är jag densamme, som jag var förut.
Nej, det är jag inte. O, nej!
Anker reste sig upp från bordet och såg med en
lång och trött blick ut genom fönstret. Det hade
mörknat, men månen sken stilla bakom päronträden.
När han så stått en stund, gjorde han en långsam,
djup och ödmjuk bugning för folkskollärare Holmén,
räckte fram sin hand men yttrade icke ett ord. Herr
Holmén skakade handen med en frisk människas
livlighet.
– Tack för en synnerligen trevlig, angenäm och
dito intressant sällskapsafton, sade denne med klar och
klingande stämma.
Fondmäklaren Anker nickade och försvann i ett när­
liggande rum, där han tydligen hade sin egentliga
bostad. En tjänstflicka kom in för att bädda åt herr
Holmén, och när bäddningen var fullbordad, klädde
han av sig i långsam takt, härtill tvungen av skadan i
foten. Vid skenet av en lampa steg han till sist i säng,
tittade på klockan och släckte ljuset. Då hörde plötsligt
herr Holmén från det inre rummet, där Anker hade
sin sovplats, fondmäklarens lågmälda stämma tala till
någon:
– Några goda och vänliga ord, fröken! Mina ögon
tål inte ljuset. De orden, som lästes i går.
Härpå blev det åter djup tystnad, men den varade
endast en liten stund. Lik bubblet från en källa bör­
jade en entonig men klar sopran att ljuda; den läste
något, som herr Holmén icke strax kunde uppfatta.

Några enstaka ord letade sig dock fram till hans öron
i det ögonblick, han var nära att somna:
– – – – – – 
Om jag ock vandrar i dödsskuggans dal, fruktar jag
intet ... bereder för mig ett bord i mina ovänners
åsyn ... smörjer mitt huvud med olja ... godhet
allena ...








FEMTIOÅTTONDE KAPITLET.

Duellen.

Hushållerskan hos fabrikör Åvik stod och skar sill­
sallat, det sista arbetet för dagen, som hon hade att
uträtta. Fönstret var ännu öppet, och den återstående
matdoften drog långsamt ut i den ljumma sommar­
kvällen. När skärbrädan var spolad och sillsallaten
höjde sin röda kulle i vit garnering ur en skål, luktade
hon på en stor, enkel bukett, nyligen inlämnad av
Timglaset, som till familjen Åviks köksdepartement
samtidigt avgivit en lågmäld men dramatisk redo­
görelse för sonen Albins färd till räddningshemmet.
Från den grova porslinskrukan på sockerlådan lycka­
des buketten verkligen så småningom att sprida en
ganska stark doft i köket, vilken spred sig vidare
till serveringsrummet, där Hedvig måste använda sig
av en elektrisk låga för att bättre kunna läsa fort­
sättningen på Dorothy Buffertons kamp.
– Nu kan Hedvig börja, sade hushållerskan. Vi
hade visst kommit till det där stället, då greve Cyrus
hånar den unge sir Fitzgerald för att få honom till en
duell. Pojken är väl inte så barnslig, så att han låter
den där klossen sticka ihjäl sig. Man riktigt ville varna
honom, om man kunde, för den snälla flickans skull,
om inte för hans egen.

– Jo, för hans egen också, svarade Hedvig. Han
är så söt. Tror inte Alma, att han reder sig, fastän han
är ung. Jag har aldrig läst någon följetong, där en så
ädel och stiffig människa blitt dödad.
– Hon har rätt, Hedvig. Det brukar alltid gå lyck­
ligt för dem, men ofta får de lida mycket i svåra febrar,
innan de blir friska igen.
Hedvig öppnade uppläsningsflödet; det rann något
tryggare än förut, men hennes röst lät en smula en­
tonig som alltid.

Kap. trettiotvå.
Duellen.

– ”Alltså”, yttrade greve Cyrus med ett tonfall, vari
avspeglades såväl avundsjuka som ock ett hat, det
han förgäves sökte att överhölja, ”alltså vill ni, unge
sir Fitzgerald, lära mig mores! Jag vill säga er, att
såväl eder ålder som eder ställning i livet icke äro till­
räckliga härför.”
Sir Fitzgerald, som häftigt bitit i sin näsduk, medan
en rodnad uppsprang på hans kinder, yttrade nu med
flammande blick fästad på sin förmätne rival.
”Nåväl, greve! Ni talar i undandolda ord! Ni söker
att under talesättet om min fattigdom och under ned­
sättande yttranden om min ungdom skygga för den
verkliga orsaken till eder vrede. Jag vet, att jag är en
förargelseklippa för er. Jag vet, att jag lyckats ernå
en gunst, den ni har hoppats på, men som ni förgäves
sökt att förvärva.”
Greve Cyrus hade, under det sir Fitzgerald talade,
avdragit ena handsken, den han nu bortslungade i
ansiktet på den av upphetsning rodnande rivalen.

”Se där mitt svar på edra infamier,” for han ut.
”Nog språkat! Jag har inväntat detta ögonblick och
vidtagit mina mått och steg på dessa grunder. Vid
ruinerna av den gamla fästningen, belägen knappast
tvåhundra meter från denna plats, där vi nu stå, finner
ni mina sekundanter och mig själv om en timmes tid.
Gud skall då skipa rättvisa oss emellan!”
”Jag skall vara på platsen”, svarade den unge Fitz­
gerald, medan hans storväxte motståndare skyndsamt
avlägsnade sig, svepande en kvällskappa på axlarna.
När sir Fitzgerald, uppvärmd av en hemlig kyss av
Dorothy efter en timmes tid infann sig på mötesplatsen,
höjde sig månen över den gamla slottsruinens mörka
murar, där ett antal ädlingar, gingo fram och tillbaka
med nobla later.
”Pistol eller värja”, yttrade greve Cyrus med av
vrede sammanbitna tänder och med ögon, ur vilka det
blixtrade hatfullt.
”Som ni behagar, greve”, svarade sir Fitzgerald kallt.
Endast några minuter hade ytterligare försvunnit,
då tvenne värjor korsades i månskenet, medan dova
eder hördes från greve Cyrus’ läppar. Denne hade ut­
fallit med en häftig stöt, siktande på –
Hedvig avbröt läsningen på grund av ett plötsligt
rakande, hasande och buller i den trappa, som löpte
ut till stora ingången åt gatan.
– Va i all världen, undrade Alma, och gick ut för
att söka anledningen till bullret. När hon mycket för­
siktigt gluttade ut i den skumma förstugan, upp­
täckte hon herr Erlandssons ansikte med en stirrande
ögonprick på var sida om en envis näsa. Den unge
fridstöraren hade nyss skilts från fröken Åvik. De

hade kysst varandra, alldeles intill ledstången, men
efter denna ömhetsbetygelse hade Cello råkat halka,
när han skulle gå ned. Han tänkte i glädjen, som nu
började bli hans ständiga gäst, taga två lätta steg
åt gången i den med en smal matta belagda trappan,
och han gjorde så men beräknade i skumrasket av­
stånden felaktigt. Härigenom kom han att taga tre
steg med ena foten, hisnade ett ögonblick och tog där­
efter en massa steg på en gång men i sittande ställ­
ning. Det gick så fort, att han icke hann tänka, förrän
huvuddelen av trappan var passerad.
– Slog du dig? hade en viskande röst frågat där­
uppe.
– Jag lever än, svarade älskaren med hes stämma.
Men jag är ömmare än någonsin.
Då hade det fnissat uppe i trappan, och en dörr
hade slagits igen. De sista trappstegen vandrade emel­
lertid Cello i majestätiskt lugn, men när han kom ned
i korridoren, såg han verkligen en skymt av familjens
trotjänarinna. Fröken Märtas förtrogna urskilde strax,
vem besökaren var, men stängde genast dörren och
gick tillbaka till serveringsrummet.
– Vem i hela tiden var det? frågade Hedvig. Det
lät riktigt hemskt!
– Det var nog en katt, sade Alma högt, medan den
i kärlekshemligheten invigda log ett omärkligt, mystiskt
leende.

*

När Cello kom ut på trottoaren, vek han hastigt av
ned mot Klosterparken. Ett hult månsken svävade
över trädens kronor. Buskarna tedde sig i detta dim­

migt gula sken som hopkrupna människofigurer, ned­
hukade för att kunna bevittna något hemlighetsfullt
uppträde. Träden stodo i mörka led utefter gångarna,
och den lilla statyetten, som krönte en blygsam fontän
på den åt Klostergatan vettande, glimmande gräs­
mattan, blänkte matt. Detta var en plats, som, när den
låg i stillhet en sådan kväll, kunde framkalla roman­
tiska visioner hos poetiska vandrare. Här fanns
månskenet, här fanns en i labyrinter vävd mörk grön­
ska, här funnos slutligen minnen från forna tider, min­
nen i kåpor, harnesk eller kavaljersdräkter. När Cello
nu med långsamma steg, drömmande sina lyckodröm­
mar, begav sig hemåt, tänkte han dock icke på mun­
kar eller kavaljerer. Hade han tänkt på klosterfolk,
skulle det ha varit en nunna, han ägnat sina tankar,
och i ansiktet under hennes dok skulle ett par välbe­
kanta ögon ha lett emot honom.
Plötsligt känner han en lätt knuff i sin ena sida;
genast väckes drömmaren och blickar upp. Det var
ingenjör Planertz, som passerat förbi honom, sannolikt
utan att märka, vem han råkat stöta till.
– Jaså, förlåt, sade ingenjör Planertz, och lyfte
tungt på sin hatt, lik en staty, som med möda sökt
att hälsa med sin bronsbarett.
– För all del, svarade Cello. Är det ingenjör Pla­
nertz? Godafton. Det är litet skumt här.
– Gatubelysningen här på platsen är ännu icke fullt
tillfredsställande ordnad, emedan man ännu väntar
med en effektivare belysnings införande, till dess be­
slutad asfaltering av gatan skall äga rum, svarade in­
genjör Planertz. Jaså, fortsatte han, herr Erlandsson
har slutat sitt arbete först nu?

– Nej, svarade Cello, jag har ännu inte slutat mitt
arbete, jag har varit ledig några timmar.
Nu anade herr Erlandsson, att ingenjör Planertz var
djupt kränkt i sin egenkärlek på grund av de stran­
dade friareplanerna, och det var icke otroligt, att
ingenjören, som vid ett tillfälle sett Cello och fröken
Åvik promenera tillsammans, förmodade, att den andre
haft bättre lycka än han själv. Ingenjören var icke så
dum, att han bringade sådana ämnen direkt på tal,
men som han gömde på förargelse och missmod, tänkte
han använda sig av mötet för att på annat sätt visa
överlägsenhet gent emot den andre. Detta kände Cello
i luften; han förstod, att den månbeglänsta parken,
med sina många romantiska minnen, med de sällsam­
ma skuggorna hopkrupna på matt glimmande gräs­
mattor, skulle bli vittne till ett slags duell. Snart skulle
värjorna korsas.
– Jag känner inte till arbetstiden på tidningarna,
sade ingenjör Planertz, som på detta sätt drog sin värja
och satte in en stöt mot motståndarens yrkeskärlek.
Men jag antar, att den är för kort, ty därest den vore
något längre, skulle väl meddelandena, särskilt från
stadens verk och inrättningar, bli något sakligare och
mera utförligt behandlade.
Cello, som flinkt dragit sin värja, parerade med en
blixtrande kvint, följd av en direkt ripost, i det han
svarade:
– Något kan väl ligga i vad herr Planertz säger,
men kurialstilen gör ofta skrivelserna onödigt långa.
Allmänheten skulle aldrig läsa dem, om de avtrycktes
i sin helhet. Folk finge kanske inte veta så mycket om
viktiga spörsmål då.

Hans tunge motståndare riktade en stöt mellan femte
och sjätte revbenet på Cello, som riktigt såg den far­
liga klingan blänka i månskenet.
– Det är för ungt och oerfaret folk på tidningarna,
vilka icke med tillräcklig känsla för ärendenas vikt och
vederbörande äskandens betydelse taga del av de på
stadsfullmäktiges bord föreliggande handlingarna.
Cello parerade snabbt och gjorde ett så kraftigt ut­
fall, att han kände hur värjan darrade i motståndarens
handlove:
– Ungdom är väl inte något fel, varken på redak­
tioner eller i kommunal tjänsteställning. Varken i ar­
bete eller älskog.
Vapenslamret blev nu allt häftigare, sedan den hit­
tills dolda grundorsaken till duellen stuckit upp huvu­
det, och detta huvud hade mörklockigt hår med gull­
trådar uti. Cello kände sina kinder färgas av vredens
rodnad över den förstuckna beskyllningen för oveder­
häftighet. Den unge ädlingen hade till svar riktat ett
djärvt anfall mot sin motståndares hjärta, men denne
hade genom sin kallblodighet lyckats hindra värjspetsen
att nå sin bestämmelseort. Nu förberedde den tunge
fäktaren en lömsk fint; hittills hade han hållit sig till
små rörelser, avsedda att såra och reta motståndaren.
Han lekte en stund med sin värja, varpå han föll ut,
denna gång i avsikt att fastnagla rivalen.
– Hellre än att in extenso intaga en så intressant
skrivelse som den av drätselkammaren angivna
rörande stadsanslag till ett hem för I Ofrivillig nöd
komna aktningsvärda ålderstigna intager man berät­
telser om tjuvar, som gripits av utsända medarbetare,
eller romaner rörande dollarflickor, det senare för­

modligen för att tjusa damerna, lika unga som okri­
tiska i både det ena och det andra hänseendet.
Cello kände nog stinget, som han erhöll för sin
andel i Far i Skåpets gripande, men han spelade obe­
rörd, koncentrerande sig på dollarprinsessan. Med en
djävulsk fintlighet, som han lärt sig under mångårigt
hanterande av värjan, låtsades han nu inskränka sig
till parader.
– Dollarflickor ja, det är just det damerna vill ha,
svarade han. Men omedelbart fick han in en fruktans­
värd stöt i hjärttrakten på motståndaren – och her­
rarna intresserar sig understundom också för flickor
med dollars, tyvärr icke alltid med tur. Lika gott, till­
fogade han, medan han tyckte sig se motståndaren
blekna och vackla. Var och en gör så gott han kan,
antingen det gäller tjuvarna eller damerna.
– Haha, skrattade den sårade motståndaren och
tycktes retirera. Låt gå för dollarprinsessorna då,
fortsatte ingenjören och samlade all sin kraft till
ett nytt utfall. Men om herr Erlandsson nu i afton
ytterligare skall uträtta något arbete på redaktionen,
glöm då icke för dessa, enligt er mening så nödvändiga
tjuvarna och dollarflickorna, de bagatellartade och sär­
skilt ur nyhetssynpunkt så värdefulla skämtbitarna!
– – – 
Cello parerade, föll ut och låste på ögonblicket sin
hånskrattande motståndares värja.
– Kanske vore det synd om en av oss, sade han.
Herr Planertz förstår möjligen vad jag menar, fortsatte
Cello, som genom en förrädisk och missnöjd ordens­
broder hade hört talas om ingenjörens metoder såsom
broder M. G. i Ädelstjärnan.

– Jag, jag, stammade den redan till hälften beseg­
rade, i det han fåfängt sökte avvärja slutanfallet.
Cellos battemang slog värjan ur den tunge fäktarens
hand, varpå han med kallt blod satte in dödsstöten.
– Vissa muntergökar skulle absolut icke kunna
reda sig utan dem, sade han hånleende och genom­
borrade den andres hjärta.
I detsamma bullrade en bil på gatan, och som ingen­
jör Planertz hade beställt bilen till detta hörn av par­
ken, närmade han sig nu vagnen. Cello hälsade sin
slagne motståndare med en ädel hattavtagning, var­
efter ingenjören steg in i bilen, som avlägsnade sig.
Ännu upphettad av striden, och med blodet kokande
av vrede, skulle herr Erlandsson, om han för ögon­
blicket varit fången i en romantisk stämning, tyckt sig
se en dödssårad ädling, som i hast ämnade söka hjälp
i Gråbrödernas asyl, vit om kinden och blödande ur
farliga sår. Snart stod den unge mannen ensam i det
matta månskenet, som sållade sitt fina ljus över par­
ken, där det gamla klostret hade legat, och där man
ännu i vindarnas tassel kunde urskilja mummel av
böner och klangen av värjor.








FEMTIONIONDE KAPITLET.

En ny medarbetare på tidningen och en ny
kostym.

På tidningen Kurirens redaktion hade alltsedan det
ögonblick, då Cello i den knarrande trappan till fabri­
kör Åviks stora träslott erhållit tydliga bevis på fröken
Åviks bevågenhet, en ny medarbetare trätt i tjänst.
Denne, som icke gjorde anspråk på någon avlöning,
utan mera av intresse för yrket inställt sig såsom
rådgivare, plägar i berättelser, dikter och på tavlor
avbildas som ett barn, med stor och rund panna,
klara ögon, naken kropp och korta vingar. Ofta satt
denne tystlåtne medarbetare intill Cello på hans stol.
när den rutinerade journalisten funderade över vad
han skulle hitta på för nya ting att skriva om. Den
vaksamme rådgivaren hade redan för Cello dik­
terat ett litet nätt kåseri, en bagatell om aftonstäm­
ningar och ett förälskat par; han hade vidare inspirerat
en lekfull satirisk artikel med anledning av att sofforna
vid Strandpromenaden börjat förfalla. Och en dag
lutade han sig intill den nitiske unge mannens öra och
viskade orden:
– Våra industrier!
Var kom det där ifrån, tänkte Cello. Det var ju
en ganska bra idé till en artikelserie. Jag skall tala vid
notischefen.

Cello handlade, som han hade tänkt, gjorde grundliga
förarbeten och kunde inom kort på den hetlevrade
notischefens bord framlägga artikeln numro ett under
den samlande rubriken Våra industrier. Denna artikel
handlade om Mekaniska verkstaden och åtföljdes av
porträtt av disponenten samt en exteriör av verkstads­
komplexet. Artikeln nummer två innehöll en beskriv­
ning över Möbelindustriaktiebolagets verkstad, likale­
des försedd med en porträttoval och en verkstadsbild.
Såsom nummer tre i serien inflöt en vacker middag en
utförlig skildring från

En rundvandring i fabrikör Anders Åviks
Plåtförädlingsfabrik.

Cello hade i egen person infunnit sig på kontoret
och där påträffat fabrikör Åvik, som han förut icke
kände. Först hade fabrikören slagit ifrån sig med
båda händerna; sedan, när hans uppmärksamhet rik­
tats på de två föregående artiklarna, blev han mycket
villig och tillmötesgående. Journalisten, som satt och
gjorde jämförande forskningar i fabrikörens drag med
ett annat ansikte i tankarna, fann sig mycket väl i
sällskap med fröken Åviks fader, som oupphörligen
kom in på tal om jakt och fiske. Först när det blev
fråga om porträttet, utbrast fabrikör Åvik:
– Å, för den sure! Aldrig, min unge herre! Jevler­
imä jag vill sitta och skylta på det där sättet!
Denna gammalmodiga uppfattning sökte Cello ge­
nom en för offret avpassad vältalighet att sakta
operera bort, ty av gammal erfarenhet trodde han
sig veta, att när väl porträttet stod där, blevo även

personer, som från början gjort mycket motstånd,
ganska tillfredsställda, om de icke rent utav blevo
glada. Slutligen hade fabrikör Åvik givit med sig;
artikeln blev skriven och pryddes därtill med en oval.
vari Anders Åviks rättframma och livliga ögon tittade
ut på läsaren.
– Han liknar henne, konstaterade Cello, som an­
vände sig av ett kronologiskt sett bakvänt men från
kärlekssynpunkt fullt riktigt uttryck. Han liknar
henne!
Denna artikel, som ju också haft sin upprinnelse
i den osynlige rådgivarens försynta viskningar i Cellos
öra, ledde till ett för de älskande lyckligt resultat.
Fabrikör Åvik gick nämligen omkring i familjen med
tidningen i handen och ropade upprepade gånger:
– Bra skriven! En pigg pojke den där! Jag undrar,
om han har lust för sjön?
– Om vem talar du, komma, Anders, frågetecken?
sade fru Åvik. Talar du om författaren till artikeln om
fabriken, frågetecken?
– Ja visst. Det var en pigg pojke! Det var det.
Di där journalisterna är ett roligt folk, lägger sina ord
väl – fulla i tusan! Märta! Har du sett artikeln?
Fröken Märta Åvik, som road hade lyssnat till Cellos
kostliga beskrivning över intervjun med fadern, skyn­
dade villigt till, riktade ett par stora och alldeles oskyl­
diga ögon mot fabrikören och frågade:
– Vilken artikel, pappa lilla?
– Det var märkvärdigt ... Jo, här ser du ju hela
min granna fabrik. Där sitter pappa! Hä!
– Nej titta, sade Märta och läste därefter artikeln

med mycket intresse. Den är ganska bra, sade hon till
sist.
– Ganska, ganska ... Alltid ska det vara ganska
eller tämligen här i huset. Det är helt enkelt en sju­
helsikes bra skriven artikel, det är det! Men du ville
nog haft den på poesier och själv suttit i bladet, din
lilla tossa!
– Dina uttryck äro rätt egendomliga, punkt, in­
föll fru Åvik leende. Du tager då i, komma, kära
Anders, komma, så att man kunde tro, komma, att
hela världen stode i brand, utropstecken!
– Jag ska bju pojken på en sup och en smörgås,
avgjorde fabrikör Åvik. Men, och härvid vände han
sig med tillgjord ödmjukhet till modern och dottern,
var nu så snälla och tag honom som han är. Det är
en enkel och hygglig ung karl, och han bryr sig inte
om några schåser. Törs jag be de ärade grevinnorna
och friherrinnorna här i huset att vara vänliga mot
honom – och du Märta, du behöver inte rynka på
näsan åt honom, som du brukar göra, så fort en män­
niska i byxer kommer in i familjen. En sup och en
smörgås! Ja!
Märta Åvik inrapporterade sin faders gynnsamma
åsikter om publicister i allmänhet och om hennes
egen journalist i synnerhet för den unge mannen, som
triumferande smålog. Då Cello nu förstod, att han
när som helst kunde vänta en bjudning till familjen
Åvik, beslöt han att omedelbart sätta i verket den
länge närda planen att beställa sig en jaquette, till vil­
ken han en dag lät taga mått, medan fröken Åvik med
mycket likgiltig min vandrade på gatan utanför skräd­
deriverkstaden.

*


Skräddarmästare Vasander hade suttit en hel dag
och låtit nålen blänka och dyka i ett mörkt tyg, som
så småningom skulle forma sig till en elegant jaquette
åt journalisten Bengt Erlandsson. Medan skräddarmäs­
taren under tystnad arbetade, då och då läskande sig
med ett glas ljummen svagdricka, över vars kanter
han lagt ett avrivet tidningspapper för att mota de
törstiga flugorna, vädrade flera gånger hans näsa för
att söka utröna, vad hustrun skulle laga till kvälls­
mat. Ödet ville nu, att oset av en biff vid sjutiden på
aftonen trängde in genom hans halvöppna fönster,
och detta os satte liksom nya krafter i skräddarmäs­
tare Vasander, som trodde, att det härrörde från
köket; han tänkte med välbehag på det ögonblick, då
han finge sätta kniven i det välstekta köttstycket och
dricka ett glas kall svagdricka till måltiden. Nålen dök
och glimmade, medan svettpärlorna stodo Vasander i
pannan, men varje gång han kände sig trött och ledsen,
tänkte han på den väntande belöningen. Nu ville emel­
lertid olyckan, att detta behagliga biffos kom, icke
från skräddarmästare Vasanders kök, där för ögon­
blicket sysslolöshet härskade, utan från familjen Banc­
kenberg i övre våningen. Med hjälp av falska och nyck­
fulla vindpustar hade elaka andeväsen i drevkedjor
fört fram oset mot Vasanders öppna fönster och där­
med även drivit fram osunda och överspända drömmar
i skräddarmästarens huvud.
När nu hustrun kom in till herr Vasander vid halv
åttatiden och anmälde, att kvällsmaten var framsatt,
reste sig herr Vasander, blinkade förtroligt åt makan,
lade ifrån sig det svarta tyget och hasade ut i köket
på sina nötta tofflor. När han kommit ut i denna verk­

stad för tillverkande av läckerheter, kunde han emel­
lertid icke återfinna ett spår av biffoset. I stället låg
en otrevlig doft utbredd över det lilla köket, och då en
karott, fylld med stinkande kabeljostycken, äntligen
stod rakt under näsan på skräddarmästare Vasander,
hade en vacker dröm hänsynslöst utan föregående var­
ningar blivit krossad.
Herr Vasander reste sig under tystnad från bordet,
utbytte under tystnad de nerkippade tofflorna mot ett
par med draghål prydda sandaler, satte en mässings­
knapp i sin kraglinning och halmhatten på huvudet,
alltjämt utan att yttra ett ord. Hustrun, som med fasa
åsåg dessa dödstysta och hotande förberedelser, sade
endast:
– Jesus! Ska du gå igen Vasander?
De gröngula hängmustascherna rörde sig icke till
svar. Herr Vasander öppnade dörren, varefter han tyst
och stilla försvann. Fru Vasander skyndade efter
honom ut på gården; ett genomträngande och hyste­
riskt skri hördes över planen och upp till familjen
Banckenbergs våning, där assessor Banckenberg stack
ut sin tunna, förnäma näsa från ett fönster, blottade
sin aristokratiska tandrad och frågade med ädel di­
skretion och låg stämma:
– Hennes majestäts tillstånd? Ah, jag förstår! Den
lille tronföljaren väntas. Ah, fru hertiginna!
Härefter drog han åter in huvudet, medan ett nytt
skri hördes, denna gång följt av ett klagande, lång­
draget utrop:
– Vasander går! O, Vasander går!
En smäll i grinden tillkännagav, att Vasander för­
svunnit, och detta betydde åter en veckas förvirring på

verkstaden, hela skurar av förbannelser från dem, som
skulle prova, och en oavlåtlig jämmer i familjen Va­
sanders kök.
Några dagar därefter infann sig herr Bengt Er­
landsson för att prova sin nybeställda jaquette. Det
var med denna, som han skulle göra sitt inträde hos
familjen Åvik, och med denna, som han skulle pro­
menera med fröken Åvik under de mörka trädkro­
norna, lyssna på vindens sus, fågelkvitter och vattnets
sorl vid stranden. När Cello, som gick med militäriska
steg och utspänt bröst, manlig och segerrik, fylld av
vackra framtidsdrömmar, nalkades skräddarmästare
Vasanders dörr, möltes han av hustrun, som i handen
bar ett tvättbräde och i ögonen sorg och förtvivlan.
– Goddag, hälsade Cello med höviskt behag. Jag
antar, att vi har vår duktige skräddarmästare inne?
Ett klagande skri bröt ut från fru Vasanders läppar;
hon bredde ut armarna, alltjämt hållande tvättbrädan i
den ena handen, och jämrade:
– Vasander går! Vasander går!
Cello, som icke förstod detta korta och talande ut­
tryck och icke heller kunde se ruckleriets bilder bakom
de knappa orden, måste fråga flera gånger, innan han
äntligen, röd i ansiktet av förargelse förstod, att det
kunde dröja länge, innan han kunde få avprova det
efterlängtade plagget.
– Vad är meningen med detta? frågade han strängt.
Men fru Vasander saknade ord, som kunde sprida
ljus över dramat; Cello hörde visserligen, att hon
nämnde ordet kabeljo ett par gånger, men hon upp­
blandade sitt tal med så många utrop och avbrutna
ljud av förtvivlan, att kunden slutligen skakade på

huvudet och gick sin väg. Det var nämligen första
gången den unge mannen begagnade sig av herr Vasan­
ders sk räddarkonst, och han var följaktligen alldeles
oförberedd på dylika katastrofer.
– Förbannelse över skräddarmästare Vasander,
fräste den temperamentsfulle representanten för tredje
statsmakten, när han nu gick den soliga gatan fram,
medan han funderade över hur han skulle kunna på­
skynda utförandet av den beställda kostymen. – En
sån usling!
Cello kände en barnslig besvikelse, som hos honom
till sist utlöste en brinnande lust att trotsa herr
Vasanders skräddarkonst, och det var icke långt
borta, att han hade vänt om till verkstaden och
avtvungit hustrun det halvfärdiga arbetet för att
lämna detta till en annan av detta yrkes mästare.
Plötsligt får Cello sikte på två bekanta figurer, dem
han så ofta lagt märke till under sitt arbete i staden,
och mellan dessa två herrar syntes en tredje, vilken
icke gärna kunde vara någon annan än den efter­
sökte Vasander.
– Hallå, herr Vasander, ropade den glatt över­
raskade journalisten.
– Vafalls, mumlade till vänster herr Backlund och
strök lömskt sin mustaschsvans.
– Vad gäller saken? hojtade till höger den gråe och
fete herr Stoltz, i det han stirrade herr Erlandsson in
i ansiktet.
Men Cello nalkades obevekligt med snabba och be­
slutsamma steg.
– Goddag, herr Vasander, hälsade han. Jag skulle

ju prova i dag. Jag hade säkert löfte, herr Vasander,
var så snäll och kom ihåg det!
Herr Vasander, som hade gått i flera dygn, och
tillsammans med herrar Backlund och Stoltz, vilka all­
tid voro oberoende av tiden, inspekterat alla stadens
små ölkaféer och spritrestauranger, stirrade på Cello
med ett par trötta ögon. Halmhatten hade han långt
ner i pannan, och de grönaktiga mustascherna hängde
oklippta och bedrövliga.
– Goddag, herr Erlandsson, svarade han matt och
dovt. Har vatt upptagen. Har hatt bekymmer.
– Kan inte stå till hands när som helst, inte att ta
på hyllan när det behagas, inföll den trotsige herr
Stoltz, som genom en mängd handrörelser imiterade
pressjärns gång och saxars klippande, medan han
ibland torkade sig i pannan.
– Sitta på verkstan dan i ända, mumlade den för­
siktigare herr Backlund. Känn på själv!
Cello brydde sig icke om de två beskyddarnas före­
brående uttalanden; han var alldeles upptagen med
studiet av herr Vasanders ansikte och beslöt sig plöts­
ligt för en vågsam kupp. I det han inbjudande krökte
sin arm, som om han skulle ha fört fröken Åvik till
ett festligt dukat bord, nalkades han skräddarmästa­
ren och dennes kamrater.
– Jag har en hälsning till herr Vasander och vill
tala till honom ensam. Bara en minut, mina herrar,
bara en minut, yttrade journalisten parlamentariskt,
varefter han utan vidare drog herr Vasander ur kam­
ratkretsen, förde honom avsides och lömskt vädjande
fortsatte: – Jag kan hälsa så innerligt från fru Vasan­

der och de små barnen. Fru Vasander längtar så myc­
ket efter herr Vasander, det skall jag bara tala om.
– Gör hon det? mumlade herr Vasander misstroget.
– Ja, det gör hon, och hon gråter för herr Vasan­
ders räkning.
– Jag följer med, mumlade den besegrade skräd­
darmästaren.
Medan herrar Backlund och Stoltz under häftiga
rop eller lömskt mummel på avstånd följde Cello och
skräddarmästaren, lyckades den unge mannen under
milt samspråk och varma övertalningar äntligen få
herr Vasander inom grinden. Där blev han mottagen av
hustrun, som hängde tvätt på gården, med tårar och
förebråelser, dem Cello dämpade medelst häftiga blink­
ningar och knytnävsskakningar bakom den andres axel.
Alldeles vid ingången till verkstaden hälsades desslikes
skräddarmästaren välkommen av assessor Bancken­
berg, som just då utträdde med en liten blomma i
handen och en rönnbärskvist i hatten, sålunda smyc­
kad till hovfesten i Trianon.
– Välkommen, monseigneur, sade han och bugade
förnämt för herr Vasander, som efter någon liten
vila återgick till sitt arbete med det mörka tyget, i
vilket nålen snart åter blänkte och dök med en iver,
som om aldrig något avbrott ägt rum.

*

Liksom för att göra bot för sina synder hade skräd­
darmästare Vasander lagt ännu mera vadd på axlarna
till Cellos jaquette än han annars brukade göra, och
som journalisten av naturen var något smal och spens­
lig, togo sig de kraftiga axelpartierna ganska bra ut;

han tedde sig på en gång atletisk och smidig, när han
nu, alldeles ovetande om att vara inregistrerad i Vasan­
ders atletklubb, en solig eftermiddag gick bort för att
efterkomma fabrikör Åviks vänliga inbjudan till en
sup och en smörgås i familjekretsen. Cello blev mot­
tagen av hushållerskan Alma, som hälsade honom med
nedslagna ögon, en vältalig bild av förvetenhet och
tystlåtenhet, varefter han steg in i det stora rummet,
där taffelpianot stod, och där den unge mannen en
gång ganska orolig hade väntat med mormors guld­
hjärta i sin hand.
Nu var Cello lugn och segerviss men en smula ny­
fiken; han fann fröken Åvik vackert klädd i en lätt
klänning med skuldrorna tämligen synliga; han iakt­
tog skuggor av ett par darrande blad på det vita hullet,
en hälsning från träden vid fönstret, medan han bu­
gade sig för fadern, och under det presentationen för
fru Åvik, född Tabell, försiggick. Fabrikören var hög­
röstad och livlig som vanligt, fru Åvik klar, lugn och
välvillig samt precisare än någonsin i sitt sätt att tala;
Märta Åvik tedde sig stilla och artig, fåmäld och på­
passlig. Hon aktade sig noga för att på något sätt röja
sin hemlighet; hon var rädd, att den skulle bli om­
kullpratad och sönderdiskuterad; hon förvarade den
som om hon förvarat en ömtålig fjäril under en glas­
kupa.
Samspråket rörde sig från fru Åviks sida först om
journalistik, sådan hon uppfattade den genom greve
Carls glasögon, därefter om tjuven Far i Skåpet och om
redaktör Erlandssons vänlighet att överlämna det för­
lorade smycket, varefter fru Åvik började tala om
grevinnan Augustas roserier, vilka ofta varit föremål

för tidningsmäns intresse. Nu råkade Cello veta, att
tidningarna icke voro så intresserade för grevinnan
Augustas roserier som grevinnan Augusta för att få
sina vackra roserier omtalade, men han hade blivit en
vis man, och därför teg han. Cello gjorde ett städat in­
tryck på fru Åvik; han föreföll henne att vara en
hygglig person. Fabrikören, som icke lodade eller pej­
lade eller undersökte utan tog allt enkelt och öppet,
förplägade Cello av alla krafter. Denne berättade
historier på sitt vanliga sätt, och fabrikören förban­
nade sig på, att den unge mannen var intresserad för
fiske. Till sist började herr Åvik att utösa ovett över
vederbörande myndighet, som aldrig ägnade en tanke
åt båtbryggan, vilken närapå var fallfärdig.
– Vi ska se till, sade Cello med allvarlig min och
tog upp anteckningsboken. Vi ska se till!
När Cello omsider efter en i allo behaglig afton
avlägsnade sig, följdes han artigt ut i tamburen av
fröken Åvik, som viskade i hans öra:
– Vad du är stilig i kväll!
Den unge mannen bröstade sig utan att kunna ana
den jättetjänst skräddarmästare Vasander hade gjort
honom med axelvadderingen och lutade ett ögonblick
sitt huvud mot flickans kind. Fröken Åvik viskade på
nytt:
– Riktigt ståtlig, min älskling. Hon tillade ömt:
Säg det vanliga innan du går!
Cello väste i dunklet:
– Jag älskar dig!
Härefter kysste de varandra, och Cello försvann efter
att ha avlagt sitt första officiella besök hos fabrikör
Åvik. När han kom ut i den tysta kvällen, var han

något nedslagen över att icke ha flickan vid sin sida
men särdeles belåten med förloppet av aftonen. Han
började känna sig riktigt hemmastadd.
När herr Erlandsson hade avlägsnat sig, sade fabri­
kör Åvik till sin maka:
– Var inte det en pigg pojke, den! Du kan ge dig
nitton på, att han ger skall för den där båtbryggan.
– Kära Anders, komma, sade fru Åvik, jag tyckte,
komma, det var en mycket hygglig ung man, punkt.
Han förde sig väl, komma, och tedde sig sansad och
anspråkslös, punkt.
– Nå, du då, fröken Surmula, sade fabrikör Åvik
med en viss hätskhet ihågkommande fallet Planertz.
Du har nog haft ledsamt som vanligt förstås. Men
inte för jag kan begripa, vad det är för en ung­
dom, som växer upp ... Och likadant är det med
Frans – tror ni inte att den där löjan kom att tala om
en idealisk syn häromdan, eller vad det var. Nej,
annat förr i världen! Då var det så, att det brann i
alla knutar, men vart i h–
Fru Åvik blickade leende upp på sin make.
– Men Anders då, utropstecken! Vad är det du
säger? frågetecken, avbröt hon.
– Pappa gör mig verkligen en stor orättvisa, före­
brådde fröken Åvik. Jag var mycket förekommande
mot herr Erlandsson, skall jag säga pappa.
– Ja, komma, avslutade fru Åvik, född Tabell. Du
har i afton i allo uppträtt på ett tillfredsställande sätt,
punkt. Precis på samma sätt skulle lilla fröken Sigrid
ha uppträtt, komma, och det var just härigenom,
komma, som hon vann allas hjärtan, punkt.








SEXTIONDE KAPITLET.

Florinus.

Under de många besvärliga dagarna efter Gyllene
triangelns krasch, då Karl Ludvig både för egen och
för Cellos räkning hade växelomsättningar och dylika
ledsamheter att tänka på, stod till hans förfogande
bland springpojkarna på kontoret en mycket vaken
och duglig gosse, som så småningom lärde sig att ha­
stigt och ordentligt fullgöra även dessa Karl Ludvigs
privatärenden. Pojken passade icke endast tiderna per­
fekt, han kunde även namnen på alla kassörer och
bankkamrerare, och så småningom lärde han sig utan­
till de smeknamn på växlar och reverser, som den
fantasifulle Cello uppfunnit, och vilka Karl Ludvig helt
allvarligt och tanklöst brukade användea sig av. Karl
Ludvig kunde till exempel en dag ropa till pojken:
– Pass på i da! Vi har Lella Eländet klocka ett!
Den duktige springpojken svarade då nästan på
ögonblicket:
– Kamrer Bolin, Affärsbanken. Herr Sjöblom och
herr Ingvers i borgen.
En annan gång kunde Karl Ludvig rikta följande
ord till sin förtrogne budbärare:
– Passa på Tanklösheten i möra!
Varpå pojken svarade:

– Kamrer Rosenhane i Kreditbanken. Herr Fager­
berg och herr Lund i borgen.
– Rätt! Dä ä rätt! Du kommer å gå långt, mumlade
Karl Ludvig, belåten över sin förträffliga dressyr och
över den begärlighet, varmed den unge mannen satt
sig in i dessa ömtåliga och viktiga ting.
Denne pojke, som hette Ivan, erhöll på grund av
sin vakenhet och påpasslighet Karl Ludvigs förtroende
även i andra saker, såsom till exempel att lacka och
adressera alla små paket, dem kamrern brukade sända
omkring till sina anförvanter vid jultiden, och dagarna
före julafton kunde man också få se Karl Ludvig och
Ivan sitta på kontoret efter arbetstiden, mycket upp­
tagna med sådana göromål.
– Ivan, slog du in Snöflinga?
– Ja, kamrern, svarade Ivan.
– Vem te?
– Till tant Klara, svarade Ivan.
– Å di två könfektlådera då?
– Till tant Malin och faster Lilli, svarade den upp­
tagne pojken, som höll en drypande lackstång, utefter
vilken en gul låga kröp, i ena handen samt ett väldigt
sigill i den andra.
Vid plommontiden detta år hade emellertid den
duktige Ivan olovandes gjort ett besök i en privatträd­
gård, varvid han fallit ned och brutit ena benet, hårt
straffad för sin lystnad, vilken dramatiska händelse
haft till följd, att en annan springpojke måste anställas
i den skadades ställe, över detta sörjde Karl Ludvig
ganska mycket, dels av medkänsla med den i olycka
komne och dels på grund av de svårigheter, som skulle
uppstå, innan han fått vikarien inställd på Lilla Elän­

det, Tanklösheten, Stora Skammen och Junidemonen
med flera papper. Utav de övriga pojkar, som voro
anställda på kontoret, fanns det ingen, som han ansåg
värdig det förtroende, han en gång givit åt Ivan, var­
för han alltså satte sitt hopp till en av de ynglingar,
vilka efter annonseringen skulle infinna sig såsom
sökande.
En vinterdag, då Karl Ludvig klockan nio på mor­
gonen skulle gå upp till kontoret, var trappan fylld av
en skara stojande pojkar, vilka trängdes och knuffades
så mycket, att kamrern nästan höll på att icke komma
fram. Då Karl Ludvig boxat sig upp i vestibulen, över­
blickade han denna livliga ungdomshär, i vilken var
och en åtrådde den omannonserade platsen. När
kamrern då med tankfulla ögon mönstrade skaran,
lade han märke till en pojke på ungefär sexton år,
ganska liten och bred till växten, med blek hy, trotsiga
ögon och en stämma, som överröstade alla de andras.
Denne pojke fäktade med armarna och hojtade åt
kamraterna:
– Stilla där! Ser ni inte att det är en fin herre, som
kommer! Håll er lugna! Låt bli trappfönstret! Du spot­
tar på golvet, Emil o. s. v.
Karl Ludvig blev intresserad av det livliga människo­
exemplaret, och när han sedermera inne på kontoret
gjorde sin generalmönstring, underkastade han sär­
skilt denne gosse ett ingående förhör.
– Va hetter du, min pojke? frågade Karl Ludvig.
– Florinus, blev svaret.
– Va hetter du te efternamn?
– Stoltz, svarade pojken.
– Far å mor lever?

– Ja då, svarade Fiorinus. Mamma har mangel.
– Din pappa då? fortsatte den grundlige människo­
forskaren.
– Han arbetar ute i stan.
– Va ä de för någet arbete han har där, min lelle
pojke?
Vid denna fråga började den brede och satte pojken
att hiva med armarna, som om han kastat undan ved­
klabbar; han tycktes också draga i rep och taga emot
paket från en annan person, varefter han svarade:
– Han hjälper till med lite utå varje.
Sedan Karl Ludvig ställt ytterligare några frågor till
den unge Florinus Stoltz, beslöt han sig för att antaga
denne till springpojke, särskilt som gossen tycktes vara
ofantligt vaken och arbetshungrig. Florinus trädde i
tjänst och syntes till en början taga befälet över de
andra pojkarna på kontoret, men så småningom gick
det emellertid upp för Karl Ludvig, att gossen icke
motsvarade hans ljusa förväntningar; Florinus försum­
made sig flera gånger och fick mottaga förebråelser,
men eftersom han vid ett tillfälle ordentligt passat på
Stora Skammen, lät Karl Ludvig tillsvidare udda vara
jämnt och manade pojken att rättvist dela arbetet
med kamraterna, vara plikttrogen o. s. v., vilket allt
Florinus under en mängd armrörelser och utrop för­
säkrade att han redan var, liksom han i fortsättningen
ämnade förbli det. I december skulle det farligaste
av Gyllene triangelns ledsamma papper, Glädjens
bödel, skötas om, och ehuru konsortiets sorgeaffärer
numera voro förhållandevis lättöverkomliga, medförde
dock varje sådan pers en liten smula oro, vilken skulle
kunnat kallas ett nervernas eko av den forna skräcken.

– Alltså, ropade Karl Ludvig en dag till Florinus,
som betraktade sin mäktige chef med inställsamma
och falska ögon. Alltså, nu tar du Glädjens bödel å går
bort te Lantmännens kreditbank mä!
Sedan Florinus blivit ordentligt insatt i uppdragets
alla detaljer, begav han sig i väg, men när klockan nal­
kades två, den kritiska banktiden, mottog Karl Ludvig
en ringning med vänligt påpekande, att det farliga
papperet skulle förfalla till betalning inom en kvart.
Förskräckt gjorde Karl Ludvig flera telefonringningar,
reste sig häftigt från sin stol och skyndade därefter ut
på gatan i hopp, att slumpen skulle föra honom i
Florinus’ väg. När Karl Ludvig nalkades Mötesklockan
vid torget, fick han se, att en bagarevagn hade tappat
ena hjulet och stjälpt omkull; man höll nu på med att
frånspänna hästen, under vilken procedur en hel del
människor hade samlats vid olycksplatsen. För Karl
Ludvig betydde denna katastrof ingenting mot Gläd­
jens bödel, och han skulle aldrig ha stannat, om han
icke i detsamma hört en röst, vilken han tyckte sig
känna igen.
Främst i ledet intill den stjälpta bagarevagnen får
Karl Ludvig plötsligt se Florinus stå, fäktande med
armarna och ropande med gäll röst:
– Är det ingen, som tar upp bullarna? Fem limpor
i snödrivan. Sockerbröna blir våta. Gifflarna ligger i
rännsten.
Utom sig av vrede trängde sig Karl Ludvig fram
genom hopen, högg Florinus i kragen och förde honom
ut ur ringen, varfter det farliga bankärendet i sista
minuten blev klarerat. Som emellertid Florinus nu
rågat sina många försummelsers mått, erhöll han be­

sked om, att man inte längre kunde använda honom
på kontoret.
– Nu, sade Karl Ludvig, går du hem te di mamma,
å säjer, att du har buret dej dumt åt, å att du får sluta
i nästa vecka. Din lelle uschlinge!

*

Karl Ludvig gjorde sina julförberedelser med gott
lynne, i all synnerhet som en stor överraskning beretts
honom tio dagar före midvintersfesten. Under flera år
hade ju Karl Ludvig i Norge letat efter en äldre kvinn­
lig anförvant, kallad tant Babba, vilken emellertid
icke kunnat återfinnas, varför den släktkäre mannen
till sist uppgivit saken och börjat betrakta den efter­
lysta tanten såsom död. När nu julen närmade sig,
mottog han till sin häpnad ett meddelande från en
anförvant, att tant Babba eller fröken Barbro Silvén
verkligen under en tid uppehållit sig i Norge, men för
många år sedan flyttat därifrån till Svendborg i Dan­
mark, där hon länge innehaft en karamellaffär. Nu
hade emellertid tant Babba sitt hemvist i Enköping,
där hon tydligen ämnade sluta sina dagar; hon drev
även där karamellhandel fastän i obetydlig skala, ty
tant Babba hade lyckats samla en god slant under sin
mångåriga affärsverksamhet i den idylliska danska
staden.
Väl underrättad om detta gav sig Karl Ludvig ingen
ro förrän han kommit i kontakt med tant Babba, som
blev högtidligen förtjust över sin avlägsna anförvants
vänlighet, helst som hon på grund av intriger och prat
inom släkten en gång i tiden rest till utlandet för att

glömma och arbeta. Icke nog med att tant Babba skrev
till Karl Ludvig, därvid användande sig av ett skrift­
språk på något bruten svenska; hon företog ett besök
hos honom och snöade ner just kort innan jul, grät av
rörelse och överlämnade till Karl Ludvig en del små
godsaker, företrädesvis så kallade slickepinnar, korta,
smala träribbor, i vars ena ända hängde karamell­
plattor med deviser: Til lykke, Tusind hilsen, Megen
glaede, bedstemor! etc.
En afton under detta besök satt tant Babba till­
sammans med sin förtjusta anförvant i dennes trevna
dubblett, pratande om det fjärran broderlandet Dan­
mark, från vilket tanten hade väl hundra ting att
förtälja. Hon talade om Fyens vackra skärgård, om
alla de glindrande lyktorna på roddbåtarna vid St.
Hans, om den gröna ön, där Elvira Madigan låg be­
graven, om det stora slottet och de ljusa bokskogarna,
om svanen i dammen och om storken på taket, vid
vilket allt tal Karl Ludvig, som aldrig någonsin besökt
Danmark, kom att erinra sig Andersens sagor. Ju
mera tant Babba berättade, desto mera intresserad blev
Karl Ludvig, och till sist utbrast han:
– Som i sagboka, tant Babba! Precis som i sagboka!
Bäst nu tant Babba långsamt och stilla ordade om
den idylliska vrå av världen, där hon framlevat så
många år, ringde det på dörren, och när Karl Ludvig
öppnade, fick han se tvenne herrar, den ene kort, fet
och grå, den andre lång, något lutad och med bruna
hängmustascher.
– Är det herr kamreren, som jag själv talar med?
frågade herr Stoltz med en viss högdragenhet.

– Ja, det är det, svarade Karl Ludvig, som bad de
två herrarna stiga in i tamburen.
– Jag är Florinuses fader, presenterade sig herr
Stoltz, och jag kommer hit för att skaffa min son lag
och rätt. 
– Jaså, på det viset, sade Karl Ludvig med käckhet
och någon vrede. Jaså, detta är Linus far. Då vell ja
säja mä däsamma, att han inte har skött sin plats.
– Han heter inte Linus, rättade herr Stoltz för­
nämt. Han heter Florinus, emedan att min håstru heter
Flora och jag själv heter Linus. Så att vi har slagit
ihopa namnet på min son.
– Mycke knepigt gjort, mumlade herr Backlund
erkännande bakom sin väns rygg.
– Nu hörde jag, att herr kamreren kallat honom
vid usslinge samt kört honom ifrån arrangemanget på
kuntåret.
– Så är det, svarade Karl Ludvig uppbragt. Han
passa inte tidera å gjorde förresten ingenting annat än
smet ifrå arbetet. Dä ä synd om föräldrarne men –
– Pojken är från ett välfostrat hem, ifyllde låg­
mält och med rörd stämma herr Backlund. Arbetsam
far och –
Under tiden hade den lilla tant Babba kommit ut i
dörröppningen, och lyssnade där med klara och vän­
liga ögon till det märkvärdiga samtalet, vilket hotade
att aldrig få något slut. Till sist ansåg sig Karl Ludvig
tvungen att bjuda de båda männen, som alltmera och
mera pressat honom bort emot herrumsdörren, att
stiga in, varvid herr Stoltz gjorde en grandios bug­
ning för tant Babba, under det herr Backlund mum­
lade en aftonhälsning bakom sina hängmustascher.

De båda vännerna togo plats i sagosoffan medan Karl
Ludvig förde den gamla damen in i sin sängkammare,
där han på enträgen uppmaning av tanten berättade,
vad besöket gällde. När emellertid tant Babba fick höra
talas om att en liten gosse skulle mista sin plats, blev
hon mycket rörd och gripen, klappade Karl Ludvig på
armen och bad honom i kärlekens namn att låta den
lille få stanna kvar. Tant Babba talade om Krubban
och om Betlehems stjärna, och hon bad Karl Ludvig
på sin brutna svenska att vara barmhärtig.
– Ja, men den uschlingen glömde Glädjens bödel.
Lömmeln! Esses!
– Kom ihåg, Karl Loddvi, vädjade tant Babba med
sin darrande stämma. Var menskelig, var human! Var
human, lille Karl!
Efter en liten stund kommo Karl Ludvig och tant
Babba åter ut till herrar Backlund och Stoltz, varvid
Karl Ludvig meddelade, att han skulle återtaga Flori­
nus i tjänst, om denne lovade att bättra sig, varjämte
han påpekade, att han toge honom tillbaka uteslutande
därför, att en kär anförvant fällt förböner för den slar­
vige ynglingen.
När herr Stoltz fick höra detta, reste han sig upp ur
sagosoffan och sade med utsökt artighet, vänd till tant
Babba:
– Jag tackar på mitt eget och å min sons vägar.
– Mange tak, svarade tant Babba.
– Är damen ifrån Amerika? frågade herr Stoltz,
som urskilt ett främmande tungomål.
– Nej, ifrå Danmark. Och nu är den saken klar,
avgjorde Karl Ludvig och reste flera gånger på krop­
pen, som om han genom dessa häftiga rörelser sökt

draga upp herr Backlund ur sagosoffan och få de båda
besvärliga herrarna att avlägsna sig.
– Jag har en bror i Danmark, mumlade herr Back­
lund.
– Där lögst du nog, morrade herr Stoltz, som just
tänkt att säga precis detsamma. Ett mycke präktigt
land i alla anseenden. Stårslagna utställningar. Och ett
som ett annat!
När tant Babba hörde den fete och korte herrn tala
så artigt om det land, som nästan blivit hennes andra
fädernesland, skyndade hon genast bort till sin väska
och framtog därur tvenne i silkespapper inslagna slicke­
pinnar, den ena med inskriptionen Tusind kys och den
andra med devisen Til lykke, med vilka vängåvor
herrar Backlund och Stoltz äntligen avlägsnade sig,
medan Karl Ludvig guppade framför dem, som om
han skulle ha sjasat ut höns genom en grind. I dörren
vände sig herr Stoltz och sade:
– Får ha den äran att lyckönska med en god jul!
När de båda vännerna efter att ha räddat Flori­
nus Stoltz hotade anställning såsom vaktmästare på
Mekaniska verkstadsaktiebolaget kommo ut i vinter­
diset, ställde de sig under en lykta för att undersöka
gåvorna. Härvid frågade herr Backlund lågmält:
– Vad står det på din? Står det något, va? På min
slår det Till Lycka.
– T, u, s ... stavade herr Stoltz. Såvitt att jag ser
rätt med ögona, fortsatte han förvånad. Det står en
svårdåm på min!








SEXTIOFÖRSTA KAPITLET.

Vill ni se mina lejon?

Hade miljoner härolder i röda syrtuter och med
silvertrumpeter i händerna infunnit sig vid jordens vik­
tigare och oviktigare punkter för att smattra fram bud­
skapet om att herr Bengt Erlandsson blivit för­
lovad med fröken Märta Åvik, dotter till fabrikör
Anders Åvik härstädes och hans maka, född Tabell?
Nej, i verkligheten hade detta demonstrativa kun­
görande icke ägt rum, fastän de nyförlovade tycktes
tro, att så var förhållandet, och att alla medmänniskor
i stad och på landsbygd skulle vara fullt underkunniga
om den viktiga nyheten.
I likhet med andra nyförlovade tyckte sig Cello
och hans fästmö vara tvenne ljusgestalter; de övriga
medmänniskorna löpte som fattiga, grå möss långt
nedanför dem. Men det krävdes dock av dessa under­
ordnade varelser, att de skulle rikta sina tankar och
blickar mot det väsentliga i livet. För fröken Åvik var
det väsentliga herr Erlandsson, och för denne var det
väsentliga fröken Åvik. Tillsammans bildade de den
ringsmyckade urväsentligheten, stående på jordklotets
grönaste och högsta topp.
I dag, och det var en dag, när ännu en gång våren
hade börjat blomma, hade det på redaktionen varit tal

om ett modekåseri, vid vars genomläsande korrektur­
mannen med djupsinnig min förklarat, att vissa ut­
tryck inte voro riktiga. Den fete och hetlevrade lille
notischefen, som icke var hemma på modeartiklarnas
område, vände sig till Cello, som forskande genomsåg
manuskriptet, varefter han med klingande röst yttrade,
vänd till alla i rummet närvarande:
– Den här saken vet jag bara en, som kan klara ut.
– Leende Turiddo av japanoriskt ursprung, vem
menar du? frågade notischefen, medan han vårdslöst
kastade en notis om tvenne dömda lösdrivare i manu­
skriptkorgen.
– Märta förstås, svarade Cello med en viss köld.
Min fästmö!
– Ah, det var så sant, sade notischefen lika vårds­
löst, i det han bredvid lösdrivarna placerade en fader­
mördare i Borås, som nyligen hade erkänt sitt brott.
Cello log ett föraktfullt leende vid notischefens ut­
tryck ”det var så sant”. Även denne var en av dessa
i vardagens enahanda fångna, vars ögon icke blixtrade
avundsamt eller beundrande, när han hörde den vita
gudinnans namn nämnas.
– Nå, och du är alltså belåten att vara en sig så
kallander fäpsteman, fortsatte notischefen, som nu i
korgen nedlade meddelandet om en person, den där
tagit sitt liv genom att hålla huvudet i en med vatten
fylld tunna, och vilken notis försetts med den alltför
lätta rubriken ”Sätten äro mångahanda”.
– Om sådant talar man inte vitt och brett, förkla­
rade Cello högtidligt, som om han hade fruktat, att
notischefen skulle gripa hans eget och Märta Åviks
hjärtan, skriva ”Från allmänheten” i kanten på det

ena och ”Vad vi sluppit äta” på det andra samt där­
efter stoppa dem i korgen tillsammans med lösdrivaren,
fadermördaren och den olycklige mannen med huvudet
i vattentunnan.
– O, fortsatte den upptagne notischefen. Kärlekens
viskning haver även jag avlyssnat en gång. Hon gav
mig korgen efter en bostonesisk vals, och jag sände
henne i gengäld en likgiltighetens Faderulla!
Han lät pennan gå, medan han talade och rökte
och ritade raskt på en liten notis rubriken ”Försvun­
nen” och på en annan ”Räddad som genom ett under­
verk”, vilka båda gjorde sällskap med de andra i
manuskriptkorgen, som kunde rymma allt av världens
ve och fröjder inom sina lätta spångaller.
– Då var det inte den rätta då, svarade Cello. Jag
skall emellertid be min fästmö ordna den här saken.
Cello satte sig till att arbeta med en artikel, i vilken
han yrkade på ett kraftigt ingripande mot en oför­
skämd larv, som hotade att fördärva fruktträden. Bäst
som han var i farten med larven, den han överöste
med ett lärt ovett, nyligen inspirerat av en pomologisk
specialist, kom en springpojke in och meddelade, att
en herre anhöll att få tala vid redaktör Erlandsson.
Den främmande dröjde i det lilla halliknande för­
rummet till redaktionslokalen. Cello lade genast
pennan ifrån sig och gick ut till den väntande. Denne
var en storväxt man, som bredbent stod vid ett
bord; han vaggade på kroppen och liknade en sjö­
man på däck men vände bort huvudet liksom för att
låta herr Erlandsson så länge som möjligt sväva i okun­
nighet om vem han var. Men Cello kunde icke miss­

taga sig på denna gestalt; han kände nästan ögonblick­
ligen igen direktör Olsén.
– Nej men, Olsén!
Olsén vände nu huvudet mot Cello och visade sitt
pojkaktiga ansikte, där icke ett spår av bekymmer
kunde avläsas. Han var sig alldeles lik, något mera sol­
bränd än förr.
– Ja, nu är jag här igen, sade herr Olsén, men det
är omöjligt för dig att gissa i vad egenskap. Jag tror
inte du skulle kunna gissa det, om du finge en miljon
– men vi ska för resten tala tyst om miljonerna, det
är sant! Ja, må du tro, gamle gosse, mycket har hänt
mig, sedan vi råkades sist.
– Mig också, avbröt Cello ivrigt. Mig också ...
Märta –
– Och du kan knappast fundera ut, så fiffig du än
må vara, hur jag hittills har lyckats bärga min skuta.
Men trots allt har det gått väl. Färska hälsningar har
jag också från Nickan, som fortfarande är med pojken
hos föräldrarna i Norge, men till våren bosätter vi oss
i Göteborg. Jag har fått en bra befattning där –
organisatoriska egenskaper, förstår du! – Men efter
ett förfärligt arbete. Du skulle, som sagt, inte kunna
gissa ...
– Jag är inte så gissig just, svarade Cello hastigt,
men Märta ...
– Nå gissa då! Vem är Märta? frågade Olsén plöts­
ligt, eftersom han först nu tycktes ha lagt märke till
det ofta upprepade namnet.
Cello såg nästan sårad ut ett ögonblick; han kliade
sig emellertid på näsan med vänstra handen, och här­

vid kom Olsén verkligen att få sikte på den blanka
förlovningsringen.
– Vad, sade han, är du förlovad, eller ser jag fel?
– Jag trodde, du hade hört det, svarade Cello, som
kanhända antog, att en härold i röd syrtut med silver­
trumpet även uppsökt vännen Olsén i själva förlov­
ningsögonblicket. Det är min fästmö, som heter
Märta i förnamn. Hon är dotter till fabrikör Åvik, du
kanske kommer ihåg ...
– Nej, det gör jag verkligen inte, försäkrade herr
Olsén och såg mycket pålitlig ut.
– Mycket märkvärdigt, förvånades Cello tämligen
kort och strävt. Han liknade en välgörare, som märker,
att den person, vilken han gjort tusen och åter tusen
tjänster, fullständigt glömt bort hans utseende och
namn. – Jaså! Emellertid ska vi väl inte stå här
och prata. Nu hoppas jag – – – 
De båda vännerna, vilka var och en brann av iver
att träffas, den ene för att omtala sina äventyrligheter
i kampen för tillvaron, den andre för att få meddela
en del smådrag ur fröken Märta Åviks liv, kommo till
sist överens om att direktör Olsén skulle råka det för­
lovade paret vid Mötesklockan samma afton vid sju­
tiden.

*

Medan herr Olsén presenterades för fröken Åvik,
vilade hela tiden fästmannens blickar på vännens an­
sikte. Det är möjligt, att Cello velat utläsa vemod och
avund över att Olsén kommit att välja fel i livet, efter­
som icke ödet tidigare sammanfört honom med fröken
Åvik. I varje fall tyckte han sig i vännens minspel

märka beundran. Det blev nu tal om, hur man skulle
tillbringa aftonen.
– Här är just inte så många nöjen nu i draget, men
vi har ju den stora cirkusen förstås. Den är verkligen
ståtlig. Det är en stor internationell cirkus, som
hittat hit, uttalade sig fröken Åvik.
– Så intressant, sade direktör Olsén.
– Vi går dit tillsammans, föreslog Cello, och sedan
kan vi ju äta en supé efteråt.
Marken omkring de vidlyftiga tältbyggena var myc­
ket nedtrampad; stora hjulspår efter vagnar syntes
överallt med speglande pölar i sina fåror. Då man
nalkades nöjesplatsen, hördes vrål och skrän av vilda
djur, och en frän menageristank fördes på en afton­
fläkt till sällskapets näsor. Detta cirkussällskap, som
med sina bullrande vagnar och rytande djur anlänt
över Norge till Sverige, var av större mått än de van­
liga; det bar till och med ett över Europa känt namn,
och varje nummer var i full överensstämmelse med
programmets löfte en ”storartad attraktion”. Särskilt
djursamlingen ansågs värdefull och innehöll prakt­
fulla representanter i strimmigt och fläckigt från
djunglar, öknar och urskogar. En doft av söt cigarrett­
luft, sågspån och bensinos blandade sig med den fräna
djurstanken, men när de tre nalkades den stora, med
röda sidenschabrak och väldiga blågula flaggor smyc­
kade tältöppningen, blev cigarrettlukten och sågspåns­
doften den förhärskande. Cello skulle nu lösgöra sig
från sällskapet för att hämta biljetter, då han i det­
samma kände ett kraftigt grepp i ena axeln.
– Behövs inte, sade herr Olsén. Vill ni vara vänliga
och följa med mig!

– Dig? frågade Cello och betraktade med snopna
blickar herr Olsén, som tydligen velat spela en liten
komedi med fästfolket och på förhand reserverat plat­
ser till aftonens representation. Det blev emellertid
icke något tillfälle för den förvånade att anställa några
betraktelser i ämnet, ty sällskapet hade nu nått tältets
inre öppning, där ett stort grönt draperi veks åt sidan
för dem. I detsamma brakade det till i den trettio man
starka orkestern tätt under taket, och en stolt, på
ståtliga skrällar buren marschmelodi fyllde tältet.
Kapellmästaren arbetade med sin pinne, ömsom ho­
tande de stora bastuborna, ömsom vädjande till de
smäktande tenorbasunerna, ömsom fördömande de
impertinenta pickolaflöjterna, som i nedrig närgången­
het höjde sina ligistvisslingar över de andra värdigare
stämmorna.
Det var en äkta cirkusmusik, som förmådde de döda
att stå upp ur sina gravar – för länge sedan döda
minnen från hemstaden, där sköna världar en gång
öppnat sig för den lille Bengt Erlandsson bakom en
våt tältduk. Redan i dörren, då doften av söta cigar­
retter, sågspån och hästspillning förtätats, greps Cello
av samma stämning, som han nästan alltid erfor vid be­
sök på en cirkus. Ur sågspånet reste sig bilden av en
liten pojke med stor sjömansmössa, prydd med tre
stjärnor; gossen var klädd i en grå blus, vars säck kring
midjan tyngdes av medförda äpplen. Det var han själv
som barn. Han hade fått följa med den fattige bastubs­
blåsarens son, ty cirkussällskapet hyrde sin orkester i
staden; de båda pojkarna fingo sitta långt framme på
en bänk under musiken. Vilken vemodig lycka att få
betrakta dessa framstående män och kvinnor, granna

i sina dräkter, så berömda, så sköna men ändå så fulla
av välvilja! Hur de alla skänkte sina milda leenden åt
publiken! Den vitgnistrande trapetsdamen kastade
blänkande blickar runt omkring sig, när hon hoppade
fram med små steg på sina kritade skor. Gossen hade
erfarit en mild, sorgsen känsla, när han betraktade
hennes bleka, fylliga kinder, hennes klara, svarta ögon,
hennes glänsande mörka hår och vita barm, som under
siden och tinder, liksom av vattendroppar, hävde sig
efter ansträngningen i trapetsen. Det var en omedveten
kärlek, som spirade i denna söta luft, där bas­
blåsarens tuba ramade; en kärlek, som endast varit en
fläkt av vemod men icke mer. Så längesedan ...
– Märta!
– Ja.
Cello hade hela tiden under jubelmarschens dön
och skrällar hemligen hållit i den älskades hand. Han
blickade upp – och se, hon var kvar! Det var sant,
att hon satt vid hans sida, och att allting var, som det
var. De döko ned i varandras ögon, stirrade i sågspånet
och tittade sedan upp på nytt. De funno varandra
båda kvar, och de sutto tätt intill varandra.
Vad som skedde omkring dem, var under några
ögonblick likgiltigt, och de märkte knappast de utsökta
parterrgymnasterna, som utförde underverk på en
rubinröd matta; de märkte icke glatta lemmars muskel­
spel och smidiga kroppars sving genom luften; de
märkte icke pretentiösa ögons uppfordran att applå­
dera, icke de överdrivet intagande sprattlingarna med
benen och de sockersöta leendena, när slutnumret ut­
förts.
Något rött hade skymt för deras blickar, men det

försvann vid en ögonklippning. Det var den rubinröda
mattan, som drogs bort, och först då vaknade de upp.
Sex vansinniga herrar i gröna livréer störtade in med
toviga luggar, svettiga pannor och var sin räfsa i
handen.
– Vackert, inte sant, hördes herr Olséns röst bakom
dem.
– Mycket, svarade Cello, som nyss gjort en botten­
dykning i fröken Åviks ögon. Mycket!
Men i detsamma kom Cello att lystra, först med den
generade min, som publiken ibland visar, när den ser
eller lyssnar till något dumt, omoget eller misslyckat,
sedan med ett stilla löje. Tvenne clowner hade kommit
in på arenan; den ena av dem bar den traditionella,
kritvita pajazzodräkten med ett stort hjärta mitt på
magen. Han vaggade och gick inåt med tårna, drog
ett råmskratt upp från botten av bröstet, snubblade
plötsligt och föll omkull. Då nalkades från andra sidan
en lazaronfigur med ett paraply i trasor, en hatt i
trasor, rock, väst och byxor i trasor. Han satte en
grön peruk i rörelse, genom att sticka ner handen i
en ficka; håret stod som en kant av spik runt omkring
skallen. En konversation utspann sig på det säregna
cirkusspråket, i vilket dock här svenskan tycktes vara
det förhärskande. Den vita pajazzon skrek till den
andre, som satt sig att gråta på arenans kant.
– Gottag! Vaffyr gråta do, Pella?
– Ja gråta fyr jag vara lissen, jag. Buuuh! Jag vara
lissen.
– Vara do lissen? Vaffyr vara do lissen, do?
– Jag vara lissen, fyr jag vara så fattig och jag icke
kan tjäna penga till matan.

– Kunna du icke tjäna penga till matan? Hör do,
Pella!
– Ja!
– Vill do bliva micka rik?
– Va! Ja. Jag vill bliva micka rik!
– Då skall jag läre dig att bliva micka rik.
– Å, jag bliva micka rik! Ähh! Hihihihihi! Irrrr!
Bon!
Trashanken slog en dubbelsaltomortal, varefter re­
sonemanget fortsatte.
– Hur skall jag bliva micka rik?
– Jag läre dig spicklere, jag!
– Bon! Spicklere? Skall do läre mig spicklere?
– Ja, jag skall läre dig spicklere i aktian. Do skall
blivo micka rik.
– Åhö, jag skall spicklere i aktian. Ähh. Irrrr!
Många pengar till matan och sköne damer, dem jag
kyssa sååååå. Smack, smack, smack!
– – – 
– Fåniga clowner de där, sade herr Olsén i ursäk­
tande ton. Men ni får se bättre sedan. Vi har mycket
bättre.
– Vi, upprepade Cello, vi ...
– Ja, svarade Olsén och log med hela ansiktet, jag
har nämligen åtagit mig att leda den här stora turnén
i de skandinaviska länderna med biträde av ordinarie
cirkussekreteraren. Det var en underlig ödets nyck,
som gjorde, att jag fick detta tillfälle. Det var egentligen
genom norska förbindelser. Haha! Ja, jag sade dig ju,
att du inte kunde gissa vad jag hade för befattning.
Cello blev verkligen ett ögonblick häpen över hur
ödet tumlat om med hans vän, men i grund och botten

förvånades han icke så mycket, då han sedan gammalt
visste, att Olsén med sin käcka läggning kunde skaka
av sig obehag, som om de varit vattendroppar, och
gripa tillfället i flykten utan alla fördomar.
– Du är en prima karl, Olsén, betygade Cello. Det
tycker Märta också!
– Nu är det tio minuters paus, avbröt herr Olsén
det intressanta samtalet. Han vände sig därefter till
det förlovade paret, bugade sig lätt och inbjöd leende:
– Vill ni se mina lejon?
Det händer ju så ofta, att människor skakas av en
erinrings glimt, utan att de kunna gripa fatt bilden,
som ljuset tyckes vilja bestråla. Så kan man komma
till en väg med en ensam byggnad, och fast man vet
sig icke ha varit där förut, väckes ett minne av att man
ändå har varit där. En annan gång yttrar en alldeles
främmande person i en folksamling några ord, som
på samma mystiska sätt framkalla ett halvt minne.
– Han har sagt det där en gång förr till mig. Men
jag känner ju honom inte. Har jag träffat den där
mannen i en föregående tillvaro?
När nu herr Olsén till de nyförlovade riktade sin
inbjudan, stelnade Cello ett ögonblick, och hans tankar
lyste som en blindlykta på en stor mörk gård. En ljus­
pelare flyttades hit, en annan flyttades dit, men han
kunde icke återfinna uttrycket och placera det i den
miljö, där han en gång trodde sig ha hört det fällas.
Tankspridd betraktade Cello den stora kungstigern,
som hög och ormmjuk gick sin ängsliga gång från den
ena ändan av buren till den andra; tankspridd såg han
in i de grymma, bärnstensgula ögonen, som kastade
sina fjärrblickar, i vilka ingen tanke kunde läsas,

över de nyfikna åskådarnas hop. Lika tankspridd
stannade han en stund, med fästmön tätt vid sin sida,
intill det väldiga lejonet.
– Ett praktdjur, förevisade herr Olsén. Ett Nubier­
lejon. Är det inte grant?
Vill ni se mina lejon, vill ni se mina lejon, malde
det oavlåtligt i Cellos huvud. Långt sedan sällskapet
hade lämnat cirkustältet, långt efter det de lämnat
supén, där Olsén berättat, vad han hade upplevat
efter sitt fall, och hur han tänkte sig sin framtid, och
där Cello talat om sina överståndna bekymmer och
om lyckan vid fröken Åviks sida, funderade Cello över
det sällsamma uttrycket. När han, glad och nöjd, på
aftonen lämnat sin fästmö vid porten till fabrikör
Åviks träslott och med långsamma steg vandrade hem
till sin ungkarlskula, sökte han fortfarande med sin
lykta i de framfarna årens mörker.
– Vill ni se mina lejon? mumlade Cello och ställde
vattenglaset med en smäll på brickan. Vill ni se mina
lejon! Har jag träffat Olsén i en annan tillvaro? Det
måste bestämt ha varit i en annan tillvaro.








SEXTIOANDRA KAPITLET.

Ärans man.

– Möjligen kan ifrågasättas, yttrade folkskolläraren
Holmén, om en åt rusdrycker hemfallen person, som
åtnjuter vård på ett räddningshem, kan vara berättigad
att erhålla en offentlig belöning för rådighet och mod.
Å ena sidan har här utförts en modig handling, men
å andra sidan är personen i fråga ju icke så synner­
ligen väl känd. Vill herr Erlandsson själv läsa brevet
från Albin Tidlund till hans fader, servitör Tidlund.
Skrivelsen innehåller visserligen även likgiltiga ting,
men jag kan komplettera de bristfälliga upplysningar,
som lämnats av skribenten, med av mig inhämtade
uppgifter rörande hans förhållande vid olyckstillfället.
Cello läste följande skrivelse, avfattad med stor,
knagglig barnstil:
Brev till farsan!
Jag skriver det här brevet till dej, farsan, men det
är en annan alkoholist, som sätter komma och punkt,
och som har varit i skola. Här har vi det bra, men
något starkt blir det inte mera, men ibland smakar
maten utav fylle liksom för att reta en annan. Vi har
med rejält folk att göra, och vi har en, som läser för
oss, och en, som spelar på dragklaver om lördan.
Men häromdan må du tro, farsan, hitta vi en karl

i en höstack. Vi trodde först det var ett djur, när
han kröp opp, men det var en människa med långt
hår, och han hade en halmhatt utan tak, bara en
ring, och tårna stack ut ur skorna på honom och rörde
sej, som om de varit levande sommarpotatisar, och han
var alldeles röd i syna och smacka på en svart pipa.
Vi stog i en ring och titta på honom, och när han gäspa,
var det som om han hade öppnat en lagårdsdörr, ett
sånt gap hade han. Så satt han och plira på oss en
stund och sa ingenting straxt. Men till sist fråga han,
om vi hade råd att titta på honom så mycket, för titten
kostar fem öre, sa han.
När vi fråga honom, var han var ifrån, sa han, att
det vete den onde, för han visste det inte själv riktigt,
men så fråga han oss, hur vi hade det, och om vi hade
vår utkomst därborta i huset. När han fick höra, att
vi var alkoholister och inte fick gå ut och in, hur vi
ville, så sa han, slå er loss era slavar. Jag ska hjälpa
er till det, om ni hjälper mej me att stjäla en korv
eller skinka, för det är lögn att jag kan vara utan rökat
kött, sa han. Nu har jag gått över hela världen och
supit i alla länder och på alla slags språk, sa han, och
det är livet det!
Vi fråga gubben, hur gammal han var, men då svara
han, att prästbetyg hade han inget och var ingen träl
för någon. Landsvägen är min, sa han, och jag är jor­
dens siste luffare. På måndag skall jag luffa till Pyra­
miden, sa han. Vet ni vad det är för ett ställe, fråga
han. Då svara vår lärde alkoholist, att det vet väl alla
människor. Följ med då, sa han, för di har lika bra
supar i öster som i väster, så det kvittar vart man går,
sa han. Men när jag har varit vid Pyramiden, så ska

jag, regera mina husarer, gå till själva Frankrike och
träffa kejsaren, sa han. Då sa våran lärde, att det
var ljug, för de hade ingen kejsare där, men han sva­
rade, att de kanhända har satt av honom nu, men
för två månader sen, sa han, satt det jädringen antura
en kejsare där, och han söp för resten som en borst­
bindare.
Medan han talade, rörde han på tårna, och han klia
sig över hela kroppen på en gång, jag har aldrig sett
make till karl att röra på armarna, det var så att han
likna en bläckfisk, när han höll på. Sen gäspa han
och sträckte på sig och sa, att han skulle gå sin väg,
för ni vill väl inte hjälpa mej, era slavar, sa han. Jag
ska gå bort till inrättningen, sa han, och han menade
fattighuset, och så kröp han ut ur stacken och morra
hela tiden som en hund, och håret vinka ovanför
hatten. Vi fråga honom, va han hette, och han svara,
att han ville inte säga det, för då skulle vi bara bli
generade. Men till sist sa han, att han hette greve
Sture, och att hans förfäder hade haft lika många
gårdar, som han själv hade löss, och så gick han sin
väg och sjöng, så att det eka mellan träna. Vi stog och
hörde på, och han hade en klar, grann röst, men till
slut hörde vi honom inte mer.
Men han fick nog logi i något uthus på fattig­
inrättningen, och han hade väl somnat från pipan,
för på natten hände någet, så att alla kunde bli för­
skrämda. Jag låg vaken och kunde inte sova, men då
fick jag se en röd fyrkant på ena väggen, men när det
rörde sig i den, begrep jag, att det var inte månen,
så att jag gick upp ur sängen, och då fick jag se, att
det brann bakom skogen, och det var fattighuset.

Jag opp och allesammans de andra alkoholisterna
med och vi ut allesammans på hela Hotellet här, och
det var till att hugga in, för det brann riktigt. Det var
en låge, som stog ur taket precis som en röd flagg,
och så stack där ut en annan låge ur ett fönster, lika
så lång som ett metspö, och rätt som det var, knallade
det till, och då fick vi se, hur takstolen låg där som
röa giller, och röken var gul som smör. Så kom de
försent från byn med sprutan, och alla ville föra strå­
len, och alla ropa medan huset brann, och det fräste
och rök och skrek.
Men jag in i huset, och jag bar ut fyra gubbar. De
var så lätta och hade vitt hår allesammans utom en,
och bara skjortorna hade de på sej, med magra skrot­
tar och ben som spjäler. Vi fick dem in under päron­
träna och sa till dem att stå stilla, men det var en,
som gav sig in i ellen, och vi efter, men han kom ut
igen, fastän det brann där bak i skjortsnibben och
ögona rann på honom. Gud vare lov i den himmelska
höjden, att jag fick me mej mitt knyte, sa han, och
så tog han upp det och visade sakerna, som han hade.
Men det var mest ingenting, tyckte jag, för han visade
bara en tändsticksask med några gamla amerikanska
frimärken, men till sist såg han listig ut och tog fram
en stor svart bok, som vi trodde var en bibel. Den här
fick jag i tiden utå kokerskan på ångfartyget Laxen
som ett minne, sa han, och den ville jag inte skulle gå
i förlor. Jag ville titta på boken, men då sprang han
ifrån mej och stack den in under skjortan och sa:
tvi vale dej, som vill ta ifrån mej min husmanskost,
sa han. För det var en kokbok.
Medan jag stod och vaka på dem, gav sej en annan

gubbe i väg. Han hade skärmmössa med en pappersros,
och han var inte riktig, men jag sprang fatt honom
och högg honom i ryggen. Stopp, din tosing, ropa jag,
men han bara viska tillbaks: säj ingenting, men jag
ska in och hämta mina minnen! Men det fick han
inte, förstås. Men jag fråga honom, vad det var för
någet han skulle hämta, och då börja han grina precis
som en liten unge och slog sig för bröstet, så att det
skrällde i hela skrotten på honom: Det var hennes visa,
sa han. Det var hennes lilla visa!
Men det var omöjligt att få ur honom mer än bara
det, att det var hennes visa. Han sa, att han hade varit
anställd vid hovet, men det var ljug, för han hade bara
varit en drevkarl vid en kronepark, där de jagar, och
han sa, att han hade ett papper från en fin hovdam.
Vilken, fråga jag. Det gör detsamma, sa han, och han
satt där och runka på huvet, och ellen sken, som om det
varit på ljusan dag, och till sist braka det igen liksom
på domedags otta, och det blev svart ett slag, men så
blev det rött igen och spruta ell överallt, och vi fick
hugga skog omkring. Men gubben, som hade mössan
med pappersrosen, satt och såg ut som om ingenting
varit. Han bara sa, när hela huset brände opp: Där
brann hennes visa, hennes lilla visa!
Jag fick beröm för räddningen, och föreståndarn sa,
att Albin skulle hatt belöning, men det kan kvitta, när
en annan ändå inte kunde rädda undan deras värde­
saker.
Jag hugger ved i dag och skall grava på måndag
med hälsningar från sonen
Albin.

– Vad ska vi föreslå honom till? frågade efter
genomläsningen den generöse journalisten och dop­
pade pennan i bläckhornet, som om han ur dess svarta
hav genast kunnat draga upp en orden eller en guld­
medalj att fästa på Albins bröst.
– Ja, sade herr Holmén efter en stunds begrundan.
Bäst torde väl bliva att tillsvidare icke göra något sär­
skilt förslag. Men vore det icke lämpligt att i något
sammanhang såsom en belöning i artikeln inflicka
exempelvis de nog så erkännsamma orden en ärans
man.








SEXTIOTREDJE KAPITLET.

Från bokhandeln, genom spåkvinnans hydda till
gallergrinden.

Märta Åviks födelsedag inträffade i augusti, och
Cello beslöt att förära henne Sångernas Bok av Heine.
Då fästmannen inträdde i Ålsgårds bokhandel, blev
han expedierad av herr Ålsgård själv, men då denne på
en hylla letade efter Sångernas Bok, kunde han icke
hitta den.
– Hallå där, sade han åt Bokhandelsmedhjälparen,
som en gång drömde drömmen om den lilla pappers­
affären, och som för tillfället var något het i ansiktet
efter en växelomsättningssprångmarsch till banken och
åter. Var har vi Heine någonstans?
– Heine står på hyllan över kaminen, upplyste
Bokhandelsmedhjälparen med något dov stämma.
– Det var mycket märkvärdigt, yttrade herr Åls­
gård. Del var ju inte så längesedan jag sa, att Heine
skulle flyttas till hyllan vid klockan. Jag kommer all­
deles särskilt ihåg, att jag nämnde ordet klockan. Hur
många gånger ska jag behöva säga till ytterligare?
Var så vänlig och upplys mig om det, så att jag får
veta det!
Bokhandelsmedhjälparen ilade nu, kvick som en
ödla, uppför en smal, gänglig stege, som lutade sig

mot hyllan intill kaminen, och nedtog därifrån Sånger­
nas Bok, vilken Cello i ett litet fint paket med röda
snören sedan bar bort till fröken Åvik.
Fästmön satt just och talade med fru Åvik, född
Tabell, om den förestående vigseln, och fru Åvik ut­
tryckte som sin mening, att högtidligheten borde äga
rum i kyrkan.
– Vi måste ha marskalkar och tärnor, komma,
mina barn, utropstecken! Annars blir det inte något
riktigt minne att gömma och bevara, punkt.
Cello, som i hjärtat var fientligt stämd mot dessa
planer, böjde sig dock lydigt för fru Åviks åsikter,
men han var falsk i hågen och fast besluten att genom
sina kamrater i pressen avstyra referat i den högre
stilen. Jag skall tala med allesammans, tänkte Cello,
och jag tror till och med, att den kärleksrike Fogel re­
spekterar min önskan, om jag ber honom på mina
knän.
Som fröken Åvik i dag skulle gå bort till Anderssons
orangerier för att skaffa några rosor, tog hon den för
tillfället ledige fästmannen med sig, och efter en stund
vandrade de båda samma väg, som Märta Åvik gick en
kall och blåsig vårkväll tillsammans med Glada Kalle,
den gången de båda flickorna skulle besöka fröken
Hanna Tornej. Orangerierna lågo nämligen alldeles i
närheten av spåkvinnans bostad. När paret kommit till
de stora trädgårdarna, och Märta där mottagit ett fång
rosor, kom flickan plötsligt att tänka på fröken Tornej.
Så otacksam är människonaturen, att hon hittills allde­
les glömt bort att berätta för Cello om den underbara
spådomen, som ju i god tid varslat om herr Erlandssons
inträde med den blanka metallvaran i familjen Åviks

träslott. Märta stannade ett ögonblick vid den gröna
grinden och stirrade eftersinnande in i trädgårdsmästa­
rens av sol och vind uttorkade, bruna ansikte.
– Det var sant, herr Andersson. Låt mig också få
några sådana här rosor till i en liten bukett, sade hon.
– Får man fråga, vem som skall ha de där rosorna
då? yttrade Cello.
– Det skall vår lyckosierska ha, svarade Märta
Åvik.
– Förlåt, sade fästmannen med ironisk artighet.
Vem är denna dam?
– Du skall strax få se, svarade den hemlighetsfulla
unga kvinnan. Vänta bara!
Efter en liten stund voro de åter på väg, denna gång
för att avlägga ett besök hos fröken Hanna Tornej,
men när Cello hörde, varom det var fråga, hejdade
han sig:
– Nej, så ta mej tusan, om jag vill vara med om
några vidskepelser och signerier. Gå du ensam, jag
väntar härute.
– Du är dum och oerfaren, lille Bengt, sade Märta .
Du är mycket dum, om du inte följer med.
Efter denna övertalning beslöt sig fästmannen för
att följa med in i fröken Tornejs bostad. De funno det
lilla husets framsida nästan dold av stora gröna blad,
vilka i ymnighet hängde ned från några träd vid sta­
ketet. Ett envist galande, skrockande och pipande ljöd
hela tiden från fröken Tornejs hönsgård, som låg i
omedelbar närhet till boningshuset, och en oviss
doft, en sammansättning av köksos, pepparkaka, höns­
gård och grönska, slog emot de nyfikna besökarna.
– Jag tror det är bäst, att vi går in köksvägen,

tyckte fröken Åvik. Så behöver vi inte bulta så mycket
på dörren.
När Cello och Märta Åvik anlände till baksidan av
huset, funno de köksdörren stående öppen. Med tvek­
samma steg trädde de in över de två stora trottoarste­
narna, som utgjorde trappa, och stannade i dörröpp­
ningen till det tämligen stora köket, som även gjorde
tjänst såsom bakstuga åt fröken Tornej.
– Hon är inte här, viskade fröken Åvik. I dag är det
emellertid inte alls hemskt. Men du skulle minsann
vara med en mörk kväll. Då är det mystiskt, ska du
tro!
– Jo jo, svarade Cello, med alla uttryck av hädiskt
tvivel spelande i sitt ansikte. Jo jo men, mycket
mystiskt.
Solen glimtade in i fröken Tornejs kök, där ingen
levande varelse syntes till, och dess strålar lyste upp
en brun deg, som svällde i ett väldigt tråg mitt på
golvet; denna deg skulle inom kort förvandlas till de
berömda mjuka pepparkakorna. Fröken Åvik knac­
kade på en dörr, och strax hördes tunga steg. Med
häpnad iakttog Cello den jättelika kvinnan, som nu
trädde inför hans ögon med en korslagd schal över
bröstet. Fröken Tornej rökte på en liten svart cigarr­
stump och blickade genomträngande på det unga
paret, i det hon hälsade med en kall och sträv röst:
– Vem sökes?
– Känner inte lilla fröken Tornej igen mig? frågade
fröken Åvik inställsamt.
När Cello hörde sin fästmö kalla fröken Tornej för
”lilla”, kunde han knappast låta bli att skratta högt,

men innan ens ett leende hann upplysa hans skeptiska
drag, sade fröken Tornej till Märta Åvik:
– Visst pocker gör jag det, när jag tittar lite när­
mare på dej. Det var du, som var här med ett litet
pyre till tös en kväll för länge sedan.
– Allt har gått som det blev sagt, mumlade Märta
i hemlighetsfull ton.
Cello såg närmast skamsen ut. Fröken Åvik räckte
nu den väldiga sierskan en liten rosenbukett, som hon
höll i handen, och sade med mycket varmt tonfall:
– Tack, fröken Tornej!
– Nä du, svarade spåkvinnan med stark stämma.
Skall jag ha det här, så får du inte gå, förrän jag har
bjudit er på kaffe och lagt en liten stjärna. Är karls­
personen där din fästman?
– Ja, svarade flickan, det är han.
– Ni får sitta en stund i köket, medan ni väntar,
för jag har just nu besök av en ljus karlsperson där
inne. Men jag kommer snart. Sitt ner och vänta!
Den stora kvinnan pekade på ett par bräckliga stolar,
varefter hon med dundrande steg försvann i dörröpp­
ningen. När Cello blivit ensam med fröken Åvik, ut­
talade han endast ordet ”jemine”, men Märta log och
ruskade honom i armarna.
– Bengt skall vara tyst nu, så skall han få höra
märkvärdigheter.
– Jemine, svarade Bengt. Jemine je!
Härefter började han att skratta ett våldsamt, men
hest skratt, i vilket även fästmön deltog, och det blev
till sist så häftigt, att de trodde sig icke hinna få någon
ordning på sina ansikten, till dess fröken Tornej åter­
kom. Plötsligt hördes ett egendomligt ljud tätt inpå

dem. Bådas blickar flögo till ett fönster, vari solen
sken mycket starkt, och från detta fönster, som stod
öppet åt gården, steg en väldig, vit tupp med högtidliga
fjät fram på ett litet bord, övertäckt med ett blad av
Kuriren. Benen lyfte sig som till noggrann marsch vid
en manöveravslutning, huvudet nickade stolt för varje
steg, de gula, snabba ögonen stirrade envist åt alla håll,
och den väldiga kammen sken genomskinligt röd, likt
en liten bengalisk eld.
– Schas, lät det från Cello, som nu hade rest sig
upp. Det är väl inte meningen, att tuppen skall vara
här i köket, fortsatte han. Eller hör det kanhända till
mysterierna? Schas!
– Schas, upprepade fröken Åvik och bredde ut sina
armar mot det stora vita djuret.
Men tuppen, som kommit in genom fönstret för att
avlägga en visit i fröken Tornejs stora pepparkaks­
tråg, där han kanhända var van att intaga vissa hem­
liga måltider, gjorde häftigt motstånd, och efter ett
förvirrat kacklande hoppade han ned på trågkanten,
där han satte sig ett ögonblick.
– Rör honom inte nu, tillrådde fröken Åvik med
viskande stämma. Det är bättre, att vi försöker fånga
honom sakta och stilla, annars hoppar han rakt ner i
degen. Gå du till vänster, så skall jag gå till höger.
Nej, lille Bengt, ställ dig på andra sidan, menar jag.
Och så – räck ut armarna! Schas!
– – – 
Medan det unga paret sökte infånga fröken Tornejs
stora tupp, var spåkvinnan sysselsatt med att lägga ut
ett flertal stjärnor för den ljusa karlspersonen. Denne
satt ihopkrupen vid det stora bordet i hennes täm­

ligen skumma mottagningsrum, vars byrå uppbar den
bronserade ryttaren med den darrande strumpsticks­
lansen i handen. Han var en nära femtioårs man, kort
och välfödd, med guldbågade glasögon, välskötta tand­
borstmustascher, prydlig blå kostym och vit sommar­
halsduk.
– Inte för jag tror mycket, lilla mor, bekände man­
nen och tittade sig litet generad omkring. Men det är
flera personer, som har sagt, att lilla mor inte är så
dum i att förutse det kommande.
– Det kan du allt klappa dej på, försäkrade fröken
Tornej sin klient. Ett, två, tre – många karlspersoner
tänker mörka tankar om dej –
– Jo jo, mumlade förre bankiren Solander och
strök sig om hakan. Jo jo, lilla mor, det är nog riktigt,
det:
– Fyra, fem – du har haft med många pengar
att göra, men alltihopa har du blivit av med – sex –
och andra också, kan jag se ...
– Hum, bekräftade förre bankiren och tittade
nytert på den stora sierskan framför honom.
– Sju, åtta, nie – många klöverkarlar, som skulle
vilja ta å vrida om näsan på dej ...
– Klöverkarlar? frågade herr Solander och sträckte
nyfiket fram sin runda potatisnäsa. Förlåt! Vad är
klöverkarlar? Är det lantbrukare?
– Nej, tie, elva – det är affärskarlar. Du har gjort
många resor med papper och ljusa varor, som har
någet med vatten att göra.
– Kombinerade Kalender- och tvålsatsen, mum­
lade herr Solander imponerad. Inte något tvivel om
den saken.

– Tolv, tretton. Va morrar du? Stämmer det inte
kanhända? Du kommer att få affärsrörelse med många
ljusa varor, men det ska du inte vara bekymrad för.
Du reder dej nog hundan och kommer att tjäna många
pengar till slut ändå.
– Verkligen? Mor lilla, jag undrar, om det vore
möjligt att få veta, vad det är för slags ljusa varor?
– En gång till, ropade fröken Tornej, i det hon raskt
på nytt utströdde korten.
Ett, två, tre – ja, det är, som jag säger, ljusa
varor.
– Kan det vara specerier måntro, mor lilla?
– Vet inte! Fyra, fem, sex – Du ligger efter ett
ljust fruntimmer med pengar på banken – sju, åtta,
nie – du skriver till henne, men du vet inte vem hon
är. Tie, elva – det är ett hemligt fruntimmer –
– Äktenskapsannonsen, sade herr Solander för sig
själv. Minsann är inte gumman bra nog. Nå, får jag tag
i det där fruntimret då? sporde den intresserade klien­
ten högt.
– Elva, tolv – det gör du. Stor folkrörelse, min
gubbe lilla, du får röra på bena. Mycket kropps­
rörelse ...
– Specerihandel, jaha. Det är väl en specerihandel
hon har då. Tja, man måste ju ...
Som audiensen nu var slut, betalade herr Solander
fröken Tornej, vad han ansåg spådomen om speceri­
handeln och den ljusa damen vara värd, och avlägsnade
sig försänkt i grubbel över hur den äktenskapskorre­
spondens, som han under de senaste månaderna inlett
med ”medelålders affärsinnehavarinna med tillräckligt
kapital för två”, till sist skulle utfalla.

– Tja, mumlade bankir Solander på nytt. Det eller
detta! Den ena affären som den andra. Mycket kropps­
rörelse! Det är stegarna upp i taket och springet på
magasinerna förstås. Tja.
– – – 
Nästan i samma ögonblick som fröken Tornej trädde
ut i köket till det väntande paret, hade katastrofen med
den vita tuppen ägt rum. Cello hade därefter med
ett hest anskri av vrede drivit den flaxande hanen ut
i köksdörren.
– Schas, din krabat, dundrade det från fröken
Tornej i samma sekund, som tuppen försvann. Det
var bra, att du fick ut den, sade hon och vände sig
till Cello, som inte riktigt visste, om han skulle skratta
eller om han borde bli förargad. Det kunde minsann
lätt ha hänt, att tuppfan hade stannat kvar annars, och
då hade de väl börjat snacka sitt lögnsnack om mina
degar igen! Kom in nu barn, inbjöd fröken Tornej.
Kaffet är påsatt och pepparkakorna väntar!
– – – 
Fröken Tornej hade verkligen efter fräsande pro­
tester från Cello fått lägga ut en stjärna för fästman­
nen. Därvid hade spåkvinnan bland annat yttrat något
om att Cello tidigare varit intresserad, först för en
mörk dam, så för en ljus dam och så ytterligare för en
ljus dam. Men den här sista du har, är den rätta, hade
gumman sagt med cigarrstumpen mellan läpparna.
Därefter hade hon spått honom lycka och framgång,
många pengar, kära tankar, festligt tillfälle med många
karlspersoner och många damer, giftaremål och glada
nyheter. Men fröken Tornej hade likväl satt en tagg i
fröken Åviks hjärta genom att nämna de många ljusa

eller mörka damerna. Under tystnad gick paret ut,
Cello med en mjuk pepparkaka instoppad i manschet­
ten, ty han hade lovat sig själv och alla himlens mak­
ter, att denna pepparkakssort, vars tillverknings dju­
paste hemligheter han nyss blivit invigd uti, icke skulle
komma över hans läppar. När fröken Tornej hade
bjudit, ville den unge mannen ändå försöka att vara
artig, och därför hade han tagit det bjudna brödet,
gömt det, men icke ätit det.
De gingo sakta mot staden, togo en krokig genväg för
att komma till kyrkogården, där fröken Åvik skulle
avlägga ett besök vid broderns grav, och vandrade
fram under tystnad.
– Bengt, sade plötsligt fröken Åvik med mulen
uppsyn. Jag undrar, om du verkligen tycker om mig?
– Hur kan du? utbrast Cello, medan han i det­
samma singlade slant med fröken Tornejs mjuka
pepparkaka, som studsade fram över en kortklippt,
grön utmark.
– Ack, sade fröken Åvik. Hon hade minsann så
mycket att säga om flera ljusa och mörka damer. Ja,
det hade hon. Vad vet man?
– Det fattas bara detta, brusade Cello ut. Det tjocka
oraklet kan väl ändå inte ...
Det replikskifte, som härpå följde, blev emellertid
inte långvarigt utan måste avbrytas på grund av de
livliga ömhetsbetygelser, som utväxlades i omedelbar
närhet till en väldig nyponbuske. Arm i arm drogo de
vidare i frid och inträdde efter en halvtimmes prome­
nad på den svala kyrkogården.
Här drog ett sakta och långdraget sus genom de höga
trädens yviga och mörka kronor. Eljest hörde man

knappast ett ljud. Det var som att vandra i en hög
kyrka med rörliga och mörkgröna valv spända över
vita vårdar och svarta kors. Gruset knastrade omärk­
ligt under deras fötter, då de tigande gingo fram mot
Edmunds grav.
– – – 
När de åter beträdde den stora gången, hörde de
kvitter runt omkring i träden, där solen sken genom
den blänkande och gungande grönskan. Med lätta steg
nalkades de utgången, där Cello upptäckte Kyrko­
gårdsvaktmästaren, som satt på en grön soffa, för
ögonblicket i färd med att i sin plånbok instoppa några
avlånga papper, dem herr Erlandssons snabba och er­
farna ögon genast kände igen såsom växelblanketter.
Medan mannen utförde detta sitt hastiga bestyr, syssel­
satte sig ännu en gång hans tankar med den fåfängliga
drömmen om den lilla fruktaffären i källaren, där han
ämnat skylta med negerkyssar och kålhuvuden. Kyrko­
gårdsvaktmästaren reste sig upp, när han hörde stegen
ljuda på gruset; i förbigående utbytte han hälsningar
med Cello.
Just som fästfolket hade passerat den svarta järn­
grinden, som stod öppen, hörde de bakom sig en stark,
vördnadsbjudande stämma. Båda vände sig om. På
kyrkogårdens stora gång syntes en hög, mörk gestalt i
prästerlig dräkt. Han betraktade med en viss skärpa
Kyrkogårdsvaktmästaren, som stod framför honom
med avvaktande hållning.
– Har jag inte sagt, att Vallkvist skall stänga grin­
den, yttrade den schartauanske prelaten, i det han
genomborrade Kyrkogårdsvaktmästaren med sina
mörka ögon. Stäng grinden, Vallkvist!

– Kyrkoherden vet väl ...
– Stäng grinden, upprepade den höge prästmannen
och vinkade avvärjande med sin vita hand.
Den svarta gallergrinden föll igen med ett starkt och
skallrande ljud.








SEXTIOFJÄRDE KAPITLET.

Södermans bröllopsmarsch.

Den nervöse gamle organisten hastade fram och till­
baka på orgelläktaren i det vita templet, under vars
ljusa valv minnet av ett Vasanamn svävade. Han blic­
kade med sina mörka, oroliga ögon ut i den tomma
kyrkan, och ibland fällde han sin magra kropp över
läktarräckets kant för att se efter, om möjligen orgel­
tramparen av någon anledning hade förirrat sig ned
i gudstjänstlokalen.
– Det är en aning inom mig, sade den magre gamle
för sig själv och tog darrande av sig glasögonen. Det
är en aning inom mig, som säger, att orgeltramparen
skall försumma sig i dag. O, Gud! Låt orgeltramparen
komma, ty jag vet sannerligen inte, varifrån jag annars
skall få luft till Södermans bröllopsmarsch, hela det
långa spelet under knäböjningen och psalmen och allt­
sammans! O, klagade den gänglige mannen, hur ljuve­
ligt vore det inte, om det funnes elektrisk trampinrätt­
ning! Ljuveliga ting, o, ljuveliga ting!
Denne gamle organist hade under många år tjänst­
gjort i det vackra, vita templet och därunder kommit
att insupa en del i predikningarna använda uttryck,
som han stundom gav ifrån sig. Själv var han icke
mera religiös än många andra människor, fastän han

ägde en stark känsla för den kyrkliga lyriken och stäm­
ningen och framför allt en sann kärlek till den reli­
giösa musiken. Han var en i sina bästa ögonblick höge­
ligen inspirerad musiker, och vid sådana tillfällen rea­
gerade för toner och tempoanvisningar denna tunna,
fläderlätta kropp med häftiga, ormlika rörelser över
tangenterna ungefär som en människa, när hon genom­
strömmas av kraften från ett starkt elektriskt batteri.
Hans kropp kunde bäva och falla ihop för en mästar­
vändning, och han kände sig ibland lyftas på en flock
silvertoner, liksom buren av änglahänder, medan ett
ljuvt sorl fyllde kyrkan och åhörarnas tankar löstes
upp i drömmar omkring altartavlan i koret.
Det hade icke ofta hänt, att den plikttrogne orgel­
tramparen försummade sin tjänst; i ordinarie fall
hände det aldrig. Men vid ett par extra tillfällen hade
han kommit, ena gången i allra sista minuten och
andra gången några minuter för sent, vilka försum­
melser förorsakat organisten oerhörda själsmarter och
berövat honom inspirationens fröjder vid orgeln. Det
behövdes därför icke en lång väntan i dag, för att den
gamle tempeltjänaren skulle befara det allra värsta.
– Han kommer inte, gruvade sig den gänglige
mannen, medan kyrkosångarna en och en droppade
in på läktaren, vördsamt hälsande sin ledare. Nej, fort­
satte han, det är något som säger mig, att han inte
kommer.
I detsamma stod vid organistens sida en gammal
bekant vän; den gänglige musikern igenkände genast
redaktör Fogels milda röst och människovänliga an­
sikte med de ljusblåa ögonen och det blonda, kort­
klippta skägget.

– Du oroas, gamle bror, sade Fogel med lugn
stämma. Varför är du orolig?
– Orgeltramparen, orgeltramparen, klagade den
gamle organisten. Han kommer inte. O, det vore ett
ljuveligt ting, om han äntligen komme!
– Var bara lugn, förmanade den vänlige Fogel. Jag
är här för att referera en kollegas högtidliga bröllops­
akt. Du förstår, att man vill ju göra allt för kollegerna,
särskilt de, som alltid vill sätta sina ljus under en
skäppa. Sådant kan jag inte tolerera, och i det här fallet
vill jag verkligen göra referatet så ståtligt som möjligt.
Emellertid, fortsatte Fogel med lågt och ivrigt tal,
emellertid ser jag väl inga hinder för att jag hjälper
dig med orgeltrampningen. Kan det rädda situationen
för dig, om nu mot all förmodan inte orgeltramparen
skulle komma?
– Du säger något, mumlade den orolige organisten.
Du sa något, käre Fogel. Du är då en ängel ... men
tror du, att du orkar?
– Inte något prat, avgjorde den praktiske och käcke
bror Fogel. Inte ett ord mera. Ännu är inte en män­
niska kommen till kyrkan. Låt mig därför försöka, låt
oss genast försöka!
Redaktör Fogel drog den något motsträvige orga­
nisten med sig. Denne öppnade då dörren till den lilla
kammare, som doldes av blåglänsande, väldiga orgel­
pipor med sina ramar av änglar i trä med scharlakans­
röda kinder och små silvervingar. Redaktör Fogel gran­
skade med klara och genomträngande blickar fyra
trampor, vilka därinne i skymningen liknade små
huggkubbar. Så tände organisten ljus.
– Nu förstår du, instruerade den orolige musikern,

att alla trampor får inte vara nere på en gång, utan
luften skall jämnt och säkert strömma in i piporna
genom att du växelvis trampar. Jag är rädd, att du inte
orkar. Men låt oss försöka på, eftersom du är så vänlig.
Kanhända att du räddar mig, käre bror Fogel – O, det
vore ett ljuveligt ting!
Organisten satte sig nu att spela några takter ur
marschen i Bröllopet på Ulfåsa, och redaktör Fogel
gick med allvar och fanatiskt nit till kamp med de
fyra huggkubbarna inne i den lilla kammaren. Provet,
som snart måste avbrytas, eftersom tiden för den hög­
tidliga akten nu var inne, tycktes utfalla till orga­
nistens tämliga belåtenhet. Den magre mannen såg på
klockan och skakade på huvudet. Orgeltramparen hade
verkligen försummat sig.

*

Medan herr Bengt Erlandsson, nyutnämnd notischef
i Kuriren och omedveten ledamot av skräddarmästare
Vasanders herkulesklubb, i en välsittande och bred­
axlad frack vid sidan av fröken Märta Maria Åvik,
dotter till fabrikör Anders Åvik härstädes och hans
maka, född Tabell, beredde sig att på stora gången
träda fram och avgiva löftet, anade han icke, att vän­
nen Fogel, som han särskilt bett att icke referera
bröllopet utförligt, var närvarande i kyrkan och just
nu gjorde sitt inträde i den lilla tortyrkammaren
bakom de glänsande orgelpiporna.
Bror Fogel var för dagen iförd en svart jaquette, en
nystärkt, fin stärkskjorta och en nätt, svart rosett
under en bländande krage. Ytterrocken hade han lagt
av sig för att vara bättre beredd till ett arbete, vars

mödor han måhända underskattade. När den lilla
signalklockan pinglade, kastade Fogel en energisk
blick på de fyra tramporna och satte genast i gång
med sitt sällsamma arbete. Han märkte efter en stunds
kamp, att tramporna liksom lurade honom och gjorde
skälmstycken bakom hans rygg. Nyss hade han ned­
tryckt två av tramporna och vände sig enligt den oro­
lige organistens instruktion beslutsamt till de tvenne
andra, men han hade icke hunnit detta, förrän ett hest
rop hördes genom väggen:
– Fogel, mera luft! Mera luft, Fogel!
Bror Fogel var emellertid icke van vid att misslyckas
med någonting, och han tycktes besluten att med
ära skilja sig från detta, självpåtagna arbete. Med
ännu mera genomträngande skärpa än förut observe­
rade han de lekfulla tramporna, vilka döko upp som
små tumlare ur ett mörkt hav med sina trubbiga
trynen i vädret, fastän Fogel alldeles nyss pressat ned
dem. Med koncentration lyckas allt, tänkte Fogel för­
tröstansfullt och fångade på nytt i en hastig blick sina
fyra dykande fiender, varefter han gjorde häftiga ut­
fall åt alla väderstrecken på en gång. De konst­
rikaste tvärvändnmgar utförde han i sin bur och tyckte
verkligen själv, att hans ben voro i verksamhet på en
otrolig massa ställen, ja, han gratulerade sig till
att ännu äga hela ungdomens rörlighet kvar. Den en­
samme mannen greps emellertid efter hand av en frä­
tande modlöshet, som han icke förmådde bekämpa,
ty hur han än bar sig åt, döko alltid de fyra tram­
porna upp nästan samtidigt. Han hörde ett tag musi­
kens brus tyna eller mattas, och strax därpå ljöd åter
organistens stämma svagt men tydligt:

– Mera luft, käre Fogel! Mera luft!
Medan den gode bror Fogel utförde sin ensamma
dans i den lilla skrubben, och ett par breda svettband
löste sig över ryggen i ett varmt bad, tyckte han, att
detta började likna en feberdröm, där alla mödorna
hade en stark smak av inferno, allt under det sköna
toner, liknande uppenbarelser, svävade runt omkring.
Plötsligt avstannade spelet, och Fogel lät de fyra tram­
porna hoppa upp.
När den gänglige organisten med tacksamma men
oroliga ögon blickade in i den lilla pinokammaren efter
aktens slut, möttes han där av en nästan främmande
person. Bror Fogels skägg var icke så prydligt som
förut, hans ben skälvde, som om han varit en nyfödd
kalv, jaquetteärmarna hade åkt upp, manschetterna,
som liknade vita spilkumar, sutto halvvägs uppe på
armarna, så att man kunde se ett tatuerat ankare från
Fogels ungdomstid; byxorna stramade i handklavers­
veck, och alldeles intill bror Fogels vänstra öra hade
den lilla svarta rosetten flugit upp och satt sig som
en tornsvala.
– Det var värre, än jag trodde, pustade den upp­
offrande mannen.
– Käre Fogel, mumlade den tacksamme organisten.
Du överlever väl detta? Luften räckte bra till i mar­
schen, men i mellanspelet knep det, och psalmen
nästan liknade suset av en mygga. Men det var i alla
fall ett ljuveligt ting, att du erbjöd dig att hjälpa mig!
– Så hade jag också glädjen att få trampa orgeln
på en kollegas stora högtidsdag. Jag tror inte det är
många, som har gjort det förut, triumferade bror Fogel

andfådd, i det han fångade den lilla rosetten ooh satte
den på sin plats under kragen.
Och i sitt eländiga tillstånd, pysslande med sitt ljusa
skägg och sina skrynklade kläder, avlägsnade sig redak­
tör Fogel för att inhämta närmare upplysningar om
brudens klädsel, brudens moders klädsel, buketternas
sammansättning med mera.
– Käre, bror Fogel, du är en ängel, suckade tank­
fullt den magre organisten, i det han fällde sin kropp
över läktarskranket och stirrade ned i kyrkan, där blott
en vaktmästare gick stökande omkring och plockade
upp en del fallna rosenblad.








SEXTIOFEMTE KAPITLET.

»Ärade brudpar, mina damer och herrar!»

Hovmästare Edelberg hastade dödstyst genom Hotell
Svanlunds vackra festvåning, på vars väggar syntes
bilder av en mängd storpolitikens och tonkonstens
mästare, möjligen utvalda av den fintliga direktionen
för att ingiva tillfälliga gäster den föreställningen, att
Axel Oxenstierna och Carl Maria von Weber på sin
tid varit tacksamma middagsätare vid restaurangens
goda bord.
Den rödhårige hovmästaren, som var klädd i frack
och vit halsduk, vred med häftighet sina händer över
ett antal små assietter med smörkulspyramider, skyn­
dade därefter bort och vred dem lika förtvivlat över
ett par stora försilvrade fat, gled sedan, lik en spelande
skugga eller reflex, utefter det långa vita bröllopsbor­
det, alltjämt utan ett ljud men hela tiden flätande de
stora bleka händerna inuti och utanpå varandra. Hov­
mästaren hade själv lett dekoreringen av den
ganska stora matsalen, men han hade i dag måst an­
skaffa extra krafter vid serveringen. Därför syntes i
den ännu tomma salen servitören Tidlund, kallad Tim­
glaset, sysselsatt med en del förberedelser, innan den
festliga måltiden skulle intagas. På grund av att herr
Tidlund mestadels tjänstgjort vid begravningsmiddagar,
hade han tillägnat sig ett om möjligt ännu tystare upp­

trädande än hovmästare Edelberg. Den bleke mannen
med de blacka, i fjärran svävande blickarna och det
sällsamma leendet omkring munnen smög alltså om­
kring vid ett mindre bord i bakgrunden, medan
herr Edelberg utförde sina trolska, luftiga rörelser vid
det större bordet i salens mitt.
Ett tag upplöstes herr Tidlunds bild och fläktade
ut i den stora korridoren. När han med tysta fjät och
fladdrande skört passerade över den mjuka mattan,
stod plötsligt fabrikör Åviks trotjänarinna framför ho­
nom, högtidsklädd och förgråten. Hon var den första,
som anlänt från kyrkan.
– Gråt inte, fröken Alma, tröstade herr Tidlund
med sin tonlösa stämma, sedan han vänligt hälsat hus­
hållerskan. Allting blir bra, det vet väl jag det.
– Ack, jag skall förlora min kära fröken! Det känns
nog, må herr Tidlund tro!
– Badda ögonen med kallt vatten, fröken Alma,
så går det röda bort. Jag vet det nog jag, som varit
med så mycket ...

*

I det festliga bullret och sorlet av röster vid borden
hördes tydligt Karl Ludvigs stämma, då han för fröken
Carla Berg eller Glada Kalle förklarade, varför han
kommit för sent till högtidligheten i kyrkan.
– Jag sa till Cello, att jag inte velle bli någen
marskalk, yttrade Karl Ludvig. Jag töckte, att jag va
för feter, men Cello sa, att han inte velle gefta sej, om
jag inte åtog mej å bli marskalk. Snälla fröken Berg,
var inte lessen på mej, för att jag kom för sent.

– Det är ju över, det är väl ingenting att tala om,
kvittrade Glada Kalle.
– Se, saken va den, forsatte Karl Ludvig, att jag
va ganska feter för ett år sen. Jaha, dä förstås, jag ä
dä nu också, men jag va möcke fetare då. Då skaffa
jag mej, ser fröken Berg, en hel del stärkskjorter å
sånt där. Sen kom sörgen.
– Å, har ni haft sorg, avbröt miniatyrdamen med
ett deltagande uttryck i sina glada och falska ögon.
– Dä var ingen släktsörg, fortsatte Karl Ludvig
lugnande. Gud vare löv! Men dä va affärer å sånt där.
En annan hade magrat, minsann!
Men vid det stora bordets ena kortända satt Pensio­
natskurken i en egendomlig givaktställning på sin stol.
Hans blekbruna ansikte med den smala, samman­
pressade munnen, den mörka skäggbotten och de grå­
sprängda små mustascherna samt pincenén, som
skärpte blicken, talade om allvar eller stränghet. På
sin högra sida hade han genom en sällsam ödets
skickelse till bordsdam fått en fröken, känd från Lilla
Mussys värld, där hon spelade sin roll som Fakir under
kaffebjudningarna. Hon talade som vanligt med ned­
slagna ögon och nästan slutna läppar. Pensionat­
skurken måste instinktivt ha känt, vilka huvudintres­
sen Fakiren odlade; han sände då och då en forskande
blick mot de sänkta ögonlocken, och han tycktes vänta
på en förklaring eller en uppenbarelse. Nyss hade
Pensionatskurken på förfrågan meddelat sin bords­
dam, att han var stationsinspektor i den närliggande
köpingen, varför alltså Fakiren blivit nödtorftigt lokali­
serad. Den uppenbarelse, som den djupsinnige mannen
väntat på, dröjde verkligen icke så länge. Just som

prästmannen uttalat orden ”renhet i tal, renhet i
hjärtan, kärlek och överseende” till brudparet och
hurraropen förklingat, yttrade Fakiren, i det hon
blickade ned på bordduken.
– Bor inte den unga kaptenskan von Pann där?
– Mycket riktigt, sade Pensionatskurken förbind­
ligt, med hopp i sitt hjärta. Mycket riktigt.
– Det är en mycket behaglig dam, fortsatte Fakiren.
Hon bor ju i Hedmans gamla villa?
– Just så, just så, bekräftade Pensionatskurken med
en viss entusiasm.
– Hon är visst änka nu?
– Ja, hennes man dog för två år sedan.
Nu gjorde Fakiren ett uppehåll, medan hon för­
beredde ett av sina stora suggestionsstycken. Därefter
sade hon med len stämma, hopsnörpt mun och dar­
rande ögonlock:
– Ja, tänk, tandläkare Blom flyttade in i samma
förstuga, så snart begravningen var över. En behaglig
man, herr Blom. Passande läge – för praktiken!
Pensionatskurken, för vars ögon efter Fakirens be­
räkning en syndig tavla rullades upp, blickade med
sann beundran på sin bordsgranne, log milt och sade:
– Den unga kaptenskan är så mycket ute, för hon
besöker mest fattigt folk och uppehåller sig särdeles
ofta bland sjuka och elända i samhället. Hon ägnar
sig uteslutande åt barmhärtighetsverk efter mannens
död och går ofta långa vägar, ja, halvmil, med sina
korgar, sina apotekslådor och sina hoptiggda kläder.
Fakiren blev stum inför all denna godhet. Men Pen­
sionatskurken, som uteslutande diktade, ty han hade
icke en aning om hur kaptenskan använde sin tid,

lade med tacksamt sinne märke till, hur han förvirrade
sin bordsdam. För sig själv tänkte han: Denna kvinna
har jag förvisso placerat på ett Castrum doloris, var­
efter han höjde sitt champagneglas och ödmjukt bad
att få dricka Fakiren till.
Första fiolen, som var närvarande med Electrical
girl, blev så småningom något högröstad och avfyrade
plötsligt över bordet:
– Hej, Karl Ludvig, gamla ungkarlsruka! Skål för
Ryslunda sparbank!
Bröllopsmiddagen knallade och brann av flera ut­
märkta anföranden. Folkskolläraren Holmén uttryckte
sig vårdat och lugnt i ett tal om ”hur liten man likväl
känner sig inför naturens stora krafter, i vilka även
kärleken ingår såsom en väsentlig detalj”, varefter en
äldre herre manade de närvarande ungherrarna att
gifta sig, ”emedan kärleken är det enda, som kan för­
gylla livet. Ungkarlarna ha inte något berättigande.”
Pensionatskurken, som en stund suttit i tankar och
sett ogenomtränglig ut, knackade plötsligt till brud­
gummens överraskning i glaset. Det blev tyst efter­
hand, men Pensionatskurken klingade ännu en gång,
och det lät i kristallen, som när en fårklocka pinglar.
När larmet nu alldeles tystnat, reste han sig upp
och talade, först med tämligen låg och sedan med en
allt skarpare stämma:
Ärade brudpar, mina damer och herrar!
En av de föregående ärade talarna bragte brud­
paret en så ståtlig hyllning, därvid han utströdde så
ljuvligt doftande rosor, att jag alls icke anser mig i
stånd att tävla med honom. Men gav han åt brudparet

vältalighetens blomster, vilket är tillbörligt och rätt,
gav han åt oss ungkarlar endast törnen.
Förbjude mig Zeus att betvivla den ärade mannens
försäkran, att han är lycklig, men jag anser min skyl­
dighet vara att bemöta hans ord om ungkarlarnas
mindre existensberättigande. Min herre, vi äro absolut
nödvändiga för den äktenskapliga lyckan, och vi få
bringa månget offer på äktenskapets altare. När om­
sider de unga slutit dörren till sitt bo, då, mina damer
och herrar, är hela världen överflödig för dem, emedan
de veta sig vara ensamma i världsaltet. Och rätt så!
Men tiden flyr snart – sic voltitur aetas – och med
tidens gång förändras allt. Då skola de en gång finna,
att molnen, på vilka de svävade högt över våra hu­
vuden, brista, och de vakna ledsna i sällskap med var­
andra, ty den första kärlekens gud, vilken har ett
mycket stort och hårdarbetat tjänstgöringsdistrikt,
har flyktat bort. Verkligheten har åter trätt i deras
närhet, och i denna verklighet känna de sig till en
början förvånade och främmande. En söndag kommer,
när mannen står och trummar på rutan eller sitter
knäppande på sina naglar, liksom de gamla lekte med
plektret på lyran, och då den unga frun vattnar
blomster utan att fälla ett ord. Runt omkring dem
fylles luften utav frågetecken; det enda ljud, som stör
tystnaden, är kanariefågeln, som hoppar i en triangel
från pinne till pinne under glada pip. Ty det är en
ungkarl, och därför piper han så glatt. Då säger plöts­
ligt den unga frun, att nu måste förvisso någon tagas
hem, för vilken man kan visa alla gåvorna, och mannen
far upp såsom befriad ur fångenskap, och hem släpas
så det första ungkarlsoffret. Med det tålamod och den

ödmjukhet i anden som vi äga, vi ur paradiset ute­
låsta, stanna vi inför varje kristallvas och utropa ”ah”.
Vi skugga med händerna över våra ögon framför edra
oljefärgsmålningar och säga ”åh”. Vi halas genom rum­
men såsom godsvagnar av ett lok, I leten i våra ögon
efter entusiasmen över eder lycka. Ha! Vid gudarnas
skymning! Det är vi ungkarlar, som skola omtala för
eder och övertyga eder om att I ären lyckliga.
Så kommer den dagen, då vi uppsläpas till eder,
och då ni för oss förevisa en dyrbarhet, insvept i en
linda. Denna dyrbarhet har väl utseendet av ett vete­
bröd, men detta vetebröd skiljer sig i så måtto från
vanliga sådana, att det blinkar, ty vi kunna tydligt se
tvenne russin i bakverket, ett på varje sida om något,
som I kallen för lillens grekiska näsa. Nå, frågar man­
nen, kan du säga, om han liknar mig eller Jossan?
Den oerfarne ungkarlen begår genast ett avgrunds­
fel och säger, att det liknar endera av parterna. Men
vi, gamla ärriga ungkarlar, vi säga icke så, utan vi
slå tillsammans våra händer och utropa: Det var en
sällsamt lycklig förening av eder båda!
– Hahaha, skrattade församlingen.
– Silentium, mina damer och herrar, manade Pen­
sionatskurken. Förvisso äro vackra visor icke långa,
men detta är en ful visa, och därför är den lång. En
dag inbjudes ungkarlen såsom ledare av åskstrålar
eller såsom en slags buffert, och han får då känna
äktenskapets smärta och taga del av dess besvärlig­
heter. Efter middagen anförtror sig den manlige vän­
nen till honom: ”Kära du, allting är icke, som man
drömmer sig det. Det vill säga, att jag och Jossan äro
verkligt lyckliga, och hon är den bästa kvinna, man

gärna kan tänka sig, men” (här sänker han sin röst till
en viskning) ”men hon måste hållas kort, man måste
ibland säga rent ut här i hu–”
Just då kommer Josefin in, och mannen övergår
till något annat och ser ut, som om han hade inlett
ett samtal med luften eller en i rummet sig befinnande
vålnad. Ja, med sådana bördor få vi ungkarlar vandra
hem. I ösen edra sorger i oss, men vi äro vana att bära
äktenskapets tyngder, och ändock hava vi krafter kvar
att på Trettondedagens afton tillsammans med edra
små utföra den gudalika dansen Räven raskar över isen
samt kanske därtill även placera våra tänkarehuvuden
i golvet för att uppliva antikens lekar genom en kuller­
bytta och dymedelst framlocka gudaleenden på de små
barnens läppar.
Nej, mina gifta damer och herrar! Talen icke illa
om ungkarlarna, ty vi äro oumbärliga för eder äkten­
skapliga lycka, liksom ventilen är det för ångmaskinen.
Vad slutligen brudparet angår, avslutade Pensionat­
skurken sitt tal, så ber jag att få uttrycka den för­
hoppningen, att I med fullt förtroende vänden Eder
till mig, när I haven några kristallvaser, klänningar,
småbarn eller serviser att förevisa. Behagliga uttalan­
den garanteras, och även är jag beredd att taga tvenne
gånger av eder kalvfrikassé och lika många gånger av
eder jordärtsskockspuré eder ölsupa och eder brylé­
pudding. För övrigt skolen I ihågkomma: amor vincit
omnia!
Dixi! Acti labores jucundi! Vivant de nygifta!
Kraftiga hurrarop genljödo åter i salen, och genom
deras buller hördes Karl Ludvigs starka stämma:
– Möcke bra! Dä ä så sant, dä ä så sant!

Pensionatskurken satte sig ned, och han såg sträng
ut, när han lyfte sitt glas, vari vinets pärlor dansade
upp och ned; kritiskt syntes han granska dessa pärlor,
som om han funnit dem alltför glada och lättfärdiga.
Medan sorlet steg och sjönk, satt den gamle pensio­
nerade, före detta järnvägskontrollören Pamp, med sitt
huvud lutat i ena handen. Electrical girl hade genast
känt igen honom och med en viss förskräckelse, ty
gubben, en gammal bekant till fabrikör Åvik, var ingen
annan än Den oförbrännelige, som brukade berätta
glada historier och tala om gödkalvstek, stuvad lake
och väderleksutsikter inne i den affär, den unga kvin­
nan för länge sedan hade lämnat bakom sig. Electrical
girl kom väl ihåg den dagen, då Den oförbrännelige
kom in och berättade historien om fänriken. På sin
egen historia hade hon ju fått ett lyckligt slut, fastän
hon aldrig fick veta, hur det gick med fänrikens
väninna.
Den oförbrännelige satt försänkt i djupa tankar,
medan han förberedde ett av sina tal, med vilka alltid
vänkretsen uppbyggdes av den intensive herrn, som
till varje pris måste behärska situationen och under alla
förhållanden vara den oförbränneligaste av alla oför­
bränneliga. Gubben Pamp var en på sitt område ena­
stående talare, ty han kunde hålla anföranden, som
innehöllo alls ingenting och därtill voro fullständigt
osammanhängande, detta på ett så medryckande sätt,
att åhörarna fingo intrycket av ett retoriskt mäster­
stycke. Han byggde upp ett slott av luft, försåg det med
torn av tomhet och krenelerade murarna med intig­
heter. Härefter satte han ett leverop som flagga i
toppen. Det infernaliska i herr Pamps metod låg emel­

lertid i den hastighet, varmed han hopade grannlåter
på varandra; åhörarna drogos med av farten och visste
icke ordet av, förrän den duktige talaren med ett ryck
fick dem att rusa upp från stolarna med glasen i hän­
derna och fylla i hurraropen, när han ropade sitt bju­
dande leve.
Nu reste sig Den oförbrännelige upp, baxade med ett
larm stolen ut på golvet, vräkte sina breda axlar bak­
länges och röt:
– Ärade brudpar, mina damer och herrar!
Äh! samlade här i glädjens högtidsstunder – äh –
minnas dagar, som svunnit i både helg och socken,
och det gäller att med all gewalt stå rak i regn och sol­
sken, det tror jag också, att man kan säga i detta fall,
ty detta kära par, som vi här ser framför oss med ung­
domens hela liv, men åldern kommer smygande och
ungdomens dagar skola vi minnas liksom all tacksam­
het vi hysa – äh – men det är ju möjligt – här ut­
förde illusionisten ett av sina patentknep, då han lik­
som hänvisade till något, som förut icke blivit sagt –
det är möjligt, att alla icke kunna instämma i de ord
jag nyss talade om ungdomens tacksamhet och ung­
domens plikter (flera av åhörarna lyfte huvudena,
plågade av samvetskval över att icke ha varit tillräck­
ligt uppmärksamma) men för all glädje, för all äkta
kärlek vi ha fått röna i det härliga familjelivet, i dess
helgd, som varit till fröjd för alla, icke minst för oss
– till det ärade brudparet själv, till dess anförvanter,
fabrikör Åviks präktiga – äh – familj – och därför,
röt gubben plötsligt, ber jag er alla (buller och brak av
stolar, som när bataljon slås på en kägelbana) in­
stämma med mig i ett leve. Leve brudparet! Leve det!

– En charmant talare, utbrast Pensionatskurken
och vände sig till Fakiren. Ska vi inte gemensamt skåla
med honom? Få vi lov! Tack för det vackra talet!
Men nu hade Reservlöjtnanten rest sig upp och bad
med smattrande stämma att få uppläsa de telegram,
som under dagen anlänt. Han stod i stram givaktställ­
ning, medan han lät den ena telegramblanketten efter
den andra passera ansiktet, och hans röst lät som
frisk skottväxling i patrullstrid:
– Hjärrrtlig grrratulation på högtidsdagen, smatt­
rade det från uppläsaren. Undertecknat Hilda och
Frans.
– Grrratulationer, de hjärrrtligaste på högtids­
dagen. Familjen Ericksson.
– Sol ute och sol inne, sol i hjärrrta och sol i
sinne! Lillebill och Edvin Sjöblom.
– Mycken glädje och liten sorrrg, krrraft att bära
båda! Matilda och Josef Ingvers.
– Tomtebolycka må hemmet smycka! John Timell
med fru och barn.
– Hjärrrtligaste grrratulationer på bröllopsdagen!
Familjen Malm.
– Sol ute och sol inne, sol i hjärrrta och sol i sinne!
Vännerna Ida och Axel.
– Lycka och frid! Petrus Anker.
– Mycken glädje och liten sorrrg, krrraft att bära
båda! Sundströms.
– Tomtebolycka må hemmet smycka! Karnell &
Go. Plåtförädlingsaktiebolag.
– Sol ute och sol inne, sol i hjärrrta och sol i sinne,
Ferniss- och oljefärgsfabriken Glanzia.
Särskilt ett telegram, som upplästes mot slutet för­

vånade mycket den av lyckönskningar söndertrum­
made församlingen. Det var avsänt av servitören Tid­
lund och innehöll hans enda vers.

...
var äng sin blomma har.
Vart hjärta har sin saga
från flydda ungdomsdar
Högaktningsfullt
H. Tidlund.

Medan telegrammen smattrande lästes upp av Re­
servlöjtnanten, vars skottsalvor ljudit under mera än
en halv timmes tid, syntes långt borta vid ena kort­
väggen Timglaset i sin välborstade, men något blanka
redingote. Hans ögon sågo med ett blackt men vänligt
uttryck på brudparet, och över hans läppar svävade
det stilla leende, som aldrig lämnade honom, vare sig
han iskänkte det sura vin, som sorgen bjuder, eller det
fradgande, söta och rusande, som glädjen ställer till för­
fogande åt sina gäster.
Utanför i gränden, som i skymningen upplystes av
ljusfläckar från Hotell Svanlunds strålande festvåning,
hade under hand samlat sig en liten folkskara, som
stirrade mot de granna fönsterraderna, bakom vars im­
miga glas skymtar av klänningar och frackar då och
då kunde iakttagas. Den lilla skaran stod först tåligt
avvaktande, men efter som minuter och kvartar gingo,
blev den allt oroligare och mera hotande. En hetlevrad
och uppfordrande karlröst kastade ibland ut en fras,
som tydde på trots, missnöje eller vrede. En annan
stämma blandades i den förra men var lägre, mera
mumlande och otydlig, fastän även denna röst till­

hörde en tolk för harm och besvikelse. Det morlade och
puttrade i den rörliga församlingen; allt intensivare
stirrade ögonen upp mot rutorna, allt högljuddare
blev mumlet och surret. Då brakade plötsligt liksom
en trumpetfanfar lös. Det var den hetlevrade rösten,
som utlöste hopens otålighet med orden:
– Brud och brudgum! Brudparet fram!
– Fram med brudparet, mumlade dovt den andra
karlstämman.
Utanför ett av de stora fönstren syntes från gatan
verkligen en liten balkong, vilken folkskaran för länge
sedan hade upptäckt. Den önskade efter stadens ännu
icke utdöda sed få se brudparet träda ut ett ögon­
blick och mottaga de bifallsrop, åskådarna tyst för­
bundit sig att höja såsom en betalning för besväret.
Hovmästare Edelberg meddelade, ivrigt vridande sina
händer, gatuförsamlingens högljudda krav, men brud­
paret var icke hågat att efterkomma de envisa upp­
maningarna. Då yttrade fru Åvik, född Tabell:
– Det går icke an, komma, att vara så snäv mot
det goda folket, punkt. Gån ut på balkongen en minut,
komma, och gläd dem med att visa eder, punkt. Seså,
utropstecken! gör nu som jag ber eder, punkt.
På uppmaningen lät det, som om fru Åvik, född Ta­
bell, genom ett så klokt politiskt steg velat trygga
dynastien Erlandssons fortbestånd och folkgunst för
eviga tider. Brudparet gav därför efter, ögonblicket
därpå öppnade hovmästare Edelberg dörren, stack ut
sin ormlika kropp över balkongen för att närmare
betrakta eller möjligen förbereda skaran på att något
högtidligt nu skulle äga rum.

– Bruden också, krävde den hetlevrade rösten
genast.
– Asch, mumlade den andra karlstämman, det är
ju hovmästarn, för fasen! Ser du inte det!
I detsamma försvann hovmästaren, och Cello ut­
trädde med sin vita gudinna, mottagande folkets hyll­
ning. I skymningen kunde han helt otydligt skönja
anletena därnere, men när bifallsbruset steg, lade han
märke till ett par röster, dem han tyckte sig ofta ha
hört förut.
– Leve brudparet, skrek herr Stoltz, som var ägare
till den hetlevrade stämman.
– Leve detsamma, ifyllde herr Backlund, varpå ett
hurrarop utfördes av den övriga församlingen.
Dörren bakom balkongen stängdes. Skönhetssynen
var som genom ett trollslag försvunnen, och vid den
brådskande, korte och gråe herr Stoltz’ sida vandrade
herr Backlund med långa och mystiska steg, dragande
i sina mustaschsvansar, bort genom de mörka gatorna
for att uppnå Café Merkurius, där de båda herrarna
ämnade intaga en kaffegök efter aftonens arbete.








SEXTIOSJÄTTE KAPITLET.

En weddingtrip till södern.

När herr Erlandsson och hans maka, född Åvik,
stodo vid kupéfönstret dagen därpå för att företaga en
resa till Dalarne, vecklade Cello upp en tidning, vilken
han nyss mottagit från en tidningspojke, som sam­
tidigt framfört en vänlig hälsning från redaktör Fogel.
När Cello kastat ett par blickar i bladet, hoppade
plötsligt följande ord ur hans mun:
– Lilla Fogel, du är en ängel ...
– Menar du mig, älskling, sade fru Erlandsson
med varm stämma.
– Må fan ta dej, fortsatte Cello i det han rodnande
av vrede genomläste det festliga referatet av bröllops­
akten i kyrkan, vilket bror Fogel försett med rubriken
”Ståtligt bröllop inom societeten”.
– Min Gud, utbrast den oroliga och förvånade fru
Erlandsson. Vad sa du?
– och så har han utav gammal vana skrivit ”En
weddingtrip till södern” också – beskrivit hur tant var
klädd – gamla Mussys svarta sidenkjol och kapott –
Äntligen erhöll den upprörda fru Erlandsson av sin
vredgade man en förklaring. Hon sade då med ljus­
nande ansikte:
– Men det är väl riktigt rart gjort ändå.
– Visst är Fogel rar, sade Cello med sammanbitna
tänder. Visst är han söt och rar! Käre Fogel, du är en
ängel, men –

*


En reparation pågick i fabrikör Åviks kök, och på
en smal stege intill det stora skåpet stod en ung målare
med färgklickar på blusen och en vit mössa på hu­
vudet, smackande och klafsande med en pensel högt
uppe vid taket, samtidigt som han visslade de allra
ljuvaste melodier. Nyss hade han på ett fintligt sätt
förmält arian Om blott jag får din kärlek med
rosens doft, och ingen skulle ha kunnat utpeka gräns­
märkena mellan de två tonskapelserna, i varje fall icke
hushållerskan Alma och hembiträdet Hedvig, som
höllo till i serveringsrummet.
– Nu vet man ju, hur det har gått med Dorothy,
sade Alma till Hedvig. Det är alldeles klart de unga
emellan.
– Greve Cyrus har fått sin dom. Det är sant, svarade
Hedvig. Han hängde sig ju av grämelse i sitt stamträd
på gården till ett av slotten – det var visst en ek, som
var tvåtusen år gammal. Kan träd bli så gamla?
– Jag förstår mig inte på det, svarade Alma. Men
aldrig har jag sett några hinder för någonting i ro­
manerna.
– Han var en så hemsk karaktär, sade Hedvig med
ett ur följetongen lånat uttryck. I alla fall! Alma tyckte,
att det skulle vara slut, men man har ju inte fått vara
med om mera än bröllopet. Inte vet man, hur det går
för dem i framtiden. Räcker pengarna till för den
gamle lorden, så att han slipper gräma sig till döds?
Fitzgerald var söt och rar, men han hade ju inte så
stora rikedomar, han hade ju ganska dåligt med
pengar.
– Vi får kanske veta det, eftersom äntligen sista
kapitlet har kommit. Det är bäst, att hon läser det

med detsamma, så att vi får slut på det. Det här var
en långdragen författare, minsann!
– Talar damerna om författare, hördes i detsamma
målarens ljuva röst från köket. Han hade nyss sam­
mankopplat visan Sussy, du svarta med Lilla Karlsson,
söt på alla vis, och han ville nu bereda sig själv någon
omväxling. Jaså, fortsatte han, damerna talar om för­
fattare. Såna känner jag till! Jag har en faster, som
har varit hos en sådan, mina damer!
– Säger herr Ljungros det, ropade hushållerskan
tillbaka.
– Ja, hon var anställd hos en författare, som skrev
granna dikter och sådant, men han var inte så grann
i mun, när han var hemma. Han kastade för resten
bullar på henne.
– Vad gjorde han? ropade de två kvinnorna inne i
rummet.
– Han var så infenalisk, svarade målaren, så att han
gömde överblivna kaffebullar för att få dem att hårdna,
och när han blev arg, kastade han dem på min faster.
Ibland stack han ut huvudet genom fönstret och
ropade till folk, som arbetade utanför – tillåter da­
merna att jag använder mig av ett starkt ord här?
– Åja, bevars, om det inte är alltför hemskt, sva­
rade hushållerskan.
– ropade till folk, som arbetade utanför, fortsatte
den chevalereske målaren: ”håll käften brackor, medan
jag diktar åt er! Det är för eran skull jag lider, era –
bestar!” Ja, han sa egentligen något värre än bestar,
men jag vill emellertid inte uttala det i fröknarnas när­
varo.
– Usch, en sån otäcking!

– Ja, och ibland stängde han in sig i sitt rum, och
när han kom ut till frukosten, då grät han och sa
till min faster: ”I dag har jag varit i mitt sköna land.
Härliga, drömda land, med din vår, som smälter mitt
hjärtas vinter!”
– Så vackert, inföllo romanläserskorna i serverings­
rummet.
– Men det hindrade honom inte att säga något helt
annat strax därpå, och det var saker, mina damer, så
att mina fröknar skulle ha svimrat båda två.
– Ja, men det han diktade då?
– Å, sade målaren med sin smältande stämma,
understrykande varje ord med smackningar från pen­
seln, det var minsann så sött och vackert alltsammans
så att folk grät åt det och inte visste sig någon råd för
all beundran.
Nu började målaren att vissla Ljuvt är att drömma,
sorgerna glömma, men kommen till hälften av denna
melodi, kittade han den omärkligt tillsammans med
Näcken han spelar i böljan blå, vilken rörande musik
varade medan Hedvig började läsa:

– Kapitel sextioett.

En weddingtrip till södern.

I den med gult siden överdragna lyxvagn, vilken
ställts till de nygiftas förfogande, stod nu sir Fitzgerald
med sin unga maka innesluten i hans armar, i det han
lidelsefullt tryckte en kyss på hennes läppar.
Utanför de stora kupéfönstren visade sig ett under­
bart landskap, vars trädpartier än reste sig liksom hot­
fullt upp emot en av oranger färgad himmel, än liksom

ägde ett smilande behagfullt uttryck av ljuvaste som­
marlust.
”O, bort från dessa dimmor och gråa trakter”, ut­
ropade sir Fitzgerald. ”Ut till de södra landens prakt
och härlighet! Detta är ändå livet. Kommer därtill, att
jag får vara allena med dig, du ädla dotter av en stolt
släkt, vars hand jag djärvdes att eftersöka; och vars
hjärta jag erhållit. Jag svär dig i detta ögonblick, att
ingen i hela världen finnes, vilken är så överlycklig
såsom jag är, du dyrkade! I denna stund genljuder
över hela England tidningspressen med sina av ståtliga
artiklar fyllda blad om vår förmälning, där hela landets
främsta societet med prinsen av Wales i spetsen var
närvarande. Dock smärtar det mig förfärligt”, fortsatte.
han, ”att icke mina föräldrar i denna stund längre leva.”
Dorothy slog upp sina mörkblåa ögon, och i det hon
lade sin fina, med dyrbara smycken utrustade hand
på hans arm, yttrade hon:
”Även jag sörjer djupt över att dina älskade för­
äldrar båda ha skrattat åt förgängelsen.”
Hushållerskan avbröt nu berättelsens gång.
– Nej, men, Hedvig, sade hon med en skymt av
förargelse i sin lugna röst. Så galet hon läser på flera
ställen. Inte har väl det gamla fina herrskapet skrattat
åt förgängelsen. Det låter hemskt, ja, riktigt kusligt
tycker jag.
– Jag läser som det står, urskuldade sig Hedvig.
Men Alma har nog rätt. Det skall förstås vara, att de
ha skattat åt förgängelsen. Heter det inte så?
– Naturligtvis. Bra märkvärdigt, att det är så
mycket tryckfel jämt, fortsatte Alma. Förra gången

på själva bröllopsfesten läste hon, att bruden riktade
sina mörblåa ögon mot brudgummen i stället för
mörkblåa, och en gång förut var det något ännu to­
kigare, men jag har glömt, vad det var. Fortsätt nu!
Alltjämt till tonerna från målarens läppar fortsatte
Hedvig läsningen, varvid man fick veta, att sir Fitz­
gerald i lyxkupén överlämnade sex diamanter av
hasselnötters storlek till sin brud såsom en liten nätt
överraskning.
”Och detta för mig”, utbröt Dorothy.
”Ja, för dig och endast för dig, Dorothy”, sade sir
Fitzgerald och såg med ögon, fyriga av kärlek på sin
brud.
De båda älskande föllo i varandras armar. Utanför
reste sig nu Vesuvius mäktiga kägla, överströmmad
av aftonsolens purpurstrimmor. Sir Fitzgerald öpp­
nade kupéfönstret, söp därpå den milda luften i häf­
tiga drag och sade:
”Nu sänker sig natten sakta ner över en lycklig och
idog jord”, utbrast han. ”Sälla ögonblick, då jag vid
din sida får fara i dessa sköna länder! Hittills har jag
till denna dag spelat rôlen av en fattig man, men jag
gjorde det därför, att jag med mitt hjärta ville vinna
dig och icke med mina rikedomar.”
”Du rik?” hördes Dorothys darrande stämma.
”Ja, rik”, sade sir Fitzgerald. ”Mina slott i England
med dess underlydande utgöra nämligen endast en
bråkdel av mina ägodelar, vilka äro utströdda över
hela Europa.
Dorothy tryckte sitt vackra huvud intill sir Fitz­
geralds bröst, i det att hon utbrast:
”Då tackar jag himlen, men allenast icke för min

egen del utan även för mina föräldrars skull, vilka här
igenom icke längre behöva sörja över en dotter, som
kanske dock i djupet av sitt hjärta erfor en känsla
utav att hon av egoitisk kärlek tvungit dem att leva
under sin värdighet. Välsignad vare du, o, sköna jord,
och främst av alla du, min egen älskade!”
Det föreföll nu, som om hela naturen velat instämma
i denna bön, ty ett praktfullt stjärnljus utbredde sig
i detsamma över hemisfären, och palmens grenar upp­
sträckte sig mot fönstret liksom i åkallan. I en kyss
bortsmälte de båda unga, medan tåget förde dem bort
till ett oberoende och sorgfritt liv. Slut.”
– Jaså, nu är det slut på valsen, sade Alma. Hur
är det nu? Har vi fått reda på hur det gick för alla?
– För varenda en, svarade Hedvig.
– Men den förtrogna miss Duncan, kammartjäna­
rinnan. Hur gick det med henne?
– Det vet väl Alma. Hon fick ju en plats som
föreståndarinna på ett av sir Fitzgeralds slott. Hon
ville ju inte för något i världen skiljas från sin fröken.
– Hon har rätt, Hedvig. För resten kan jag inte be­
gripa, hur den, som skriver följetonger, kan hålla ihop
det.
Målarens milda röst hördes nu utifrån köket:
– De är skapade för genialitén, mina damer!
Därefter visslade han i egen sättning melodien till.
Nu tackar Gud allt folk, medan diktens gyllenvingade
andar lämnade fabrikör Åviks kök och skymningen
sakta kom smygande utanför med stjärntändning över
gårdens träd.








SEXTIOSJUNDE KAPITLET.

Den blomstertid ...

Sabbatsbrytande bin flyga omkring i den gamle
bibelkritikerns stora trädgård en sommarsöndag. Gub­
ben Borg är sysselsatt med en stor grön vattenkanna,
ur vars stril glittrande bågar kastas ut på yppiga blom­
stersängar och vajande köksträdgårdsväxter. Under
den gamle herrns vita valrossmustascher hänger en
svart och krokig pipa, som häftigt släpper ifrån sig
ljusblåa rökpuffar.
– Hör nu, herr Thun, ropar gubben Borg och gör
ett inlägg i en nyss påbörjad diskussion om Moses på
berget. När Moses kom ner från berget, var han all­
deles röd i ansiktet. Hans ansikte sken, står det. Tacka
för att det sken, då han hade fått brännblåsor i det;
de hade ju experimenterat med sprängämnen däruppe.
Hans bror, som kom bort på berget då? Vart tog han
vägen? Sprängd i luften, förstås, för de kunde inte
handskas med krutet på den tiden riktigt. Det var all­
deles för nytt för dem, se. Moses visste i alla fall, vad
han gjorde, och han var en ovanligt klyftig karl, det
är säkert det. Och lika styv var han, när han skulle
föra folket över Röda havet, för han hade väl reda på
ebb och flod, se. Han var lika mycket skeppare som
landkrabba, skall jag säga herr Thun!
– Så var dock förvisso Moses en stor gudsman,

svarar den entoniga rösten bakom staketet, och ho­
nom var förelagd en stor gärning att föra Israels barn
genom öknen. Så skola vi alla vara starka i anden och
i tron, och förvisso var det anden, som strålade utav
Moses’ ansikte, och inte något krut, herr Borg. Herr
Borg vill förklara alla de ting så naturligt ...
– Allting är också så naturligt, svarar gubben
Borg. Låt oss inte glömma jorden, herr Thun. Låt oss
vara ödmjuka och inte glömma jorden, för vi är po­
tatisar och myror, som har vuxit upp ur jorden.
– Ja, människan är ett fåfängligt ting emot sin
Skapare, svarar den entoniga stämman. Men det är
Han, som har skapat myran, potatisen och män­
niskan.
Härpå blir det tyst; och medan herr Borg stilla stä­
dar i sin trädgård, kastar han då och då en lång, ki­
sande gammalmansblick bort mot det stora två­
våningshuset, från vars öppnade fönster för en stund
sedan hördes tonerna av en fiol. Ett sakta brus av
vind, som drar genom trädgårdssängarnas blad och
stänglar, eller av flygfäns surr stiger upp som en stilla,
långt utdragen koral. Runt omkring prunkar Adonis
med sitt findelade, mörkgröna bladverk och sina röda,
blänkande blommor; ringblommorna lysa som lyk­
tor med gula och orangefärgade lågor, en latyrusskog
i alla färger vajar där, fastklamrande sina stänglar
vid stör eller staketspjäla, sommarlövkojan står blun­
dande i en säng, väntande på aftonsvalkan, mollan
skryter med sina karmosinröda blad, och långt borta
vid lövsalen söka några jättelika solrosor vädja till
osynliga åskådare att uteslutande betrakta dem men
förgäta all den övriga blomsterprakten.

Vattenkannans strålar blänka, rissla och blanda sitt
svaga ljud med surr och fågelkvitter. Inne i snickar­
mästare Thuns trädgård skallrar det nu av koppar och
glas; man väntar tydligen främmande där. Men herr
Borg hör icke dessa ljud. Medan han går nedlutad över
markens härlighet, tänker han på sin för länge sedan
döda hustru, som aldrig skall återvända till deras
trädgård. Han suckar icke mera, ty hans suckar ha för
länge sedan tagit slut, men han tänker lugnt och djupt
på allt det, som flydde från honom en dag för många
år sedan. Nu är han åter vid hennes sida, nu sitta
de på bänken invid fruktträden; nu ropar hon från
fönstret – han kan så tydligt höra, hur den klara
sopranen nämner hans namn. Nu ser han rakt in i
hennes milda ögon, och nu blir det åter mörker; han
öppnar själv husets port, för att de skola kunna bära
ut den gula kistan med alla de starkt doftande kran­
sarna, och nu är han vid graven, där stenen fläckats
av regn, men där ännu guldbokstäverna skina: Elisabet,
medan små nedfallna löv rulla och vända sig i vin­
den. Han stannar alltid så länge vid stenen. Ack, det
är så naturligt, att även hon skulle bli till jord liksom
bladet, liksom blomman och fågeln. Allt är så natur­
ligt och går så lugnt i sitt naturliga kretslopp; ständigt
följa nya morgonrodnader på varandra, ständigt nya
månar blänka – det går runt och säkert, det blir nytt
och gammalt om vartannat. Men saknaden och läng­
tan, men drömmen, som oförändrad stilla lågar i hans
bröst, vad är den utav, vad är den för ett märkvärdigt
ting? Skall jag träffa henne mera? tänker den gamle
herrn. Nej, jag skall icke mera råka henne – men kan­
hända att jag skall få råka henne ändå. Och så lämna

hans tankar stenen vid graven, och därifrån vandra
de bort till det gråa huset, gå uppför trappan – och
nu ljusnar grubblarens öga.
– Varför kommer inte Elisabet, hon skulle ju
komma, mumlar han.
Men den gamle har icke lagt märke till, att Electrical
girl öppnat grinden och släppt in den lilla dottern på
sandgången. Den tvååriga Maj Elisabet stirrar bländad
mot solen, medan vinden nappar i de vita hårtestarna
och en stor silversked blänker i hennes hand, vars
miniatyrfingrar sluta sig med ett envist grepp omkring
skaftet. Som en väldig, rörlig tavla utbreder sig bakom
barnet trädgårdssängarnas tusenfärgade sommargrann­
låt. Ur mörka skyar av grönt stiger från grannens träd­
gård en sång av några unga röster:

Den blomstertid nu kommer
med lust och fägring stor.
Du nalkas, ljuva sommar,
då gräs och gröda gror.
Med blid och livlig värma
till allt, som varit dött,
sig solens strålar närma,
och allt blir återfött.
– – – 

Gubben Borg lyssnar en liten stund med stora och
förströdda blickar till den klara sången; så ser han ner
mot marken. Där står det blonda barnet med sin
blänkande stav majestätiskt utsträckt i handen. Hon
riktar ett par ihärdiga, ljusblåa ögon mot den gamles
rynkiga anlete, medan ivrigt pladder höres från hennes
läppar.

Herr Borg ger till ett litet rop. Så sträcker han sig
med en livlig rörelse över en blomstersäng, bryter en
tusensköna och räcker blomman, alltid en gammal
damernas riddare, åt Electrical girls dotter, medan
sommarsuset mäktigt drar fram genom lanthandlarens
vajande och doftande paradis.
– Elisabet lilla, mumlar farfadern och trycker det
ljusa barnet till sitt bröst.


















INNEHÅLL.

SENARE DELEN.


35. Förlåt oss  3703
36. Cello vill i desperation förskriva sig till fan och hör en
knackning på sin dörr   380
37. Frestaren och förskrivningen  388
38. Andra fiolen under klubban – men ...403
39. Från en nattlig verkstad, där Blamageguden eller Kon­
trollanten uppträder som fridstörare   414
40. ”Ä. S. * Rep. fr. Entr. a. gr. Tsd. 5 kl. 8.”  428
41. Julklockorna och Jultomten  440
42. Tre misslyckade belysningar och tre brustna genier  455
43. Gratulationer  472
44. Ett upprorsförsök, som kuvas, och ett farväl vid perrongen 482
45. Skattekrävarna, oljemålning av Eugen A:son Renard  492
46. Dorothy Buffertons tvekamp med sin fader   503
47. Fröken Hanna Tornejs hemliga mottagningar   518
48. Cello varsnar en gammal bekant under ett lagerträd och
därefter en skymt av sin framtid  532
49. En ung lanthandlare i ridstövlar upplever en stor händelse 539
50. Märta Åviks och Dorothy Buffertons sista ord   549
51. En störd idyll vid Ludvig XVI:s hov   563
52. Om en Jättefilosof och om lille Bitter, som stal för sin
kärleks skull   580

53. ”När träden ha slagit ut – mörk karlsperson med svart
arbete – en blank metallvara ...”   592
54. En av lyckofaddrarna inför rätta och en annan, som spelar
rollen av en kupidon   609
55. Smedjan och Trädgården – Junker Morgonröd och Nattens
Drottning  620
56. Två specialister på begärelser i en skjuts, som välter 629
57. Botgöraren   638
58. Duellen  656
59. En ny medarbetare på tidningen och en ny kostym  665
60. Florinus   678
61. Vill ni se mina lejon?  688
62. Ärans man   700
63. Från bokhandeln, genom spåkvinnans hydda till galler­
grinden   706
64. Södermans bröllopsmarsch   718
65. ”Ärade brudpar, mina damer och herrar!”  725
66. En weddingtrip till södern  739
67. Den blomstertid ...746
    




    





