
  
    
      
        
      
      
        
      
      
        
      
    
  












HJALMAR SÖDERBERG
JAHVES ELD












JAHVES ELD



AV



HJALMAR SÖDERBERG















STOCKHOLM
ALBERT BONNIERS FÖRLAG










STOCKHOLM
ALB. BONNIERS BOKTRYCKERI 1918






I ÖSTERLAND,
I FJÄRRAN TID –





I.

Då Mose hade dräpt den egyptiske ar­
betsfogden, som skrivet står i »Boken om
Jahves under», flydde han och kom till Mi­
dians land i Arabien. Och då han hörde
talas om helgedomen, som var på Sinai
berg, gick han dit och satte sig som skydds­
sökande vid brunnen. Då kommo prästens
döttrar för att hämta vatten, och Mose ta­
lade sin sak för dem. Och de gingo till sin
fader och sade:
»En egyptisk man sitter vid brunnen, och
han söker beskydd av gud.»
Och Mose följde efter flickorna, men då
hörde han en röst som sade:

»Främling, träd icke hit! Drag dina skor
av dina fötter, ty detta är ett heligt rum!»
Ty så är seden i Arabien ännu i denna
dag, att ingen beträder en helgedom annat
än med blottade fötter.
Och Mose gjorde såsom rösten bjöd. Men
Jetro, prästen i Midian, kom ut ur helge­
domen, och Mose bugade sig för honom.
Och då nu Jetro hörde, att Mose var av
Israels barn, av den stam som konungen i
Egypten plågade med trälarbeten, gav han
honom frid och mottog honom i sitt hus
med den gästfrihet, som seden i hans folk
bjöd; ty han visste, att också Israel var av
Abrahams säd. Och Jetro var mångudens
präst på Sinai, Månberget, och tjänade gud
i helgedomen på berget. Men guden dyr­
kades på detta berg under ett hemligt namn.
Och Mose vaktade Jetros får och helge­
domens boskap på berget och tjänade präs­
ten i helgedomen; ty Mose var mycket gud­
fruktig, och medan han befann sig i Egyp­
ten hade han med fromhet tjänat landets

gudar och sökt undervisning om det heliga.
Och prästen Jetro gav honom sin dotter
Zippora till hustru. Ty han hade sju ogifta
döttrar, som behövde goda män.



II.

Helgedomen var öppen och fri. Den låg
icke på bergets högsta tinne, men på en vid
avsats med synranden fri mot väster, norr
och söder. Förgården, en stor avlång fyr­
kant, inhägnades av grova stenar, bestänkta
med svartnat blod från offren. I väster var
det väldiga brännofferaltaret av grovt
huggna stenar och med förgyllda tjurhorn i
hörnen. Tre trappsteg ledde dit upp. I en
klippa bakom altaret var en uthuggen grotta
eller håla, vars ingång var skönt byggd i ett
valv, murat av blåa glaserade murstenar och
sirat med guld; och trappstegen, som ledde
upp till valvöppningen, voro belagda med

klarblåa stenar av himmelens egen färg, ty
himlen var guds tron. Där stod helgedo­
mens helgedom: en konstrikt sirad kista av
trä, vars lock var smyckat av två gyllene
vingade djurgestalter. I denna kista förvara­
des en helig sten, som hade fallit ned från
himmelen. Framför kistan med dess keru­
ber stod ett litet rökofferaltare; där tändes
rökverk av en helig törnbuske, vars rök
hade en välbehaglig lukt för gud. I denna
grotta utforskade Jetro gudomens vilja på
olika sätt, men oftast genom de heliga lot­
terna, välsignelsens lott eller »ja» och för­
bannelsens lott eller »nej». Sittande på
kistan med keruberna, med den heliga orm­
staven, gudens stav, i sin hand, iklädd gu­
dens skinande vita dräkt och med gudens be­
hornade mask över ansiktet, förkunnade han
gudens vilja, hans domar, lag och rätter.
Där avgjorde han isynnerhet sådana rätts­
tvister, i vilka mänskligt öga icke kunde
se klart, och hans orakel var vida berömt.
Och folket trodde ingalunda att han var

guden själv, men att gudens helighet var i
honom, då han på gudens heliga rum talade
gudens ingivna ord.
Men på klippan över grottan ledde ut­
huggna trappsteg upp till en flat häll, från
vilken helgedomens tjänare vid de tider, då
nytändning var att vänta, alltifrån solned­
gången spejade efter nymånen. Och då
herrens härlighet svagt skymtades i höjden,
stötte de i stora basuner för att kalla folket
samman till herrens högtid, till det stora
brännoffret.
Och Mose tjänade i helgedomen med
Jetros söner, och Jetro undervisade honom
om gudens makt och väldighet och om hans
lagar, bud och rätter; och han fick Mose
kär, ty han såg, att gud hade givit honom
ett högt förstånd mer än andra människor.
Men han röjde icke gudens hemliga namn
för Mose, och han invigde honom icke i
eldens hemlighet, nämligen hur elden till
det stora brännoffret skulle beredas. Ty
elden på altaret fick aldrig slockna; dock,

under de dagar, då månen var i nedan, fick
den icke näras och glödde blott svagt under
askan. Men i nytändningens heliga stund,
då herrens härlighet visade sig i höjden och
helgedomens tjänare läto jubelbasunerna
ljuda med utdragen ton, flammade elden
plötsligt upp av sig själv, tänd av gudens
egen hand, och slog mot himlen i jätteflam­
mor med ett stort dån och brak.
Och allt folket förundrade sig, och Sinai­
gudens rykte var stort i Midian och i hela
Arabien och nådde ända till Egypten och Ba­
bylon, så att pilgrimsfärder gjordes långväga
ifrån för att skåda gudens under och härlig­
het.

Men i öster, bakom helgedomens förgård,
reste sig bergets högsta tinne. Denna plats
var så helig, att den skyddes av både män­
niskor och djur; icke ens getterna vågade
sig dit upp. Ty där var demonernas hem­
vist, ett ringformigt svalg, en avgrund som
ingen tordes nalkas. Där var nedgången till

underjorden, och ur avgrunden trängde ofta
en kvävande rök och en lukt av svavel. Och
i gammal tid, i tid som de äldsta icke min­
des, hade detta svalg spytt eld, ja, det hade
sprutat sin eld ända upp till gudarna och
till den allrahögstes egen tron.
Och därom berättade Jetro en helig sägen
för Mose:
En gång i forntiden steg gud jämte två
andra gudar ned från himmelen, och de
vandrade bland människorna och talade med
dem som med sina bröder; ty de ville lära
känna människornas seder och se efter om
de fruktade gudarna. Och i forntiden låg
en stor stad vid foten av detta berg. Men
folket i staden var ogudaktigt, och då gu­
darna kommo till staden ville folket våld­
föra sig på dem, ty de voro tre sköna unga
män att se till. Då svor gud, att han ville
förgöra folket och staden i eld. Och i hela
Midian fanns på den tiden ingen som fruk­
tade gudarna, ingen utom Abraham och
hans hustru Ketura och deras söner. Och

när gudarna kommo till Abrahams tält,
kände han dem icke, men bugade sig lik­
väl till jorden för dem och bad dem att sitta
ned i skuggan av hans terebint; och han
bar fram vatten, så att de kunde två sina
fötter, och bjöd dem frukter och bröd och
mjölk, och hans hustru Ketura tillredde en
måltid. Då välsignade gud Abraham. Och
när gud förgjorde staden i eld och svavel,
såsom han hade svurit, gav han Abraham
och hans hus en fristad på detta berg.
Och Abraham byggde en helgedom åt
herren och blev den första prästen på
berget.
Och »guds ansikte» med tjurens heliga
horn hade gud själv givit åt Abraham för
att människorna skulle hava det för ögonen
och frukta gud och hans präst. Ty tjurens
panna och horn voro heliga, emedan gud
hade gjort dem i sitt eget beläte, den vi­
lande nymånens beläte, och tjuren var guds
heliga djur.
Men det första gudsansiktet, som gud hade

givit åt Abraham, fanns icke längre kvar,
ty även de heligaste ting förtäras av
tiden.
Så berättade Jetro för Mose, och Mose
gömde hans ord i sitt hjärta.



III.

Och Mose tjänade sin svärfader Jetro i
en lång tid, och hans hustru Zippora födde
honom två söner.
Men köpmän ifrån rika Arabien kommo
från Egypten på hemväg till sitt land och
berättade, att Israels barns nöd var stor;
och Mose blev bedrövad i sitt hjärta. Och
Mose sade till Jetro: »Jag vill draga till
Egypten och tala med mitt folk och med
farao. Kanhända kunde jag föra Israel ut
ur Egypten. I det sydliga Kanaan bo ännu
våra bröder av Simeon och Juda.»
Men Jetro sade: »Ett sådant värv är dig
för svårt; bliv därför hos mig. Dock, om

du kunde förmå ditt folk att göra en pil­
grimsfärd till detta berg och bringa her­
ren ett rikligt offer, kanhända att herren
då ville se till dem i deras nöd. Kanhända
att han då ville giva dem nya boningsplat­
ser i ett land, där de kunna bo i frid. Jag
vill utforska herrens vilja.»
Och Jetro frågade herren, men herren
svarade: »nej!» Och efter någon tid frå­
gade Jetro ånyo herren, ty Mose bad ho­
nom; men herren svarade: »nej!»
Och Mose var bedrövad i sitt hjärta och
ville icke äta eller dricka. Och i faste­
dagarna vid månadens slut, i de dagar då
herrens härlighet var dold under de nord­
liga bergen i fjärran och nytändningens
tid var nära, gick Mose mot solnedgången
allena upp på klipphällen över Hemlig­
hetens grotta. Men den västliga himlen var
betäckt av moln, och även i öster, kring
bergets hjässa, lågo tunga molnskyar, och
de hängde ned över berget som vecken i
en mantel. Och Mose tänkte, att solen nyss

hade gått ned, ty det var ganska mörkt.
Men vid att han tänkte så, öppnades ett
fönster i de västliga molnen, och solen sken
klart på molnen i öster, kring bergets
hjässa; den sken med ett starkt ljus, vars
färg var gul som svavel. Och se, i mol­
nen, vilka hängde som en mantel över ber­
get, såg Mose en skepnad, och den var så­
som en mycket stor jättes skepnad, och
omkring den var en strålring av klart ljus.
Och vid det att Mose för att skydda sig
lyfte sin hand, i vilken han höll sin herde­
stav, såg han att skepnaden lyfte sin hand,
och han höll en mycket stor och vördnads­
bjudande stav i sin hand. Då bävade Mose
i sitt hjärta, och han bugade sig till jorden
och föll ned och tillbad. Och det gick en
lång tid innan Mose åter vågade lyfta upp
sina ögon. Då såg han att solen hade gått
ned och det var mörkt, och den väldige var
icke längre där, men molnen sopades undan
som av en stor hand, och stjärnorna lyste
klart över berget.

Och Mose begav sig till Jetro och be­
rättade honom synen, som han hade haft.
Och Jetro förskräcktes i sitt hjärta, ty han
hade sett, att det under de sista dagarna
hade stigit mera rök än eljes ur svalget
på bergets topp, och han fruktade att an­
den, som Mose hade sett på berget, icke
varslade gott. Men emedan det var i måna­
dens sista tid, då herrens härlighet icke är
att se på himmelen, tänkte han att Mose
måhända hade skådat gud. Och han gick
till helgedomen och frågade gud, men gud
svarade icke; ty han svarade nämligen icke
alltid. Då bad Mose Jetro att för tredje
gången fråga gud om Moses sak, om Mose
skulle draga till Egypten; och Jetro gjorde
så. Och gud svarade: »ja!»
Och Mose sade till Jetro:
»Då jag nu kommer till Egypten och mitt
folk frågar mig: vad är den gudens namn,
som har sänt dig – huru skall jag då
svara dem?»
Men Jetro tänkte i sitt hjärta: För visso

har mannen Mose skådat gud. Och eme­
dan han visste att den, som har skådat gud,
får en fruktansvärd makt om han kan säga
gudens hemliga namn, svarade han honom
i en gåta och sade:
»Så skall du säga till ditt folk Israel:
den som kallar sig Jag är har sänt mig
till eder.»
Och Mose nedföll på sina knän, och Jetro
lade sina händer på Mose och välsignade
honom, sägande:

Jahve välsigne dig!
Jahve låte sitt ansikte lysa över dig!
Jahve vände sitt ansikte till dig
och give dig kraft!

Ty emedan han icke ville röja herrens
hemliga namn, kallade han honom Jahve,
det är uttytt: »han är».


Och Mose var på den tiden vid pass fyr­
tio år.



IV.

Huruledes nu Mose kom till Egypten och
talade med Israels barn och med farao, och
huruledes han trollade inför farao och huru
gud förstockade faraos hjärta, därom är
skrivet i Boken om Jahves under. Och
den fjortonde natten i månaden Abib, då
fullmånen lyste över landet Gosens betes­
marker och över vägen till öknen, förde
Mose sitt folk ut ur träldomens hus.
Tysta gingo Israels barn under stjär­
norna. Stamhövdingarna och de äldsta redo
på åsnor, och hjordar av boskap, får och
getter följde dem.
Med undran och bävan och med stor

räddhåga följde folket Mose. För visso var
det att frukta, att gud ännu en gång kunde
förstocka faraos hjärta, så att han satte
efter dem med sina vagnar och med hela
sin krigsmakt. Och vem var Mose, att han
vågade sätta sig upp emot farao? Bar han
icke ett egyptiskt namn, och hade han icke
tjänat Egyptens gudar? Väl hade Mose
redan gjort stora och förunderliga ting i
Jahves namn, men vem var denne Jahve?
Deras fäder hade icke känt honom, och
hans namn var främmande för hebreisk
tunga.
Det rådde en stor förvirring i Israels
gudsdyrkan. Deras fäders gudar, som bodde
i det forna hemlandets källor och grottor,
på dess kullar och berg, i dess palmlundar
och heliga träd, hade icke följt dem till
Egypten. Husgudarna av lera och av målat
trä voro icke att förakta, de kunde hjälpa
i det lilla, men i stora ting och då folket
var i nöd var det icke ens att tänka på att
vända sig till dem. Likt sina frändefolk i

Arabien sågo de i månen det högsta av
alla överjordiska väsen; men de hade ingen
gemensam kult. I Egypten hade många av
dem dyrkat landets gudar, framför andra
guden Set, som deras fäder hade känt; men
i Egypten hade denna gud sjunkit ned till
de underjordiska och blivit en gud för
häxor och trollkarlar och för det sämsta
packet. Icke heller visste de hur landets
gudar rätt skulle dyrkas, ty emedan de voro
av en främmande, föraktad stam och mycket
fattiga, bekymrade sig Egyptens lärda och
förnäma präster icke om dem.
Så vandrade de med ängslan i hjärtat och
ett ovisst hopp, på pilgrimsfärd till en
helgedom, vars gud de icke kände. Natt
och dag ringlade det långa tåget fram ge­
nom öknen, och knappt vågade de hålla rast
under dagens värsta hetta, ty farao hade
säkert redan ångrat att han låtit dem draga
bort. Mot öster gick tåget. Och se, i fjär­
ran vid synranden stod en molnstod, dunkel
och gåtfull – orörlig, sade några, men

andra menade att den vek undan och att
man icke kom den närmare från den ena
dagen till den andra. Uppåt vidgades den
och grenade ut sig som kronan på en jätte­
pinje, och om natten syntes den genom­
skimrad av en dunkel eld. Ingen av de
äldsta i folket hade någonsin sett något lik­
nande, ingen kunde säga vad detta tecken
varslade.
Och Mose teg, men hans stav pekade
framåt, framåt. Och i undran och ångest
följde de tecknet, ty bakom dem var Egyp­
tens träldom och faraos vagnar och krigs­
folk, och de hade intet val.



V.

Och mot aftonen på en av de dagar, då
månen var i nedan, kommo de till Baal-Se­
fon vid havet, där altaret var rest, näm­
ligen det altare som köpmännen från Ka­
naan och Babylon hade rest åt nordanvin­
dens baal. Ty emedan vägen här gick tätt
förbi hafsvikens norra ända, var den lättast
att färdas då vinden blåste från norr; men
om den blåste från söder, måste man taga
en omväg över bergen för havets skull.
Men Mose ville icke föra folket den längre
vägen över bergen, ty vinden hade varit
stilla hela dagen, och han fruktade för att
egypternas krigsvagnar kunde komma över
dem.

Då nu Mose med hövdingarna och de
äldsta hade kommit upp på kullen, där al­
taret var byggt, bävade han i sitt hjärta,
ty solen hade just gått ned och det blev
plötsligt ett stort mörker, och ehuru ingen
vind blåste och luften var tjock att andas,
såg han att havet hade blivit svart och att
det hävde sig tungt. Och elden i molnsto­
den flammade upp och syntes närmare,
som om den stod mitt på havet, och därefter
blev molnstoden mörk igen, och man kunde
icke se den, ty det var ett stort mörker
över havet och runt omkring himmelen.
Och hövdingarna och de äldsta vordo
räddhågade och frågade Mose: »Vad be­
tyder detta tecken?»
Men Mose svarade dem icke.
Och Aron var en gammal man och en
ledare för sitt folk, ty man menade, att han
visste besked om fädernas gudsdyrkan. Och
folket älskade Aron.
Och Aron sade: »Det är icke guds vilja,
att vi skola draga vidare i denna natt, ty

gudarna äro misslynta.» Och folket knor­
rade emot Mose.
Och hövdingarna och de äldsta sade till
Mose: »Vi vilja icke draga vidare, ty din
gud har övergivit oss. Det är oss bättre att
vända tillbaka och tjäna egypterna. Kan­
hända skall farao förlåta oss, om vi vända
tillbaka och bedja honom om förskoning.»
Men Mose svarade dem icke.
Och medan nu stamhövdingarna och de
äldsta överlade med varandra om vad som
var att göra, uppstod ett stort rop ibland
folket, ty några unga män, som Mose hade
bjudit att hålla sig efter det övriga folket
för att speja, kommo springande och sade:
»Ve oss, ty farao kommer efter oss med
sina vagnar och allt sitt krigsfolk!»
Och hövdingarna och de äldsta sade till
Mose: »Funnos då inga gravar i Egypten,
eftersom du har fört oss hit till att dö?»
Och Aron grät och skriade med hög röst
och anropade El Schaddaj, som deras fäder
hade känt, och El eljon, gudarnas gud, men

de hörde honom icke. Och alla Israels barn
skriade: »Ve oss! Ve oss!» Och jorden
bävade, så att stora stenar flyttades, och
altaret, som var byggt åt nordanvindens
baal, rämnade i två stycken. Och det upp­
kom en stor blåst, och de vilda djuren
ifrån öknen, hyenor och schakaler, kommo
löpande i stora hopar och aktade icke på
människorna och på deras fänad.
Men Josua, Nuns son, en ung man, som
hade hållit sig längst efter det övriga fol­
ket för att speja, kom löpande och sade till
Mose: »Faraos vagnar och krigsfolk äro
efter oss, men deras hövdingar hålla råd
och äro räddhågade för det stora mörkrets
skull och för eldstodens skull, och de säga
att deras gudar äro misslynta.»
Då upphöjde Mose sin röst, så att stor­
men icke hördes, och sade till Israel: »Fruk­
ten icke, utan varen fasta och följen mig
efter, ty i denna natt skolen I få se, att
Jahve är herren!»
Och Mose tog Arons åsninna vid det ena

örat, och Josua, Nuns son, den unge man­
nen, tog henne vid det andra örat, och de
ledde henne så ned till havet. Och Aron
skriade, men stamfurstarna och de äldsta
och allt folket och fänaden följde efter Mose
och Aron. Och när de kommo till havet
ängslades de i sina hjärtan, ty havet hävde
sig med stort dån och gick nästan ända
fram till berget. Men Mose förde Israels
barn helbrägda till den andra stranden, och
icke ens ett lamm eller en killing av all
Israels fänad drunknade i havet. Och innan
Mose själv hade kommit över den sträc­
kan invid berget, där vägen var trång och
svår, emedan havet hävde sig, stod han
stilla och lät allt folket och deras fänad gå
förbi, så att ingen blev borttappad, och han
höll sin stav upplyft till ett tecken för fol­
ket. Och Jahve blickade ur molnstoden med
ett starkt sken, så att Israels barn kunde
se Mose och hans stav.
Men då nu allt folket hade kommit över
till den andra sidan, hördes ett stort här­

skri, och se, faraos vagnar och allt hans
krigsfolk kommo farande med stort gny
och körde med hast nedför kullen, där Baal-
Sefons altare var, och togo samma väg som
Israels barn hade gått. Men Jahve blickade
ur molnstoden på egypternas här, så att
det uppstod en stor förvirring ibland dem,
och hjulen på deras vagnar fastnade i dyn,
så att de varken kunde komma framåt eller
tillbaka. Och se, en svallvåg, som var såsom
ett högt berg att se, kom från havet med ett
stort dån och slog över egypternas huvud,
och de sjönko såsom bly i vattnen. Och
då morgonväkten var inne och havet hade
vänt tillbaka till sin vanliga plats, sågo Is­
raels barn egypterna ligga döda på stran­
den bland sjögräs och tång, och stora fiskar
och sjöormar lågo döda ibland dem.
Och när Israel såg, huru Jahve hade be­
visat sin stora makt på egypternas här,
fruktade folket Jahve; och de trodde på
Jahve och på hans tjänare Mose.








[Men i Boken om Jahves under står skri­
vet, att även faraos ryttare drunknade i
Röda havet. Och detta är sanning, ty ännu
i denna dag finnas inga ryttare bland faraos
krigsfolk på de bilder, vilka äro målade på
väggarna i egypternas avgudahus. Detta
kan var och en själv se.]










VI.

Och då nu solen gick upp och Israel såg,
att egypterna lågo döda på stranden, pri­
sade hela Israel Jahves namn. Stamfurs­
tarna och de äldsta hyllade sig kring Mose
och prisade Jahve, och Aron stammade hans
namn och grät, och Jahves lov spridde sig
bland allt folket:
Den gud, som har räddat Israel i denna
yttersta nödens timme, bor på Sinai berg,
och hans namn är Jahve. Och Mose är
sannerligen guds man! Låtom oss draga
till Sinai berg och offra guden ett stort tack­
offer! Se, i öster står ju molnstoden allt­
jämt och visar oss vägen till guds berg!

Och sierskan Mirjam, Arons syster, kvin­
nan med det slutna ögat, som var högt ärad
i Israel – ty hon hade en gång med en
mäktig trollsång, ledsagad av pukor och
cymbaler, fördrivit en svart ande från
mörkret, som hade överskuggat månen och
redan nästan ätit upp honom – sierskan
Mirjam tog en puka i sin hand, och alla
kvinnorna följde efter henne med pukor
och dans. Och Mirjam slöt tillhopa sina
ögon och kvad en sång:

Sjungen till Jahves ära, ty han är högt upphöjd!
Häst och karl störtade han i havet.

Och kvinnorna svarade Mirjam och sjöngo
efter hennes ord, och Mirjam sjöng före:

Sjungen till Jahves ära, ty han är högt upphöjd!

Och kvinnorna svarade:

Häst och karl störtade han i havet.

Och kvinnorna slogo på pukor och cym­
baler och dansade en dans till Jahves pris

och blottade sig till hans ära, och både män­
nen och kvinnorna och alla Israels barn
stämde in och sjöngo efter Mirjams ord:

Sjungen till Jahves ära, ty han är högt upphöjd!
Häst och karl störtade han i havet.



VII.

Därefter lät Mose Israels barn bryta upp
från Tånghavet, som de kallade hafsviken
för den myckna tångens skull, som havet
hade vräkt upp på stranden. Och de vand­
rade i öknen Sur i tre dagar utan att finna
vatten, och folket knorrade emot Mose. Och
då de kommo till Mara, var vattnet i källan
bittert, emedan källans ande var ond; men
Mose läste trolldomsord över källans ande
och över ett stycke trä, som han kastade i
källan, så att vattnet blev gott att dricka.
Och där höll Mose ting och dömde folket
och förelade det lag och rätt; ty alla tvister,
som folket hade sinsemellan, hänsköto de

nu till Mose. Och folket sade, att Mose hade
en större skugga än andra män.
Sedan kommo de till oasen Elim, gudar­
nas lund; där voro tolv vattukällor och
sjuttio palmträd. Och de lägrade sig vid
vattnet. Och de bröto upp och kommo till
öknen Sin, och folket knorrade emot Mose,
ty det hade intet att äta. Då ropade Mose
till Jahve, och Jahve hörde Mose och lät
falla ett regn av manna i öknen. Och då
de hade ätit manna i en tid, knorrade folket
emot Mose och sade: »I Egypten åto vi
gurkor, meloner, rödlök, vitlök och purjo­
lök, och en myckenhet fisk fingo vi för
intet.» Och Israels barn sutto i sina tält­
öppningar och gräto. Då vredgades Mose
och Jahve, men Jahve hörde Mose och
lät falla ett regn av vaktlar, och folket åt
vaktlar i sådan myckenhet att det fick ont
i magen.
Och de bröto upp och tågade åt det
hållet, där molnstoden var; ty molnstoden
gick före dem, såsom den hade gjort hela

tiden. Och då den tredje månaden ingick
efter Israels uttåg ur Egypten, kommo de
till Sinai berg och lägrade sig vid foten
av berget; och där stod molnstoden stilla
mitt över berget!



VIII.

Och Jetro, Jahves präst på Sinai, sände
sina tjänare till Mose och lät säga honom,
huruledes herren hade hemsökt hans hus;
ty det hade utgått en hemsökelse från de­
monernas berg, det som låg i öster från
helgedomen, och två av Jetros söner voro
döda genom guds vilja. Men Zippora, Mo­
ses hustru, och hennes söner voro vid liv,
och Jetro ville själv föra dem till Mose.
Och Jetro kom till Mose med hans hustru
Zippora och med hennes söner. Och hans
gestalt var icke bruten eller böjd, men han
bar sitt huvud högt och var klädd i furst­
liga kläder och omgjordad med svärd, ty
han var en hövding och en domare i sitt

folk, och på huvudet bar han ett ljusblått
virkat huvudkläde med den vilande nymå­
nens tecken av klart guld.
Och Mose gick sin svärfader Jetro till
mötes och bugade sig för honom och kysste
honom och bjöd honom in i sitt tält; och
alla Israels barn bugade sig till jorden för
Jetro, Jahves präst på Sinai. Och han
sträckte ut sina händer över Israels barn
och bjöd dem frid.
Och Jetro gick in till Mose i tältet, och
Mose bjöd sin svärfader en måltid. Men
Josua, Nuns son, den unge mannen, stod
på vakt utanför tältdörren, så att ingen
kunde komma in.
Och Mose berättade för sin svärfader allt
vad Jahve hade gjort med farao och egyp­
terna för Israels skull, huru han hade sänt
en jordbävning med en stor springflod, som
icke var månens vanliga springflod, ty den
hade kommit över egypterna utan att de
visste av den, och dränkt dem alla i havet.
Och Mose sade:

»Nu vet Israel, att Jahve är större än
alla andra gudar, ty så bevisade han sig,
när man handlade övermodigt mot detta
folk. Och nu vill Israel vara Jahves folk,
och Jahve skall vara Israels gud.»
Och Jetro sade:
»Lovad vare Jahve, som har räddat eder
ur egypternas hand! Men mig och mitt
hus har herren hemsökt. Berget, som har
varit stilla i min tid och i mina fäders tid,
har öppnat sitt svalg och spytt eld mot
himmelen, och mina söner, som bodde med
sina hustrur och barn i dalen mellan helge­
domen och förbannelsens berg, överraska­
des av den sjudande floden och ljöto döden.
Och det kom en stor förödelse över landet,
så att Midians barn sky helgedomen för
bergets skull, och köpmännen ifrån Baby­
lon och Harran och från rika Arabien taga
nu andra vägar.»
Och Mose grät med sin svärfader över
hemsökelsen, som hade träffat hans hus.
Men Jetro sade:

»För visso är Jahve den största av alla
gudar, och hans namn vare välsignat.»
Och Mose sade:
»Mitt folk Israel vill tjäna Jahve med
mig. Därför äro vi nu komna för att bringa
Jahve ett stort tackoffer, emedan han har
räddat oss ur egypternas händer; och vi
vilja göra ett förbund med Jahve, så att
han för oss genom öknen och fördriver våra
fiender för oss och ger oss nya bonings­
platser i ett gott land, där vi kunna leva i
frid.»
Därtill svarade Jetro:
»Min son, däri gören I visligt. Och jag
har sett, att I medfören ganska sköna bo­
skapshjordar. Jag vill tala med gud om eder
sak.»
Men Mose sade:
»Detta folket känner ännu icke guds lag
och vet icke, huru man rätt skall tjäna
Jahve. Visserligen har du upplärt din tjä­
nare i Jahves fruktan, så att din tjänare kän­
ner Jahves lag, hans bud och rätter och

huru man skall offra åt Jahve. Men detta
folket är såsom barn, och om jag säger
dem: så och så är Jahves vilja, tro de mig
icke, emedan de tro att jag talar av mig
själv. Men om de få se att jag talar av
gud, skola de tro mig.»
Och Jetro svarade:
»Min son, även häri talar du visligt, och
jag vet, att gud har givit dig ett högt för­
stånd och utsett dig till en ledare för ditt
folk Israel. Jag vill sannerligen tala med
gud och sedan säga dig besked. Håll dig
redo att stiga upp till gud på berget, ty gud
skall tala med dig inför alla Israels barn,
så att de må tro dig evärdligen.»
Därefter lät Mose sin svärfader fara hem,
och denne »begav sig till sitt land igen»,
som skrivet står i Boken om Jahves under.
Men hans land var icke långt borta.
Och Mose lät Josua, Nuns son, den unge
mannen, föra offerdjuren upp till helge­
domen på berget, till ett tackoffer åt Jahve.



IX.

Och tidigt om morgonen nästa dag steg
Mose upp till gud och stannade hela dagen
på berget hos gud. Och då han kom till­
baka, sammankallade han de äldsta i folket
och förelade dem vad herren hade sagt, sä­
gande:
»Så säger Jahve, Israels gud: I haven
själva sett vad jag har gjort med egyp­
terna, och huru jag har burit eder på örn­
vingar och fört eder till mig. Om I nu
hören min röst och gören ett förbund med
mig, skolen I vara mitt egendomsfolk, och
jag skall vara eder gud. Och jag skall för­
driva edra fiender för eder och giva eder

ett skönt land, som flyter av mjölk och
honung, där I kunnen bo, I och edra barn.»
Då svarade hövdingarna och de äldsta
med en mun och sade: »Allt vad Jahve
bjuder oss, vilja vi göra!»
Och Mose gick tillbaka till gud med fol­
kets svar. Och gud sade till Mose:
»Min son, jag har nu noga övertänkt allt.
I övermorgon är herrens stora högtid, då
herrens härlighet visar sig i skyn. Säg till
ditt folk Israel, att de må helga sig och
två sina kläder, och ingen må komma vid
en kvinna, intill dess att herrens högtid
är förbi. Och du skall märka ut en gräns
för folket runt omkring och säga: ingen må
stiga upp på berget eller komma därinvid,
ty den som sådant gör skall döden dö.
Allenast må några av hövdingarna och de
äldsta, dem som du utväljer, stiga upp på
berget; när jubelbasunerna ljuda med ut­
dragen ton, må de stiga upp på berget. Och
jag skall tala till dig ur en tjock molnsky.
Men de må icke komma för nära; blott så

nära må de komma, att de kunna höra,
när du talar med gud, och så tro på dig
evärdligen.»
Och Mose gick ned från berget och sam­
mankallade hövdingarna och de äldsta och
allt folket och kungjorde allt vad gud hade
talat med honom. Och allt folket helgade
sig och tvådde sina kläder, och ingen kom
vid en kvinna. Och de fruktade för att
komma invid berget, ty de hade en stor
fruktan för Jahve och för hans boning.
Och Mose utvalde Aron och några av
hövdingarna och av de äldsta till att stiga
upp med honom på berget, men de fruk­
tade storligen och sade:
»Gud må icke tala med oss! Ty vem fin­
nes väl bland människor, som kan höra
guds röst tala ur elden och dock bliva vid
liv? Tala du därför med gud, så vilja vi
sedan höra dig, men låt icke gud tala med
oss, på det att vi icke må dö.»
Men Mose sade till dem:
»Frukten icke, ty gud vill att I skolen

hava hans fruktan för ögonen, så att I
icke synden; men gud vill icke dräpa eder,
allenast I hållen eder på avstånd.»
Men Josua, den unge mannen, fruktade
icke att gå med Mose, ty han hade ett oför­
skräckt hjärta.
Och på tredje dagen, då det första basun­
ljudet hördes, steg Mose upp till gud, och
hans tjänare Josua, Nuns son, följde honom.
Och vid det andra basunljudet, då basu­
nerna ljödo med utdragen ton, stego höv­
dingarna och de äldsta, de som Mose hade
utvalt, upp på berget; men Aron lät ur­
säkta sig, ty han låg i sitt tält och var
sjuk. Och de bävade storligen, och hela
berget bävade vid basunernas ljud, och allt
folket i lägret bävade. Och basunerna
ljödo allt starkare och starkare, och då solen
hade gått ned, visade sig herrens härlighet
i höjden. Och blixtar ljungade från alta­
ret, som var på berget, och omvärvde offret
med ett stort brakande, så att lågorna slogo
upp mot himmelen, och Jahve visade sig

såsom en förtärande eld på berget och för­
tärde tackoffret, som Israels barn hade bragt
honom. Och hela Sinai berg höljdes av
rök såsom röken från en smältugn, vid det
att Jahve steg ned därpå i eld, och en tjock
molnsky omvärvde altaret och berget, och
ett mycket starkt basunljud hördes. Och
hövdingarna och de äldsta bävade och föllo
ned på sina ansikten och tillbådo.
Och då basunljudet upphörde, blev det
en stor stillhet. Och hövdingarna och de
äldsta hörde, huru gud talade med Mose
ur molnskyn, och Mose svarade honom med
hög röst, så att alla Israels barn, där de
stodo nedanför berget, kunde höra huru
Mose talade med gud, och himmelens hela
här lyssnade därtill. Och gud förkunnade
sin lag för Mose, och Mose upprepade alla
hans ord med hög röst. Och då gud hade
slutat att tala lagens ord till Mose, ljöd
åter basunen med utdragen ton; och höv­
dingarna och de äldsta och allt folket föllo
ned och tillbådo Jahve, Israels gud.




Och Mose gick till hövdingarna och de
äldsta och sade till dem:
»Stigen nu upp med mig och beseglen
Jahves förbund med blodet och med en
måltid inför guds ansikte; ty gud har slutat
att tala.»
Och de fruktade för att stiga upp till gud,
men Mose nödgade dem. Och Mose tog
blodet av offerdjuren och slog hälften av
blodet i offerskålarna, och den andra hälften
hällde han ut på altaret och på hornen,
som voro på altaret, och han beströk hornen
med blod. Och han uppläste för dem alla
de bud, som Jahve bjöd dem att hålla, och
de sade med en mun: »Allt vad Jahve har
bjudit oss vilja vi göra och lyda.» Då tog
Mose skålarna med blodet och hällde därav
på hövdingarna och de äldsta och sade:
»Se, detta är förbundets blod, det förbunds,
som Jahve har slutit med eder.»
Och sedan blodet hade beseglat förbun­

det, fingo de skåda gud. Och han tronade
på keruberna, och under hans fötter var
såsom ett golv av safirblåa stenar, likt själva
himmelen i klarhet.
Men han lät icke sin hand drabba Israels
barns yppersta, utan sedan de hade skådat
gud, åto de och drucko.



X.

Och Mose gick ned till folket igen med
hövdingarna och de äldsta, och folket för­
undrade sig när det såg, att de alla voro
vid liv. Men nästa dag sade Mose till
folket:
»Se, jag har ännu mycket att tala med
gud. Må folket vända sig till Aron och de
äldsta med sina rättssaker, intill dess att
jag kommer tillbaka. Men ingen må be­
träda guds berg, och ingen må komma vid
en kvinna, förrän jag har vänt tillbaka till
eder.»
Och Mose begav sig åstad med sin tjä­
nare Josua och steg upp på guds berg.

Och molnskyn vilade ännu över berget, och
Mose gick mitt in i skyn.


Och Israels barn höllo sig stilla och vän­
tade på Mose. Och de sutto i sina tältöpp­
ningar och mindes Egyptens träldom och
vägens vedermödor, och de prisade Mose,
som hade fört dem ut ur träldomens hus
och skaffat Israel en gud; och visserligen
skulle Jahve föra dem genom öknen till ett
land med sköna boningar och källor och
palmträd och skuggande terebinter. Och
Abiram, Eliabs son, sagoberättaren, sam­
lade de unga omkring sig vid lägerelden
och berättade dem sägner ur gammal tid,
om förfäderna och urfäderna och om den
första kvinnan, huru hon besvek ormen,
som gud hade satt till att vakta livets träd,
och huru hon åt så mycket av frukten, att
hennes mage svällde upp och hon fick tvil­
lingar. Och mannen åt tillika av kunska­
pens träd; men frukten hade en bitter smak,

och han ångrade att han hade ätit av den.
Och även främlingar kommo stundom och
lyssnade till Abirams sagor, några av Mi­
dians barn, och några vandrande smeder
och hantverkare av Kains barns ätt, de
som dyrkade Tubalkain. För dem berät­
tade Abiram om Josef, som råkade i olycka
för en kvinnas skull men sedan blev satt
till en styresman över hela Egyptens land;
och emedan Abiram var en rättrådig man,
glömde han icke att anföra det som kunde
tala till kvinnans ursäkt, nämligen att man­
nen var evnuck, som man kunde förstå av
hans namn Potifar, det är uttytt: en fet
oxe. Och han berättade också om Mose,
huru hans moder var faraos dotter, och
hans fader var en gud. Men emedan faraos
spåmän och drömtydare hade sagt, att gos­
sen skulle växa upp och dräpa farao och
rycka kronan från hans huvud, lät farao
sätta ut gossebarnet i floden. Då blev bar­
net funnet av en from hebreisk kvinna,
som ammade upp gossen som sitt eget barn.

Och nu hade faraos drömtydare blivit sann­
spådda, ty farao var dräpt genom Mose,
och Abiram hade själv sett honom ligga
död på stranden med rakat huvud, och bred­
vid honom låg hans peruk av svart fårull;
men hans krona med den gyllene ormen
hade sjunkit i havets djup.
Och nu var Mose på besök hos sin fader,
Israels gud, och skulle snart vända tillbaka
och intaga hela Egypten.
Men tiden blev lång för Israels barn, och
de unga männen sågo på de unga kvin­
norna och sade: »Kommer då Mose aldrig
tillbaka?»
Och folket gick till Aron med sina rätts­
saker och med alla sina angelägenheter; och
Aron tröttnade icke att höra på dem, men
gjorde alla till viljes så mycket han kunde
och var såsom en fader för folket; och folket
älskade Aron.
Och folket begynte bliva oroligt, ty det
hade gått en lång tid; och de unga kvin­
norna sågo på de unga männen och sade:

»Sannerligen, den där Mose kommer ju
aldrig tillbaka.»
Och hövdingarna och de äldsta sade till
Aron:
»För visso har Mose träffats av en hem­
sökelse. Har han icke i förtröstan på sin
mäktiga trolldomskraft begivit sig upp till
Sinaiguden för att tvinga honom att lämna
sitt berg och föra Israel till det nya landet?
Men ett sådant företag är alltför farligt för
en människa. Guden har dräpt honom.»
Och de berättade för varandra vad de
hade hört om Sinaiguden av folket i trak­
ten, Midians barn, hur farlig guden var,
isynnerhet om natten, och hur han ofta bru­
kade överfalla och dräpa även den sak­
löse vandraren, som ovetande hade för­
irrat sig in på hans område. Och de min­
des händelser ur forntiden, hur en av deras
fäder, en av forntidens starka jättar, en gång
hade blivit överfallen av en gud om natten;
men jätten var starkare än guden och höll
honom fast, tills dagen grydde och gudens

kraft försvagades, och han släppte honom
icke förrän han hade välsignat honom. Men
sådant hände icke mera nu, då män­
niskorna hade blivit småväxta och klena.
Och Mose var ingen storvuxen man och
icke starkare än andra karlar, och hur skulle
Mose kunna kämpa mot gud? För visso
hade Mose blivit dräpt av gud.
Och de bävade för Jahve och fruktade,
att hans vrede skulle komma också över
dem, för Moses skull.
Och folket knorrade och sade till Aron:
»Stå upp och gör oss en gud, som kan
gå framför oss, ty vi veta icke vad som
har blivit av den där Mose, som förde oss
ut ur Egypten och som lovade att skaffa
oss en gud. Det är bättre att du gör oss
en gud och sedan själv för oss till det
nya landet, så skola vi följa dig och lyda
dig, ty här vilja vi icke stanna.»
Och Aron var räddhågad, ty han fruk­
tade för Mose, ehuru han trodde att han

var död. Men hövdingarna och de äldsta
och allt folket sade till honom:
»Gör oss en gud, som kan gå framför
oss, och låt oss sedan draga upp härifrån.»
Och de unga männen och kvinnorna knor­
rade och sade: »Mose kommer ju dock icke
igen.»
Och Aron plägade råd med hövdingarna
och med de äldsta och sade:
»Vi kunna dock icke draga bort härifrån
utan att först bringa Jahve ett offer och för­
sona honom, så att hans vrede icke kommer
över oss för Moses skull. Det vore san­
nerligen också för mycket begärt, att Jahve
skulle lämna sitt berg och själv gå framför
oss på vägen. Därför måste vi göra oss
ett beläte av Jahve, som kan gå framför
oss.»
Och han frågade dem som hade varit
med Mose på berget och skådat gud och
ätit och druckit inför Jahves ansikte, hur
Jahve såg ut. Och de svarade, att ehuru
de icke hade vågat lyfta sina blickar till

guds ansikte, hade de dock sett att gud
hade horn.
Då förstod Aron, att han borde göra Jah­
ves beläte i skepnad av en ung tjur; ty han
hade alltid vetat, att tjuren var helig och
isynnerhet tjurens horn, emedan gud hade
gjort dem efter sitt eget beläte. Och då han
anropade El eljon, gudarnas gud, som hans
fäder hade känt, tänkte han sig även honom
med sköna, gyllene horn.
Och emedan det icke fanns några smeder
och konstskickliga män bland Israels barn,
befallde han de vandrande smederna och
konstnärerna av Kains barns ätt, som hade
slutit sig till Israel under vägen, att göra
en ung tjur; och de snickrade med stor hast
ihop en tjur av trä och beslogo honom
med koppar. Och de fromma ibland Isra­
els barn kommo till Aron med sina öron­
ringar, som både män och kvinnor buro i
öronen i form av gyllene månskäror, och
gåvo honom dem, och han gav dem åt
Kains barn till att förgylla tjurens huvud

och horn. Och tjurens huvud blev gan­
ska stort och skönt med sköna, gyllene
horn; men hans kropp blev alltför liten
och mager, ty hastverket var stort. Och
kvinnorna togo sköna brokiga tygstycken
och överhöljde hans kropp, så att Israel
icke behövde skämmas för sin gud inför
Midians barn. Och Israels barn förund­
rade sig över tjuren och över Kains barns
konstförfarenhet och sade: »Se, detta är
din gud, Israel, som har fört dig upp ur
Egyptens land!»
Och Aron tog tjuren och ställde upp ho­
nom i en backe, och han byggde ett al­
tare av jord och stenar och lät utropa:
»I morgon bliver nymåne, en Jahves hög­
tid!»
Och dagen därefter, då solen hade gått
ned och herrens härlighet visade sig i höj­
den, stodo de upp och offrade brännoffer
och buro fram tackoffer, och folket satte
sig ned till att äta och dricka. Och Aron
bugade sig till jorden för tjuren och tillbad

honom, och han stod upp och smekte hans
ansikte och beströk hans horn med blo­
det, och han tog av blodet och stänkte på
folket för att göra det delaktigt av offer­
djurets kraft; ty själen är i blodet. Och
folket tog av blodet och strök därav på täl­
ten vid tältöppningarna för att skydda sina
små mot Sinaigudens blodtörst, så att han
icke skulle slå deras förstfödda. Och allt
folket tillbad guden, och även Kains barn,
de som dyrkade Tubalkain, föllo ned och
tillbådo sina händers verk och bugade sig
för baal Jahve, ty de funno honom ganska
skön.
Och när Israels barn hade ätit och druc­
kit, stodo de upp till att leka. Och Mirjam
tog en puka i sin hand, och de unga kvin­
norna följde efter henne i dans, och hon
slöt tillhopa sina ögon och sjöng:

Sjungen till Jahves ära, ty han är högt upphöjd!
Häst och karl störtade han i havet.

Och de unga männen blandade sig med
kvinnorna i dansen, och män och kvinnor
blottade sig för guden och bolade till hans
ära.



XI.

Men Mose var på berget och talade med
gud, och gud svarade Mose genom sin tjä­
nare Jetro.
Och Mose sade till Jetro:
»Vi bryta nu snart upp till det land, om
vilket Jahve har sagt: det vill jag giva
eder. Men mitt folk Israel är såsom små
barn, och jag fruktar att det ännu icke har
förstått att Jahve, som vandrar över hela
himmelen, ingalunda är bunden vid detta
berg. Och de säga: hur skola vi kunna
finna väg genom öknen och strida mot våra
fiender, om icke Jahve, Israels gud, går
framför oss på vägen? Ty de kunna icke
se honom.»

Då svarade Jetro Mose:
»Min son! Jag har talat med gud, och
jag vet att mina dagar äro räknade och att
välsignelsen har vikit från detta berg. Men
till dig har Jahve ett gott behag. Därför
skall du göra dig en ark alldeles efter mönst­
ret av den ark, som står i helgedomen, med
två keruber på locket. Och undervisa ditt
folk och lär det, att keruberna äro Jahves
tron; ty du vet ju att så är. Och du skall
göra dig lagstenar, likadana som de lag­
stenar som stå i helgedomen. Och jag vill
giva dig en gudsstav med en seraf, Jahves
heliga orm; och likaledes vill jag giva dig
ett gudsansikte, likt mitt eget och likt det,
som gud gav åt Abraham, så att folket kan
se med sina egna ögon att gud talar genom
dig. Och du skall göra dig heliga lotter med
’ja’ och ’nej’ och styra folket på guds väg
genom dem. Och jag vill giva dig några
av mina leviter till hjälp med allt detta.»
Ty i hela Midians land kallades på den
tiden helgedomarnas tjänare »leviter».

Och Mose tog lagstenarna med Midians
barns lag, som var skriven med guds eget
finger på stenar av bränd lera, med nord­
minäisk skrift; och han gjorde två stenar av
lera och skrev guds lag på dem och ställde
dem till att torka i solen. Och han ut­
valde ett gudsansikte och en gudsstav i
helgedomens förrådshus, och leviterna sku­
rade serafen, Jahves orm, så att den blev
blank; ty den var gammal och övertäckt av
ärg.
Men några av Midians barn kommo till
leviterna, Jetros tjänare, och sade till dem:
»Främlingarna från Egypten, Israels barn,
hava tagit sig oråd före och gjort sig en
kalv, som de tillbedja med ett högst oan­
ständigt oväsen.»
Och leviterna gingo till Jetro med detta,
och Jetro blev vred, så att hans hy för­
vandlades, och sade till Mose:
»Jag ser att ditt folk Israel är ett hård­
nackat folk, eftersom det redan har vikit av
ifrån den väg, som Jahve har bjudit det att

gå. Må leviterna omgjorda sig med svärd
och vara dig följaktiga till att fullborda
Jahves lag på folket.»
Då bad Mose för folket, sägande:
»Min fader, jag har redan sagt dig att
detta folket är såsom barn.»
Men även Mose vredgades svårligen i sitt
hjärta, och han tog med sig sin tjänare
Josua och leviterna och gick ned till folket.
Och då nu folket såg Mose komma, sking­
rades det och flydde under höga rop, men
Aron kunde icke undansticka sig, ty Mose
hade sett honom och kallade på honom,
sägande:
»Vem har gjort den där kalven?»
Då bugade sig Aron till jorden för Mose
och sade:
»Din tjänare trodde att det var en ung
tjur; men eftersom du säger att det är en
kalv, si, så är det en kalv! Men min herres
vrede må icke upptändas mot din tjänare.
Du vet själv att detta folk är ont. De sade
till mig: gör oss en gud, som kan gå fram­

för oss, ty vi veta icke vad som har blivit
av den där Mose, som skulle skaffa oss
en gud. Och de togo sitt guld ur öronen
och gåvo det till mig, och någon kastade
guldet i elden, och så blev det en kalv.»
Då tog Mose en stor sten i sin hand och
krossade kalvens huvud och störtade ho­
nom nedför backen, där han stod. Och de
små barnen, som sågo på, voro icke rädda
för Mose, ty Mose var alltid snäll mot
dem; och de gjorde bollar av grön åsne­
spillning och kastade på den störtade guden.
Men Mose ställde sig i porten till lägret
och ropade:
»Var och en som vill höra till Jahve,
komme hit till mig!»
Då församlade sig till Mose en stor mängd
av dem som hade tillbett kalven, ty kalven
var ju en bild av Jahve. Och Mose bjöd
leviterna att gå igenom lägret från den
ena ändan till den andra och dräpa alla
dem, som stodo Jahve emot; men de kunde
icke finna sak mot någon, ty alla prisade

Jahves namn. Likväl dräpte de många av
dem som kommo i deras väg, ty Jahves
lag måste ske fyllest, och de hade svärd
i sina händer.
Men Aron blev icke dräpt, ty han var
av Israels yppersta, och folket hade för­
fört honom.
Och Mose tog kalven och sönderkros­
sade honom till stoft och strödde stoftet i
en bäck; och alla, som drucko vatten ur
bäcken, blevo hemsökta med en plåga av
Jahve.
Men Aron drack icke av vattnet i bäcken.



XII.

Och Mose straffade folket och sade:
»Så säger Jahve: I ären ett hårdnackat
folk. Men läggen nu av edra smycken till
en försoningsgärd åt Jahve, så vill jag se
till vad jag kan göra för eder.»
Och då Israels barn hörde detta stränga
tal, gräto de över sin synd och ångrade
sig och lade av sina smycken, och alltifrån
sin vistelse vid Sinai berg buro Israels barn
inga smycken under all den tid de vandrade
i öknen.
Och Israels barn gåvo frivilligt allt det
guld och silver, som de hade ibland sig,
till en gärd åt Jahve, och Mose upptog

gärden och sade till leviterna, dem som
Jetro hade givit honom:
»Eftersom I i dag haven stritt för Jahve,
så mån I nu taga handfyllning till Jahves
tjänst i Israel.»
Och han gav leviterna deras handfyllning.
Men det övriga av gärden använde Mose till
arkens fullbordan och till keruberna på ar­
ken och till de heliga sakerna, som skulle
brukas till Jahves tjänst; och han bjöd fol­
ket att uppsätta ett stort tält på en höjd
utanför lägret och föreskrev, huru det skulle
inrättas, och förkunnade dem, att Jahve
skulle vara dem till mötes i tältet om tret­
tio dagar, på herrens härlighets dag. Och
folket förundrade sig och bävade, och de
kallade tältet »Mötesplatsens tält». Och Mose
byggde ett altare av jord och sten utanför
ingången till tältet, på ett passande av­
stånd.
När nu allt detta var färdigt, begav sig
Mose för sista gången upp till gud, och
han förblev på Sinai berg under fasta och

bön, till dess att månvarvet var till ända;
och folket förhöll sig stilla.
Och gud undervisade Mose ytterligare
genom sin tjänare Jetro, och det blev åter
en herrens högtid. Och Jetro iklädde Mose
en ny vit klädnad och satte guds stav i
hans hand och band guds ansikte framför
hans ansikte. Och Mose böjde knä inför
Jetro, och Jetro välsignade honom med Jah­
ves välsignelse och viskade guds hemliga
namn i hans öra. Och Mose fällde tårar
och bävade i sitt hjärta.
Men Mose gömde gudens namn i sitt
hjärta och röjde det för ingen, så länge han
levde; ty emedan Jahve lät främmande för
Israels barns öron, trodde de att guden
hette så, och under det namnet har Sinai­
guden varit känd intill denna dag.
Men om eldens hemlighet blev intet sagt;
ty Jetro visste att gud hade givit Mose
ett högt förstånd, så att han redan hade ut­
forskat eldens hemlighet under den tid, då
han tjänade i helgedomen bland leviterna.

Och Mose bjöd sin tjänare Josua att in­
samla ett stort förråd av det klippsalt,
som Jahve lät växa i de stora avskrädes­
högarna efter offren. Ty i klippsaltet
bodde en Jahves ängel, en skön och skräck­
injagande eldande, som dock intet förmådde
av sig själv, men var Jahve och Jahves tjä­
nare underdånig.


Och Mose sände bud och bjöd hela Israel
att vara Jahve till mötes vid altaret utan­
för Mötesplatsens tält. Och där försam­
lade de sig och väntade under stor hjärt­
ängslan på Jahve.
Och då solen gick ned och herrens härlig­
het visade sig på himlen, skred Jahves he­
liga tåg nedför bergets sluttning. I spet­
sen gingo tvenne leviter och stötte i ba­
suner. Därefter gick Mose i skinande vit
klädnad, med guds ansikte över sitt an­
sikte och guds stav i sin högra hand, och


Sal petræ.


under den andra armen bar han vittnesbör­
dets tavlor, lagstenarna av bränd lera. Efter
honom kom arken, buren av leviter, och
andra leviter buro de heliga sakerna till
Jahves tjänst, och sist gick Josua, Nuns
son, med stora kopparbäcken i sina händer.
Men då nu Mose kom närmare och Aron
och Israels yppersta sågo, att han hade fått
ett behornat ansikte därav att han hade
talat med gud, blevo de förskräckta och
flydde för honom. Men då Josua, den unge
mannen, såg att de flydde för Mose, lopp
han framom de andra och ropade:
»Frukten icke! Det är ju Mose!»
Då vände Aron och menighetens hövdin­
gar tillbaka, och Mose talade vänligt till dem
och lugnade dem.
Och Mose gick in i Mötesplatsens tält
med leviterna och arken, och de ställde
arken innerst i tältet. Och Mose tog la­
gens stenar i sina händer och förkunnade
ånyo för Israel alla de bud, som Jahve hade
givit honom på Sinai berg; och allt folket

förundrade sig, när det såg att Mose talade
med stenarna och att stenarna ingåvo ho­
nom hans ord.
Men Josua och leviterna beredde offret
på altaret utanför tältet. Och då Mose
hade slutat att tala Jahves lag från ste­
narna, gick han ut ur tältet och stötte guds
stav i jorden bakom altaret, och han tog
av sig guds ansikte och fäste det på staven;
mitt på staven fäste han det under serafen,
Jahves heliga orm. Och Mose lyfte upp
sina händer och välsignade folket med Jah­
ves välsignelse. Och Jahves härlighet strå­
lade i höjden, och vid det att leviterna läto
basunerna ljuda med utdragen ton, gick eld
ut från Jahve och antände offret, och blixtar
omvärvde altaret, och Jahves eld förtärde
brännoffret och fettstyckena på altaret. Och
allt folket såg detta; och de jublade och
föllo ned på sina ansikten och tillbådo Jahve,
Israels gud.

[Men i Boken om Jahves under står skri­
vet, att Mose icke visste, att hans ansikte
hade blivit behornat därav att han hade
talat med gud. Och även detta är säker­
ligen sanning, ty guds män och profeter äro
stundom något tankspridda.]


Nota bene: i grundtexten.




XIII.

Och molnstoden var icke längre över
berget, men hade sänkt sig ned över Mötes­
platsens tält, och allt folket såg, att moln­
skyn övertäckte tältet om dagen, men om
natten var det såsom såge man en eld.
Och så var det beständigt, så länge Israel
vandrade i öknen. Och Mose talade med
gud i tältet, och var och en, som hade
något att fråga gud, gick till Mose i tältet.
Men Josua, Nuns son, vek icke från in­
gången till Jahves tält.
Och Israels barn förstodo, att Jahve hade
stigit ned från sitt berg och att han själv
ville gå framför dem på vägen och föra

folket på dess vandring genom öknen till det
nya landet, som han hade lovat dem
med ed och bekräftat med blodets sakra­
ment vid förbundsoffret på Sinai berg.
Och när molnskyn, som låg över Mötes­
platsens tält, lyfte sig och seglade bort i
det blå, visste allt folket att det var teck­
net, som Jahve gav, och att de skulle bryta
upp från Sinai; ty så hade Mose förkun­
nat.
Och de bröto upp från guds berg och
tågade från lägerplats till lägerplats, och
Jahves ark gick framför dem på vägen
för att utse deras viloplatser och föra dem
till de ställen, där dadelpalmer växte och
vattubäckar runno. Och så ofta arken bröt
upp, sjöngo Israels barn denna sång:

Stå upp, Jahve!
Må dina fiender förskingras,
må dina ovänner fly för ditt ansikte!

Och var gång arken sattes ned, sjöngo de:

Sitt ned, Jahve,
hos Israels ätters mångtusenden!


Och allt folket prisade Mose, som med
sin mäktiga trolldomskonst hade fångat Si­
naiguden i en låda och gjort honom till Isra­
els gud.



XIV.

Och Jahves ark stannade i öknen på ett
ställe där intet växte, och folket knorrade
emot Mose, ty de hade intet att äta utom
torkade dadlar och vildhonung och rostade
gräshoppor. Och av folkets knorrande upp­
tändes Jahves vrede, så att Jahves eld be­
gynte brinna av sig själv och gjorde en stor
hemsökelse på dem som bodde ytterst i
lägret, på den sidan där Jahves tält var.
Då ropade folket till Mose, och Mose
bad till Jahve, och så släcktes elden.



XV.

Men leviterna klagade, att de voro främ­
lingar ibland Israels barn, och gingo till
Mose och bådo honom, att han ville giva
dem en fader; en av Israels yppersta be­
gärde de att han ville giva dem till fader.
Och Mose frågade gud och talade med
de tolv yppersta i Israel, och Aron var en
av dem. Och Mose tog deras stavar och
skrev vars och ens namn på hans stav, och
han lade stavarna inför guds ansikte i vitt­
nesbördets tält, sägande: »Den som Jahve
utväljer, hans stav skall grönska.»
När nu Mose dagen därefter gick in i
Vittnesbördets tält, som var innerst i Mötes­

platsens tält, se, då grönskade Arons stav;
den hade knoppar och utslagna blommor
och mogna mandlar.
Och Mose bar alla stavarna ut från guds
ansikte och visade dem för allt folket. Och
Israels yppersta togo sina stavar och sågo
på dem och på Arons stav och förundrade
sig.
Och då nu Jahve hade utvalt Aron till
fader åt leviterna och föreståndare för
helgedomen, gav Mose honom hans hand­
fyllning; och Aron tog emot handfyllningen
och prisade Jahve, sägande: »För visso var
Jahve våra fäders gud!»
Men Josua, Nuns son, den unge man­
nen, förundrade sig i sitt hjärta över att
Jahve hade utvalt Aron till fader åt le­
viterna och till att förestå helgedomen. Ty
Josua var en ung man.
Och emedan folket hade fått för vana
att fråga gud om alltför mycket, så att Mose
hela dagarna måste sitta på arken och svara
dem, som kommo för att fråga gud, gav han

även Aron rätt att tala med gud och att
sitta på arken och svara folket. Ty Aron
var en förståndig man, och folket älskade
Aron för kalvens skull, som han hade gjort
åt dem. Och från den tiden blev folkets
hängivenhet för Jahve större än förut.
Och gud talade med Mose om alla stora
ting, men om mindre ting talade han med
Aron.
Men Aron fruktade för Jahve och för
demonerna, hans tjänsteandar, som drevo
sitt spel i helgedomen och i de heliga sa­
kerna som hörde till Jahves eld; och han
bävade i sitt hjärta var gång han trädde
fram inför Jahves ansikte, som var uppsatt
på ormstaven bakom arken, i helgedomens
innersta. Och gud sade till Aron:
»Du skall göra dig bjällror av rent guld
och fästa dem i fållen av din klädnad, så
att vi kunna höra när du går in i det heliga
och känna igen dig på dina steg. Detta,
för att vi icke oförvarandes må dräpa dig.»
Och Aron gjorde så.



XVI.

Och Arons söner, Nadab och Abihu,
Eleasar och Ithamar, tjänade i helgedomen
med hans söner leviterna; och de voro ännu
lärlingar i Jahves tjänst.
Men Nadab och Abihu hade druckit palm­
vin och sade till varandra: »Hej! Nu vilja
vi se till huru det förhåller sig med Jahves
eld!»
Och de gingo in i helgedomen, då ingen
var där, och togo var sitt fyrfat och lade
eld däri, främmande eld, som icke var till­
beredd såsom Mose hade bjudit, och buro
den fram för Jahves ansikte. Då gick eld
ut från Jahve och dräpte dem, så att de
föllo döda ned inför Jahves ansikte.

Och Mose sade till Aron:
»Så säger Jahve: På dem som komma
mig nära vill jag bevisa, att jag är helig,
och inför allt folket vill jag visa att jag är
skön!»
Och Aron teg stilla.
Och Mose förbjöd Aron att vidröra de
dödas kroppar, för att han icke skulle bliva
oren; ty han var Jahves präst. Och han
förbjöd Aron och hans överlevande söner
att sörja de döda genom att riva sitt hår
och slita sönder sina kläder, ty sådant an­
står icke Jahves tjänare; utan han sade till
de dödas farbroders söner:
»Träden fram och bären edra fränder ut
ur helgedomen och fören dem långt utan­
för lägret. Och edra bröder och fränder
och hela Israels hus må gråta över denna
brand, som Jahve har upptänt.»
Och de gjorde så som Mose hade sagt.
Men Aron talade med gud och sade till
sina överlevande söner och till sina söner
leviterna:

»Så säger Jahve: I mån icke dricka vin
eller starka drycker, när I skolen ingå i
Jahves tält, på det att I icke mån dö. Det
skall vara en evärdlig stadga för eder från
släkte till släkte.»



XVII.

Och de bröto upp och tågade tre dags­
resor och kommo till Meribat-Kades, där
helgedomen var. Ty även i Kades hade
den gud, vars härlighet vandrar över den
nattliga himlen, en helgedom med en vis
och vördnadsvärd präst och väl förfarna
leviter; men guden dyrkades där under ett
annat namn. Och Mose medförde budskap
och hälsning till prästen i Kades från sin
svärfader Jetro, prästen på Sinai; och Israel
hembar offer åt Jahve i helgedomen på
berget.
Och de stannade länge i Kades, ty moln­
skyn lyfte sig icke, och landet var gott

med sköna vattubäckar och palmträd och
mångahanda slags födoämnen. Och i Ka­
des uppenbarade Jahve för Mose en för­
bättring i oraklet med de heliga lotterna,
och han kallade dem Urim och Tummim.
Ty så kallades de av prästen i Kades.



XVIII.

Men Josua, Nuns son, samlade alla unga
män av Israel och gick ut i de nordliga ber­
gen och mötte Amalek i strid, och han
slog Amaleks barn med svärdsegg och hem­
förde ett stort byte av goda vapen. Och
då Israels barn drogo i strid, sjöngo de
denna sång:

Jahve är en krigsman,
Jahve är hans namn!

Och de mötte köpmanskaravaner från
Egypten och Babylon, och Jahve gav köp­
männen och deras kameler i Israels hand;
och de hemförde stort byte av silver och

guld, av vapen och smiden, purpurtyg och
brokigt tyg och etiopiska flickor, så att det
var sant som skalden säger:

När man hör de bytesskiftandes rop mellan vattu­
rännorna,
då lovprisar man där Jahves rättfärdiga gärningar,
rättfärdigheten av hans styrelse i Israel.

Och Josua var en stor krigsman och an­
förde Israel i strid, men Mose satt stilla
i tältet och talade med gud.
Och då nu konungen i Arad, kananén,
som bodde i sydlandet, hörde att Israel var
i antågande på Atarimvägen, gav han sig i
strid med Israel och tog några av dem till
fånga. Då gjorde Mose ett löfte till Jahve
och sade: »Om du giver detta folk i Is­
raels hand, så vill jag giva deras städer till
spillo åt dig.» Och Jahve gillade detta för­
slag och gav Arad i Israels hand, och Israel
gav deras städer till spillo åt Jahve.
Och Mose sände ut några män för att
bespeja Kanaans land, som Jahve hade lovat

att giva åt Israel. Och han lade dem på
hjärtat att utforska hurudant landet var, om
det var fett eller magert, och hurudant folket
var, om det var starkt eller svagt, litet eller
stort, och om de bodde i läger eller i be­
fästa städer. Och han bjöd dem att taga
med sig av landets frukt; ty det var vid den
tid då de första druvorna voro mogna.
Och spejarna drogo bort, och efter fyrtio
dagar kommo några av dem tillbaka och
hade med sig granatäpplen och fikon och
en enda druvklase, som var så tung att två
män buro den på en stång. Och de sade
till Mose och folket:
»Vi kommo till det land, som Jahve har
lovat att giva oss, och det är sannerligen ett
skönt land, som flyter av mjölk och honung,
och se, här är dess frukt. Men folket i landet
är stort och starkt, och deras städer äro
befästa. Vi kunna icke draga upp mot detta
folk, ty de äro oss för starka.»
Och de andra spejarna kommo tillbaka
och sade:

»Också vi kommo till det land, som Jahve
har lovat att giva oss. Men det är ett
högst magert och uselt land, ja, det är så
magert att det äter upp sina inbyggare
och blir dock icke fetare därav. Och alla
människor vi mötte voro stora och starka;
vi sågo ock Anaks barn, av jättestammen,
och vi tyckte då att vi voro som gräs­
hoppor emot dem, och det tyckte också de.»
Då nu Mose hörde detta ogudaktiga tal
och såg, att folkets mod nedslogs därav
och att det misströstade om Jahves löften,
bjöd han dem av spejarna, som talade illa
om landet, att träda fram för Jahves ansikte.
Och emedan dessa män hade talat illa
om landet, som Jahve hade lovat Israels
barn, träffades de av döden genom en hem­
sökelse inför Jahves ansikte.


Men Josua förtröstade på Jahves löften
som han hade givit Mose, och samlade de
unga männen och ingöt sin förtröstan i

dem, och de drogo upp i den övre bergs­
bygden för att se till, om de icke kunde
intränga i landet. Och de voro vid gott
mod och tågade fram, i det de sjöngo sån­
gen:

Jahve är en krigsman,
Jahve är hans namn!

Men då kommo kananéerna emot dem i
stor mängd och stucko dem med långa
spjut, så att de måste fly.
Och Mose lät Jahve bryta upp med stor
hast, och Israels barn vände om ut i öknen
igen och lägrade sig i öknen Paran.



XIX.

Då nu folket såg, att Jahve flydde för
kananéerna och icke höll sina löften, som
han hade givit Israels barn genom Mose,
begynte det knorra mot Mose och Jahve,
sägande:
»Hava vi kanske icke uppfyllt våra löf­
ten till Jahve? Bringa vi honom icke med
stora umbäranden hans offer alldeles så,
som han har begärt? Utrotade vi icke
konungen i Arad och gåvo hans söner och
all hans fänad till spillo åt Jahve, såsom
vi hade lovat honom? Och likväl håller
han Israel för narr och uppfyller icke sina
löften till oss.»

Och Kora, son till Jishar, upphävde sig
emot Mose i folkförsamlingen och sade:
»Nu må det vara nog! Hela menigheten
är ju helig, alla äro det, icke allenast du
och Aron; varför upphäven I eder då över
församlingen? Våra fäder visste icke av
sådana präster, som pyssla med hemlig­
heter bakom tältets förlåt. Eller var icke
varje husfader sin egen präst? Så vilja vi
ock att det skall vara.»
Då nu Mose hörde detta gudlösa tal och
fann, att Kora hade många på sin sida,
hövdingar och ansedda män, ombud i folk­
församlingen, ödmjukade han sig och föll
ned på sitt ansikte, ty han fruktade för sitt
liv. Men ingen vågade komma vid honom
med sin hand.
Och Mose stod upp och sade:
»Hören nu, du Kora och I, som följen ho­
nom: viljen I taga Jahve till skiljedomare
mellan eder och mig?»
Och Kora och hans anhang teg stilla,
ty de fruktade för Jahves skiljedom. Men

Josua och Aron och alla de som höllo fast
vid Mose, ropade med en mun:
»Jahve skall döma!»
Och Josua och hans krigsmän slogo på
sköldarna med sina svärd och upphävde
ett stort gny. Men Mose tystade ned dem
och sade:
»I morgon skall Jahve göra kunnigt, vem
som hör honom till; ty han utväljer vem
han vill och han förkastar den som han
vill förkasta. Gören därför på detta sätt:
Tagen edra fyrfat, du Kora och hela din
hop, och läggen eld i dem och strön rö­
kelse på dem inför Jahves ansikte i mor­
gon, så vilja vi se vem Jahve utväljer, eder
eller mig.»
Men Kora och allt hans anhang teg stilla,
och de gingo var och en till sig.
Och Mose sände bud och lät kalla till
sig Datan och Abiram, Eliabs söner; ty
han visste att de talade ont om honom i
menigheten. Men de sade: »Vi komma
icke.»

Och de sände bud och sade ytterligare
till Mose:
»Ingalunda har du fört oss in i ett land,
som flyter av mjölk och honung, eller givit
oss åkrar och vingårdar till arvedel. Eller
tror du att du kan sticka ut ögonen på oss,
så att vi ingenting se? Nej, vi komma
icke!»
Då blev Mose mycket vred och slöt sig
inne i Jahves tält och talade med gud. Och
om natten, då alla sovo i lägret, bjöd han
Josua att gräva en grav framför altaret, som
stod utanför ingången till Jahves tält, och
han övertäckte graven med jord och gräs.
Och Datan och Abiram uppviglade me­
nigheten ytterligare emot Jahve och mot
Mose och Aron, sägande:
»Ingalunda är Jahve våra fäders gud, som
de säga; ty var skulle våra fäder ha lärt
känna Jahve? De bodde ju långt ifrån
Jahves berg. Och allt vad vi äga tar denne
Mose ifrån oss för Jahves skull, ända till
våra kvinnors kopparspeglar, som han tar

för kärlen och bäckena till Jahves eld!
Kräver han icke att vi skola giva Jahve en
lösepenning för vårt liv, för att han icke
skall dräpa oss vid mönstringen inför Jahves
ansikte? När hörde man väl någonsin att
våra fäders gudar gjorde sådana förskräck­
liga gärningar mot sina egna, som denne
Jahve redan har gjort ibland oss? Men för
kananéerna flyr han som en hare!»
Och den följande dagen, när Kora och
hans anhang kom tillstädes, sade Datan och
Abiram till dem:
»Nej, må det nu vara nog! Dårar ären I,
om I vädjen till Jahves dom! Låtom oss
stå upp och riva ned den främmande gu­
dens altare och stena hans profet!»
Och de trängde fram emot altaret med
stort skriande, och några kastade redan ste­
nar mot Jahves tält.
Då stod Mose upp och gick ut i tält­
öppningen, och Aron och Josua och levi­
terna voro med honom; och han talade
till menigheten och sade:

»Hören mig, Israels söner, och lyssnen
till mina ord, på det att I icke mån komma
till att ångra eder för sent! Viken bort
ifrån dessa ogudaktiga människor, så att
I icke alla mån förgås genom deras syn­
der!»
Då drogo sig de flesta av Israels barn
bort från platsen vid altaret, där Kora, Da­
tan och Abiram stodo med sitt anhang, ty
de sågo att Mose var vred, så att hans hy
var förvandlad, och de fruktade för Mose.
Och Mose sade:
»Nu skolen I förnimma, att det är Jahve
som har sänt mig! Ty om dessa människor
dö på samma sätt som andra ha dött, eller
om de träffas av hemsökelse på samma
sätt som andra, då har Jahve icke sänt
mig! Men om Jahve här gör något all­
deles nytt, så att jorden öppnar sin mun
och de fara levande ned i dödsriket, då
skolen I veta att Jahve har sänt mig, och
att han har förkastat dessa ogudaktiga!»
Och just då Mose hade slutat att tala,

rämnade marken under dem, och jorden
öppnade sin mun och uppslukade Kora
jämte Datan och Abiram och alla som
stodo hos dem, och de foro levande ner i
dödsriket, och jorden övertäckte dem, så
att de blevo utrotade ur församlingen. Och
alla de av Israels barn, som stodo runt
omkring dem, flydde med högt skriande,
och eld gick ut från Jahve och gjorde en
stor hemsökelse på Israels barn.
Och Israels barn ropade till Mose:
»Se, vi omkomma, vi förgås, vi förgås
allesamman! Var och en, som kommer i
närheten av Jahve, han dör. Skola vi då
verkligen alla omkomma?»


Men dagen därefter knorrade Israels barn
ånyo emot Mose och Aron och sade:
»Det är I som haven dräpt dessa
våra bröder!»
Vad Mose svarade därtill, och huru han
denna gången stillade Israels barns oskä­

liga knorrande, därom vet icke ens Boken
om Jahves under klart besked.
Men Mose bjöd folket att bryta upp och
taga en omväg genom bergsbygderna i
öster för att se till, om man på den vägen
kunde komma in i Kanans land; och på
dessa omvägar vandrade Israels barn i fyr­
tio år.



XX.

Och Mose var gammal, men åldern hade
icke förmörkat hans ögon eller försvagat
hans kropp. Och han tog en etiopisk kvinna
till hustru, en jungfru, som ännu icke hade
känt någon man. Hon var svart, men ganska
skön. Och han gav henne en klänning av
purpurtyg och en randig klänning av vitt
och mörkblått och rosenrött tyg, och till
bröstsmycke gav han henne en skarabé,
utskuren av en blå sten, som han hade
burit på sitt bröst i sin ungdom, då han
var prästernas lärling i On, Solstaden, och
tjänade den egyptiske Chepera, den osyn­
lige guden, vilkens namn betyder: »han är».

Och nu, då han var gammal och vis och
själv hade skådat Jahve och sett hans stora
och förskräckliga gärningar, tänkte han med
löje och förakt på sin ungdoms ömkliga
gud, som ingen någonsin hade sett och
som icke ens hade dräpt en hund.
Men Mirjam jämte Aron talade illa om
Mose för den etiopiska kvinnans skull, sä­
gande: »Kan icke Jahve öppna hans ögon,
så att han ser att hon är svart?» Och hon
sade ytterligare: »Är då Mose den ende,
som Jahve talar med? Talar han icke
också med oss?»
Ty Mirjam var en profetissa i Israel och
talade ofta med gud, ehuru icke i helge­
domen utan enskilt.
Då nu Jahve hörde detta tal, vredgades
han; ty han hade icke talat ett ord med
Mirjam om den etiopiska kvinnan. Och
Jahve kom till Mirjam om natten och sade
till henne:
»Hör mina ord! Med dig och med Aron
talar jag om natten i drömmar och syner;

men min tjänare Mose har jag satt över hela
mitt hus, och med honom talar jag öppet
genom min mun och icke i förtäckta ord.
Men emedan du nu har talat illa om Mose
för den etiopiska kvinnans skull, och eme­
dan du yvs över att jag har givit dig en
ljusare färg än henne, vill jag göra dig
lika vit som hon är svart.»
Och om morgonen såg Mirjam, att hon
hade blivit vit såsom snö av spetälska. Och
hon kallade på Aron, och han kom och
såg, att hon var spetälsk, och han för­
skräcktes och såg på sig själv, ty han fruk­
tade för Jahves vrede. Men Aron blev icke
spetälsk, ty han var helig, emedan han var
Jahves präst.
Men mannen Mose var mycket saktmodig,
mer än någon annan människa på jorden.
Och då nu Aron bad för sin syster Mir­
jam, talade Mose med gud, och sedan sade
han:
»Så säger Jahve: Om en dotter förtör­
nar sin fader, så att han spottar henne i

ansiktet, skall hon sitta med skammen i
sju dagar. Och emedan du nu har förtörnat
Jahve, så att han har spottat på dig, skall
du sitta instängd i ett tält utanför lägret i
sju dagar.»
Och Mirjam satt instängd i sju dagar,
men sedan blev hon frisk. Dock ville hon
icke tala mera med gud efter den tiden.


Och Jahve såg på Aron och fann, att
han var gammal och begynte bliva såsom
ett barn. Och Aron dog på berget Hor och
gav upp andan och blev begraven; och
leviterna begräto honom högljutt i trettio
dagar, men sedan lugnade de sig.



XXI.

På den tiden begynte Mose mer och mer
avfalla från månskensreligionen, i vilken han
hade blivit upplärd av Jetro på guds berg.
Ty han hade grubblat och tänkt över Jahves
rätta väsen och natur; och då han om afto­
nen satt i öppningen av sitt tält med sina
förtrogna, med Josua och med sina söner
och med Arons söner, sade han till dem:
»Huru skulle månen kunna vara Israels
gud? Vi hava ju dock själva sett, huru må­
nen lyste jämväl över egyptierna och deras
styggelse, såsom han lyser över alla folk
under himmelen. Och alla folk under him­
melen buga sig för solen och månen och

himmelens hela här och ropa till dem om
seger i sina krig; men solen och månen höra
dem icke, och himmelens här strider icke för
dem. Icke var månen den, som räddade
Israel ur egyptiernas hand! Ty månen sän­
der springflod till sina bestämda tider, men
den springflod som Jahve, Israels gud, sände
över egyptiernas här, kom över dem då de
icke visste det. Men Jahve, Israels gud,
är en förtärande eld. Hans var berget,
det som Jetro kallade demonernas berg.
I molnet, vari han höljde berget som i en
mantel, visade han sig för mig i min ung­
dom och kallade mig att föra sitt folk ur
träldomshuset. Ur eldstoden över berget
bjöd han havet att resa sig och att upp­
sluka egyptierna och deras vagnar, och i
molnstoden över berget kallade han oss
till sig och valde Israel till sitt folk bland
alla folk på jorden. Och han bor i offer­
elden på Israels altare, Jahves eld, som de
andra folken icke känna. Därför skall Israel
icke vara såsom de andra folken, som buga

sig för solen och månen och himmelens
hela här, ty Jahve, Israels gud, är både so­
lens och månens herre och den högste av
alla gudar. Eller var finns den gud i him­
melen och på jorden, som kan göra sådana
väldiga gärningar?»
Och Mose bjöd, att sabbaten icke längre
skulle följa månens tider, så som Jetro hade
lärt honom, men att Israel skulle hålla
sabbat var sjunde dag, så länge solen mätte
ut dagarna på jorden, utan att akta på må­
nens gång och ansikten.
Och Mose begynte att offra åt Jahve
om dagen i stället för om natten. Och han
satte icke mera på sig gudsansiktet med
månens horn.



XXII.

Men det växte upp en ny släkt i Israel,
en släkt som icke visste av Egyptens kött­
grytor men som var härdad under vägens
och vandringens mödor och stärkt i hundra
strider mot Jahves fiender, en släkt som
Jahve älskade, så att det var sant som skal­
den sjunger:

Han fann honom i öknens land,
i ödsligheten, bland ökendjurens tjut;
Han tog honom i sitt beskärm och sin vård,
han bevarade honom som sin ögonsten.

Och Jahve flydde icke längre för kana­
néerna, utan förskingrade dem för Israels
fot.

Så kunde då Mose omsider föra sitt folk
in i det nya landet, som Jahve hade lovat
dem med ed. Men över Jordans älv kunde
han icke komma, ty han var gammal och
mätt av dagar; och folket sade, att Jahve
var honom gramse, emedan han hade bun­
dit honom med trolldom och tvingat honom
att lämna sitt berg.
Och Mose församlade Israels barn och
sade till dem:
»Se, jag är vorden gammal och kan icke
mera vara eder hövding, och Jahve har
talat till mig och sagt: Över denna älven
Jordan skall du icke komma. Men Jahve,
eder gud, går framför eder; varen därför
frimodiga och oförfärade, ty Jahve vill för­
driva edra fiender och giva er deras land,
såsom han har lovat med ed. Och Josua
skall vara eder hövding. Och den lag, som
jag har givit eder, skolen I hålla; alla denna
lags ord skolen I hålla och göra efter dem,
och ingen må taga något därifrån eller

lägga något därtill. Förbannad vare den,
som sådant gör!»
Och Mose kallade Josua och sade till
honom inför allt folket:
»Var frimodig och oförfärad, ty Jahve
är med dig, och du skall utskifta kana­
néernas land som arv åt Israels ätter!»
Och han lade sina händer på Josua och
välsignade honom med Jahves välsignelse.
Och Josua, Nuns son, blev full med vis­
hetens ande, emedan Mose hade lagt sina
händer på honom.
Och Mose gick från Moabs hedar upp
på berget Nebo, mittemot Jeriko. Och
Jahve visade honom det land, som han med
ed hade lovat att giva åt Israel; hela lan­
det visade han honom, från Gilead ända
till Dan, Sydlandet och Jordanslätten och
dalen vid Jeriko, Palmstaden, ända bort till
västra havet. Och där dog Jahves tjänare
Mose på berget Nebo i Moabs land, såsom
Jahve hade sagt honom; och Jahve begrov
honom själv i dalen nedanför berget, så att

ingen ända intill denna dag har fått veta
var hans grav är.
Men i Israel uppstod icke mera någon
sådan guds man, som Mose var, med vilken
Jahve hade umgåtts ansikte mot ansikte –
ingen, om man tänker på den mäktiga troll­
dom, som han övade mot farao och hela
Egypten, då han förde Israel ut ur träl­
domens hus; ingen, om man tänker på den
väldiga kraft som Mose visade, då han käm­
pade med Jahve på Sinai berg och icke
släppte honom, förrän han övergav sitt berg
och förde Israel till det land, som han hade
lovat dem med ed; ingen, om man tänker
på alla de stora och förskräckliga gär­
ningar, som han gjorde inför hela Israel.




MARKELS FÖRSVAR












I.

Då Markel på några lediga stunder, som
han stal från sitt arbete på tidningen, där
han redigerade krigstelegrammen och skrev
sakkunniga militära översikter, hade full­
bordat sin lilla berättelse om »Jahves eld»,
sammankallade han ett par gamla vänner,
revisor Birck och doktor Glas, och läste
upp den för dem; och emedan han med an­
litande av trollkonster, som Moses skulle
ha högaktat honom för, hade lyckats an­
skaffa en butelj whisky, hörde de på ho­
nom med tålamod ända till slutet. Svårare
var det för gamle major Feiff – en gam­
mal släkting till Markel, som oinbjuden hade

infunnit sig mitt under läsningen – att
bevara sitt tålamod, ty han var en gud­
fruktig gammal soldat som läste sin bibel
på fädernas vis, och han drack inte whisky.
Men då han här och där under berättelsens
gång tyckte sig känna att det liksom luk­
tade krut, blev han i alla fall mot sin vilja
intresserad.
– Men snälla Markel, sade doktor Glas,
du gör mig rent av förskräckt! Man skulle
nästan kunna inbilla sig att du tror på de
där gamla rövarhistorierna, eftersom du för­
söker servera dem på ett sätt som gränsar
till det trovärdiga. Inte så tokigt för resten
– men kunde du inte lika gärna uppbygga
oss med en rationalistisk exeges av Ovidii
metamorfoser? Eller av sagorna om troll­
karlen Merlin?
Markel: Konsten att ljuga alldeles på
fri hand är en ganska sen blomma i kul­
turens örtagård, en höstblomma skulle man
nästan kunna säga, och till och med Ovi­
dius, som dock var ett sena tiders barn,

var ännu bara en stympare i den. Men
visserligen är viljan och förmågan att hålla
sig till sanningen en ännu senare höstfrukt!
Därför gör man i fråga om mycket gamla
berättelser, som Mosesagorna, klokt i att
anta, dels att berättaren ljuger ganska friskt,
dels att han i alla fall inte ljuger bättre
än att sanningen här och där lyser igenom.
Det är en sådan blandning av sanning och
lögn som kännetecknar traditions­
sagan. Och att man i Mosesagorna åt­
minstone till stor del har att göra med
äkta traditionssagor – inte med myter eller
andra fantasisagor – är verkligen inte bara
min privata mening, men också de flesta
fackmäns. Därför behöver den naturligt­
vis inte vara riktig. Men eftersom den
utgör själva utgångspunkten för min be­
rättelse, måste jag be herrarna att åtmin­
stone acceptera den som möjlig, annars blir
ju allt resonemang lönlöst!
– Gott, sade Glas. Accepteras!
– Instämmer, sade Birck. Men jag

måste erkänna att jag har litet svårt för att
känna igen den gamle Jahve i din mångud
– och hela din skildring av helgedomen
på Sinai kan väl inte gärna vara något
annat än en fri fantasi?
– I min gamla bibel står det åtminstone
ingenting om den, sade major Feiff.
– Vill farbror se ett par fotografier av
den? sade Markel.
Markel tog fram en blå bok, »Die
altarabische Mondreligion und
die mosaische Ueberlieferung»
av Ditlef Nielsen, slog upp den och räckte
den åt majoren.
– De här bilderna, sade han, äro tagna
av en engelsk vetenskapsman från en forn­
arabisk kultplats på ett berg vid Petra i
Nordvästarabien, i bibelns Midian. Sinai
har man visserligen inte lyckats återfinna
– det bör ha legat sydligare, närmare
Akabaviken – men den ena berghelge­


Strassburg 1904.


domen har säkert inte varit allt för olik den
andra.
– Vad är det för dumheter, sade ma­
joren, inte låg Sinai i Arabien! Sinai låg
på Sinaihalvön, det hörs ju på namnet!
– Ja, ser farbror, det är med den saken
som med indianerna, som kallas så än i
dag, därför att Columbus trodde att han
hade kommit till Indien ... Men Moses svär­
far var präst i Midian, det står i bibeln,
och han kunde inte gärna driva sin svär­
fars får ända ner till sydspetsen av Sinai­
halvön bara därför att en munktradition
från fjärde århundradet efter Kristus för­
lägger Sinai dit. Bibeln och de lärda komma
ju inte alltid så bra överens, men att Sinai
låg i Midian och inte på »Sinaihalvön», den
saken ha de verkligen lyckats komma över­
ens om.
Att Sinai betyder Månberget – fortfor
Markel – är kanske inte alldeles säkert,
men däremot är det säkert nog att Horeb,
det andra namnet på Sinai, betyder »Tor­

karen» och att detta var ett av mångudens
nordarabiska binamn eller epitet i hans
egenskap av den som torrlägger havet vid
ebb. Hans allmännaste nordminäiska namn
voro eljes Wadd, som enligt Ditlef Nielsen
betecknar »den etiska kärleken» (i motsats
till den sexuella) och Sahran, som betyder
månen. Och eftersom den fornarabiska mån­
religionen i stor utsträckning var en myste­
riereligion, bör han – gissar jag – på mer
än en kultplats dessutom ha haft ett hem­
ligt namn, som tillskrevs magisk kraft och
som svartsjukt bevarades av prästerna.
Nu är det visserligen sant att den Jahve,
som möter oss i Mosesagorna, har en sär­
deles utpräglad karaktär av skräckinjagande
eldande, som inte tycks stämma med mån­
gudens allmänna fysionomi. Man måste då
erinra sig att hela den västarabiska bergs­
kedjan längs med Röda havet och långt
upp mot norr är vulkanisk och att myc­
ket tyder på att Sinai var en vulkan. Hugo
Gressmann, som har författat det tjockaste

och mest facklärda arbete över Mose­
sagorna, som jag känner, har med över­
tygande styrka, men också med stor en­
sidighet, framhävt denna synpunkt och ser
i Jahve uteslutande en vulkangud och
följaktligen en rent lokal gudomlighet. Men
vad menas egentligen med en vulkangud?
Det finns inte, såvitt jag vet, några per­
manenta vulkaner; de flesta ha sina utbrott
med människoåldrars eller århundradens
mellanrum, och en »vulkangud» skulle där­
för ha alla utsikter att få gå arbetslös under
längsta delen av sitt liv. Men därmed skulle
han nog också för det mesta gå miste om
offer och tillbedjan – och därför har reli­
gionshistorien knappast reda på några vul­
kangudar (Vulcanus var trots sitt namn
ingen vulkangud). Åtminstone ha de aldrig
spelat någon framstående roll. Men mot­
sättningen mellan Ditlef Nielsens mångud
och Gressmanns vulkangud förefaller mig


Hugo Gressmann: Mose und seine Zeit. Ein
Kommentar zu den Mosesagen. Göttingen 1913.


långt ifrån olöslig. Månguden dyrkades på
olika kultplatser under delvis olika namn
och med lokalt varierad karaktär, och Sinai­
guden har lika litet som den efesiska Diana
varit någon blott och bar lokalgud – vil­
ket inte hindrar att han av den lägre folk­
tron, som på många ställen kommer till
orda i Moseböckerna, har uppfattats som
en sådan. Att Jahve var månguden –
därpå hopa sig bevisen. »Jahves härlighet»
visar sig i Sinaisagorna vara en teologisk
terminus technicus för nymånen, någon gång
för fullmånen – först senare uppenbarar
sig »Jahves härlighet» i offerelden på al­
taret och i molnskyn över Jahves tält. Keru­
berna och serafen, Jahves heraldiska djur,
äro mångudssymboler och återfinnas som
sådana både på babyloniska, nordminäiska
och sydarabiska minnesmärken – kort sagt
över hela området för den fornsemitiska
månkulten, som även i Babylonien gick före
den senare solkulten. Ormen hörde isyn­
nerhet till mångudens favoriter på grund av

det skenbara månomloppets ormlika spiral­
slingringar, och stundom finner man mån­
guden själv avbildad som orm. I den äldre
judendomen var »Moses kopparorm» ett
högheligt kultföremål, som länge hade sin
plats i Salomos tempel, där den förmod­
ligen fick symbolisera Jahve som läkedoms­
gud; först på Hiskias tid blev den avlägsnad
som en rest av gammalt avguderi. Och an­
tagligen har Jahves orm varit bevingad,
eftersom han av en senare tid kunde be­
fordras till en sorts ängel. Att också tjuren
på grund av sin hornprydnad hörde till mån­
gudens heliga djur, är ju välbekant, och tjur­
hornen, som smyckade altarets hörn – både
brännofferaltarets och rökofferaltarets –
tala sitt tydliga språk. Klart som det kla­
raste månsken måtte det väl också vara, att
den så kallade »Arons välsignelse», den ur­
gamla bönen, som ännu i dag brukas vid
både kristen och judisk gudstjänst, är en
bön till månguden. Bönens ordalydelse,
sedd i förbindelse med månkultens grund­

läggande betydelse för all fornsemitisk from­
het, ställer den saken utom allt tvivel. »Jahve
låte sitt ansikte lysa över dig och
vare dig nådig – Jahve vände sitt an­
sikte till dig och give dig frid» – eller
»kraft», det senare lär vara riktigare – kan
man begära något mera typiskt? Tillta­
gande måne, då månen »vänder sitt ansikte
till oss», har ju långt in i nyare tid räknats
som kraft- och lyckobringande i astrolo­
gernas horoskop och i den allmänna folk­
tron också hos oss ...
Men månguden var tillika vädergud. Tron
på månens inflytande på vädret var allmän,
som den är ännu i dag; han var åskans
och slagregnets herre, som han var herren
över ebb och flod, och om det heliga berg,
där han dyrkades, var en vulkan – vad låg
då närmare än att tänka, att han också var
vulkanens herre och att eruptionen var ett
väldigt och skräckinjagande utbrott av hans
vredes majestät? Men som jag redan har
sagt, och som min berättelse förutsätter:

eruptionen kan ha kommit efter att berget
i mansåldrar hade hållit sig stilla, och den
karaktär av terroristisk eldgud, som Jahve
har i Mosesagorna och långt senare, be­
höver inte nödvändigt ha utmärkt den för­
mosaiske Sinaiguden. Det är för resten
värt att lägga märke till, att denna karak­
tär långt ifrån att försvagas tvärtom tycks
tillta i skärpa, sedan Israels barn ha läm­
nat Sinai och tagit Jahve med sig, medan
karaktären av mångud mer och mer tycks
utplånas. Det är inte långt ifrån att Jahves
tält under hela ökenvandringen gör intryck
av en liten portativ vulkan.
Major Feiff skakade sitt gamla vita huvud.
– Det är förskräckligt, sade han, att
ungt folk kan sitta och resonera på det
viset om vår herre, som om han vore gub­
ben i månen eller ett gammalt bergtroll!
– Ja, ser farbror, sade Markel, han har
nog varit bägge delarna i sin ungdom. Och
Svea rikes ärkebiskop håller för sin del på
bergtrollet. »Längre än till en demon kan

den förmosaiske Jahve knappt ha hunnit,»
säger han i en bok, som jag läste härom­
dagen ... Och »den sinaitiske naturdemo­
nen», som han kallar honom, skulle på sven­
ska mycket riktigt kunna tituleras »berg­
troll». Men bergtroll eller naturdemon har
han efter min ringa mening huvudsakligen
varit i den lägre folktron; för upplysta teo­
loger, som Jetro, var han månguden, d. v. s.
helt enkelt Gud. Och att han för Moses
och hela den äldre judendomen i så utpräg­
lad grad kom att stå som en elddemon, fin­
ner sin naturligaste förklaring i det bruk,
som Moses och troligen också hans efter­
trädare gjorde av »Jahves eld».
– Det vill säga krutet, sade Glas. Upp­
riktigt sagt, kära Markel – har du inte
huggit den där idén, att Moses har känt
krutet, från en gammal humoresk av Mark
Twain? Jag tycker mig minnas något så­
dant från min ungdom ...


Natan Söderblom: Gudstrons uppkomst.
Sthlm 1914.


– Nej, jag tror nästan jag vet varifrån
han har huggit den, sade Birck. Jag läste
en gång för många år sedan i en dansk tid­
skrift ett referat av en tysk broschyr, vars
komiska titel jag mycket väl erinrar mig:
»Kannte Moses das Pulver? War die Bun­
deslade ein Laboratorium?»
– Nå, och vad tyckte du om den? frå­
gade Markel.
– Jag minns knappt mer än att jag fick
mig ett gott skratt. Men »förbundslådan»
kan inte gärna ha varit användbar till labo­
ratorium. Dels bör den ha varit väl liten
till det – knappast mycket större än en
krocketlåda – dels är jag starkt böjd för
att dela Voltaires åsikt att den aldrig har
existerat och att hela den bibliska skildrin­
gen av den portativa helgedomen är att
uppfatta som en »historisk subkonstruktion»


»Det ny Aarhundrede» okt. 1908. »Har Mo­
ses kendt Krudtet?» Af Dr. phil. Villads Christen­
sen. (Ref. av Silvio Gesells ovannämnda bro­
schyr, Altona 1907.)


till Salomos tempel. För resten var ju hela
artikeln full av de barockaste påhitt. Den
misstänksamma tysken tror, om jag minns
rätt, att Jetro satt på lur bakom den brin­
nande busken och tuttade på en bengalisk
eld, och Moses kopparorm avslöjar han som
en skickligt maskerad kanon ...
– Ja, jag har broschyren här, sade Mar­
kel. Författaren heter Silvio Gesell och lär
vara en schweizisk nationalekonom. Åt­
minstone kan vem som helst se att han inte
är religionshistoriker; han talar på fullt all­
var om »Moses åkerbrukslagar», och han
tillägger honom stor betydelse »som historie­
skrivare»... Och det är sant att han har
många besynnerliga infall, om man vill uppe­
hålla sig vid detaljerna; men det hindrar
inte att han i huvudsak har sett alldeles rik­
tigt. Moses står för den bibliska traditionen
som alla tiders största trollkarl, och så myc­
ket tycker man sig kunna skymta genom
sagornas ljusdunkel, att han i verkligheten
bör ha utfört några av de »stora och för­

skräckliga gärningar», som omtalas i
Dentoronomions ståtliga nekrolog. Det har
nog inte varit bara humbug! Mest talande
äro därvidlag just de berättelser, i vilka
det inte kan spåras någon avsikt att förhär­
liga Moses som trollkarl. I olyckshändel­
sen med Nadab och Abihu har han person­
ligen ingen del. Om man inte vill accep­
tera krutteorien, har man i fråga om denna
berättelse ingen annan utväg än att be­
trakta den som en tendentiös mirakelhistoria
utan spår av traditionskärna, och denna utväg
har pentateukkritiken i allmänhet också valt.
Tendensen skulle då bestå i att inskärpa den
utomordentliga vikten av rituell noggrann­
het – men det borde i så fall ha legat i
berättelsens syfte att meddela något om
vari det rituella felet bestod. Det gåtfulla
»främmande eld» upplyser ur den synpunk­
ten ingenting, men blir klart nog enligt
kruthypotesen! Det vore också mer än be­
synnerligt, om författaren till en uppbygglig
legend utan stöd i traditionen just hade

valt två av Arons riktiga söner för att sta­
tuera ett avskräckande exempel – Aron
var ju det senare prästerskapets favorit­
helgon. Och gör det inte ett ominöst in­
tryck att nykterhetsbudet för präster, i och
för sig så naturligt, har blivit insatt just här,
med en så bistert vältalig illustration?
– Ja, men det är ju fullkomligt riktigt,
sade majoren. Moses var en förståndig karl,
det har jag alltid sagt.
– Mycket talande är också, fortfor Mar­
kel, historien om Koras, Datans och Abi­
rams uppror – just därför att den till sist
inte visar sig ha till syfte att förhärliga
Moses utan tvärtom. Ger det inte ovillkor­
ligen en liten chock i läsaren, då man kom­
mer till slutet och får höra folkets röst?
»Det är I som haven dräpt her­
rens folk!» – Hugo Gressmann förklarar
att han finner detta ställe komplett obegrip­
ligt. Israels barn kunde ju – enligt den
föregående berättelsens anda, menar han –
omöjligt rikta sina förebråelser mot Moses

och Aron, men blott mot Jahve! Det finns
dock starka skäl att misstänka, att Israels
barn i verkligheten (liksom i min berättelse)
knorrade ganska betydligt även mot Jahve.
Moses orakel torde emellanåt ha misstagit
sig – Jahve höll alltså inte sina löften! Men
att alla direkta förebråelser mot Jahve ha
undertryckts i de långt senare redigerade och
omredigerade bibliska berättelserna faller
av sig själv – därav den motsägelse som
Gressmann finner så obegriplig. Att ankla­
gelsen mot Moses inte kan vara ett senare
tiders inskott är uppenbart – det är tvärtom
just den föregående historien som har bli­
vit värst medfaren av senare förbättringar i
uppbygglig mirakelanda, medan anklagel­
sen på slutet har blivit stående som en rest
av den äkta traditionen och ett vittnesbörd
om att det kanske i alla fall fanns gränser
för folkets barnslighet.
Komplett obegriplig är också, enligt
Gressmann, uppgiften att Jahves tält hade
sin plats utanför lägret. Vi finna kanske

denna placering av en så ytterligt eldfar­
lig inrättning mera begriplig!
Nu förhåller det sig så, att »uppenbarelse­
tältet» på ett flertal ställen i Moseböckerna
har sin plats utanför lägret, medan det
på några andra ställen förklaras ligga mitt
i lägret. Den fackmässiga textkritiken har
för längesedan med fullkomlig enstämmig­
het fastslagit, att den förra placeringen
tillhör den äldre traditionen, medan den
senare tillhör »prästkodexen», som anses
ha kommit till i efterexilisk tid. Hugo
Gressmann gör inte heller något försök att
rubba vid textkritikens resultat, men han
förklarar oförskräckt, att man här för en
gångs skull måste ge prästkodexen rätt gent­
emot den äldre traditionen! »Ty så kräver
sakens natur,» säger han. På egypternas,


För mindre orienterade läsare tjänar till upp­
lysning, att »Moseböckerna» äro sammanarbetade
av olika källskrifter, av vilka de viktigaste be­
nämnas (i åldersordning): jahvisten, elohisten,
deuteronomikern och prästkodexen. Se Nordisk
Familjebok eller andra konversationslexika.


assyrernas och kartagernas krigståg med­
fördes också lägerhelgedomar, som alltid
hade sin plats mitt i lägret; man kunde ju
inte prisgiva det heligaste åt fientliga an­
grepp. Alltså måste kyrkan ha legat mitt i
byn, och den äldre traditionen har misstagit
sig ... Gressmanns omfattande fackvetande
förser oss här med den värdefulla upplys­
ningen, att lägerhelgedomens placering utan­
för lägret i verkligheten var något fullkom­
ligt enastående, i strid mot bruket i jäm­
förliga fall och, som han menar, i strid
mot allt sunt förnuft. Den måste då också
ha haft alldeles särskilda och mycket tvin­
gande skäl – skäl, som Gressmann inte
har tänkt på och som på prästkodexens tid
hade fallit i glömska. En lärd och klyftig
kommentator, som inte tvivlar på den äldre
traditionens historiska riktighet, menar att
helgedomens placering utanför lägret hade
sin grund i att man ville bevara minnet av


Bruno Baentsch: Exodus-Leviticus-Numeri.
Göttingen 1903. (I Nowacks Handkommentar.)


dess härstamning från en helig kultplats
utom Israel. Otillräckligheten i denna sub­
tilt konstruerade förklaring ligger i öppen
dag. Men om beredandet av Jahves eld var
en prästhemlighet, vars bevarande till­
mättes den största vikt, och om denna hem­
lighet därtill var av ytterst eldfarlig natur,
får saken strax ett annat utseende; man
slipper då förklara helgedomens placering
utanför lägret med teologiska finesser av
en art som Moses inte skulle ha förstått sig
på.
Att, som Gressmann här gör – men ock­
så bara här – tillskriva prästkodexens upp­
gift vitsord framför den äldre traditionen, är
en affär som vetenskapen annars aldrig in­
låter sig på. Säkert misstar han sig också
om han tror, att prästkodexen har tummat
på traditionen av hänsyn till sunt förnuft
och historisk rimlighet – synpunkter som
voro fullkomligt främmande för antikens
historieuppfattning. Då prästkodexen kor­
rigerar traditionen, för vilken den i allmän­

het har en mycket stor vördnad, är det all­
tid av teologiska skäl, och så också här.
Jerusalems tempel låg innanför murarna:
alltså borde dess prototyp, ökenvandringens
helgedom, naturligtvis ha haft sin plats inom
lägret. Det är för resten prästkodexens de­
taljerade skildringar av »tabernaklet» man
har att tacka för att Voltaire och många
med honom i hela historien om den trans­
portabla kyrkan inte ha kunnat se något
annat än en »historisk subkonstruktion» till
Salomos tempel. Men om dessa saker är
den moderna vetenskapen bättre underrät­
tad än Voltaire, och att lägerhelgedomen
verkligen har existerat kan numera inte be­
tvivlas, om det också ligger i sakens natur
att den magnifika utstyrseln till största de­
len får tillskrivas en senare tids förskönande
fantasi.
Jag har uppehållit mig litet utförligt vid
denna sak, därför att den är viktig. Präst­
kodexen, som skrevs på en tid då hem­
ligheten med Jahves eld hade fallit i glöm­

ska, har inte förstått varför Jahves tält
måste ligga utanför lägret, och den moderna
pentateukforskningen har inte heller gissat
det. Men vi kanske kan inbilla oss att vi
begriper det – eller vad säger herrarna?
– Det ser verkligen konstigt ut, sade
major Feiff. Men jag har alltid tänkt mig
att Moses var en satans karl – att han var
långt före sin tid, ville jag säga ... Men om
nu vår herre uppenbarade krutet för Moses,
så var det väl för att judarna skulle kunna
få bukt med filistéerna och de andra hed­
ningarna och utbreda den sanna gudens
dyrkan i världen. Varför gjorde de inte
det? De borde ju ha kunnat erövra hela
världen! I stället blev de förtryckta av alla
möjliga hedniska folk, som inte kände till
krutet. Hur skall man förklara det?
Glas: Herr majorn behagar kanske
erinra sig, att judarna avföllo från Jahve
ibland – för att inte säga ideligen, ideligen.
Det torde vara den naturligaste och mest
vetenskapliga förklaringen till att krutet

huvudsakligen exploderade bland dem
själva och till sist föll i glömska. Eller hur,
Markel? Är det inte så du har tänkt dig
saken?
Birck: Du säger att hemligheten med
Jahves eld hade fallit i glömska efter den
babyloniska fångenskapen – hur kan du
nu veta det så precis?
Markel: Kära Birck – jag tyckte du
sa att du hade läst ett referat av Silvio
Gesells broschyr. Då minns du kanske
också att han på slutet hänvisar till ett
ställe i andra mackabéerboken?
Birck: På slutet, säger du? – Så långt
kom jag aldrig.
Markel: Det var skada! Silvio Gesell
är inte just något lärdomsljus i det som hör
till religionen, det kan man se också av
hans upplysning att mackabéerböckerna ha
blivit borttagna ur den tyska bibeln därför
att »bibelsällskapet» har förklarat dem för
apokryfiska ... Men det hindrar inte att
han i andra mackabéerboken har hittat ett

ganska intressant ställe, som jag aldrig
skulle ha kunnat hitta av mig själv – macka­
béerböckerna ha just aldrig hört till min
favoritlektyr.
Markel tog ner sin gamla familjebibel
från hyllan, slog upp andra mackabéer­
bokens första kapitel, vers 19 och följande,
och läste:

Ty då våra fäder blevo bortförda till Persien
(det menas naturligtvis Babylonien, som senare
erövrades av perserna) togo de gudfruktiga präs­
ter, som då funnos, i hemlighet av altarets
eld och gömde den i en uttorkad brunn och för­
varade den väl, så att ingen fick veta var platsen
var.
Men många år därefter, då det behagade gud,
sände konungen av Persien Nehemias tillbaka,
och denne skickade avkomlingarna av de präster,
som hade gömt elden, för att hämta den; men då
de berättade för oss, att de icke hade funnit
någon eld, men ett tjockt vatten, bjöd
han dem att samla upp det och bära fram det.
Men då de saker, som hörde till offren, hade
burits fram, bjöd Nehemias prästerna att be­
spränga veden och det som hade blivit lagt därpå
med vattnet.
Men då detta var gjort, och solen, som förut

hade varit dold av moln, efter en stund åter sken,
uppblossade ett stort bål, så att alla förundrade
sig.
– – – 
Men då de saker, som hörde till offren, voro
förtärda, bjöd Nehemias, att vad som var kvar
av vattnet skulle utösas på stora stenar. Och
då detta var gjort, uppblossade en stor låga; men
den blev förtärd av ljuset, som strålade emot den
från altaret.
Men då nu denna sak blev känd och det blev
berättat för perserkonungen, att man på det
ställe, där de bortförda prästerna hade gömt
elden, hade funnit ett vatten, med vilket de
som voro med Nehemias hade renat (d. v. s.
bränt) det som hörde till slaktoffren, lät konun­
gen inhägna platsen och förklara den för helig
(d. v. s. tillträde till platsen förbjöds), sedan han
hade undersökt saken. Och konungen gav rikliga
skänker åt dem som han ville bevisa sin nåd.

Doktor Glas hade blivit tankfull under
Markels läsning.
– Det där var verkligen inte illa, sade
han. Nu börjar det osa bränt.
– Nu är det visserligen sant – fortfor
Markel – att andra mackabéerboken är
en mycket sen grekisk-judisk skrift, som

man aldrig har tillmätt något större värde
som historisk källa. Men det faller dock
strax i ögonen att den episod, som här be­
rättas, på intet vis gör intryck av en mi­
rakelhistoria, till trots för att berättaren
(som enligt egen uppgift följer en äldre
källa) naturligtvis har uppfattat den så. Sett
i samband med vad vi redan ha läst oss
till i Mosesagorna förefaller detta gamla
skriftställe alldeles avgjort som en lös­
sprängd skärva av en missförstådd histo­
risk verklighet. Och det framgår av detta
ställe med all den tydlighet man kan önska,
att Jahves eld var en prästhemlighet,
och att hemligheten under den babyloniska
fångenskapen föll i glömska. Man tycker
sig också skymta att perserkonungen – det
var Artaxerxes – som utan tvivel hade
hört märkvärdiga ting berättas om Jahves
eld, blev livligt intresserad av saken och
med hjälp av »rikliga skänker åt dem, som
han ville bevisa sin nåd» försökte komma
hemligheten på spåren. Men det var för

sent; hemlighetens väktare ägde den inte
längre själva. Silvio Gesell antar, att kru­
tets »hydrofila» beståndsdelar, framför allt
salpetern, hade dragit till sig jordens fuk­
tighet och att det hela hade blivit en fly­
tande massa, som dock ännu kunde brinna
– »så att alla förundrade sig». Förmodligen
innehöll prästkrutet för mycket salpeter.
Troligtvis har det efter Moses och Josuas tid
knappast använts till något annat syfte än
det, som det i min berättelse tjänade redan
i helgedomen på Sinai: ett effektfullt och
övernaturligt antändande av brännoffren. En
antydning i den riktningen finner man ju
också i en av sagorna om Elias.
Glas: Josua, ja – honom hade jag så
när glömt! Han är ju en pigg och lovande
pojke i din historia! En gosse med fram­
tid, det märker man strax. Nu begriper jag
hur det gick till, när han lät stöta i basuner,
så att Jerikos murar ramlade! Han under­
minerade naturligtvis murarna och sprängde
dem i luften, och så lät han stöta i basuner

just när minan skulle springa, för att folket
skulle tro att det var det som gjorde susen!
Och det tror millioner människor än i dag
– det kan man kalla ett lyckat skämt! Kan
Mark Twain verkligen ha glömt att be­
handla den historien?
Birck: Det vore i så fall varken första
eller sista gången världshistorien har trum­
fat över Mark Twain. Den gör ju nästan
inte annat.
Glas: Och hur var det med fröken Ra­
hab i Jeriko, som var så snäll och vänlig
mot Josuas spejare – låg inte hennes hus
»invid stadsmuren»? Låt mig titta ett tag i
din bibel. Jo visst! »Hennes hus låg vid
stadsmuren, så att hon bodde invid själva
muren.» Det var naturligtvis från hennes
källare de grävde sin mina under stads­
muren! Har man sett på fanken!
Major Feiff: Får jag se! »Men skö­
kan Rahab och hennes faders hus och alla
som tillhörde henne lät Josua leva, och hon
fick bo ibland Israels folk, såsom hon

gör än i dag» – ja, där kan doktorn
själv se! Den som skrev det här har alltså
varit samtida med skökan Rahab – då kan
man väl åtminstone inte tvivla på den
historien!
Glas: Nej, det vore för ogudaktigt.
Birck: Jag vill visst inte göra majorn
ledsen genom att tvivla på att Jahvisten –
eller vad det nu är för en gammal gosse som
har bevarat historien åt oss – har varit
bekant med skökan Rahab. Han kan möj­
ligtvis ljuga ändå. Men det finns egent­
ligen ingenting otroligt i historien, och om
vi också skulle lämna Jerikos murar utom
räkningen, kan jag inte neka till att Markel
har visat ganska klara papper på krutteo­
rien i alla fall – så klara man gärna kan
begära när det är fråga om så gamla saker.
Historien kan ju en gång för alla inte räknas
till de exakta vetenskaperna, och nog hän­
der det ofta ännu i vår kritiska tid, att
historikerna av facket på långt svagare grun­
der betrakta en mening som bevisad.

Glas: Onekligen!
Majorn: Konstigt ser det ut, det kan
inte bestridas. Men saken är omöjlig i alla
fall, ju mer jag tänker på den. När man
ser, hur krutet har omskapat Europa och
hela världen, är det ju alldeles orimligt att
ett gammalt folk i forntiden skulle ha känt
till krutet och bara använt det till sina hed­
niska offer – eller halvkristna, eftersom det
är judarna det är fråga om. Det är ju som
om jag hade en häst och aldrig föll på den
idén att rida på den!
Markel: Egypterna hade verkligen
hästar och tyckas aldrig ha kommit på den
idén att man kunde rida på dem. Och kine­
serna ha känt krutet i mer än tusen år,
men aldrig begagnat det till annat än fyr­
verkerier förrän de fingo lära sig av europé­
erna att använda det till något nyttigare ...
En gammal författare, en av Alexander den
stores biografer, påstår att indierna använde
ett ämne som att döma av verkningarna
tycks ha varit krutet. Den fornarabiska kul­

turen, som hade sin blomstringstid i andra
och tredje årtusendena före Kristus, stod
i livlig förbindelse med Indien, och Indien
kan likaväl ha fått uppfinningen från Ara­
bien som tvärtom. Krutet är för resten
ett ganska enkelt påhitt, som inte behöver
förutsätta någon utvecklad kultur. Men om
man nödvändigt vill ha denna förutsättning
så fanns den; den fornarabiska kulturen
stod inte mycket tillbaka för Egyptens och
Babylons. Men den sjönk i fattigdom och
förfall redan långt före Greklands blom­
stringstid. Eget nog tyckas dock de första
spåren av krutet i Europa leda tillbaka till
Arabien.
Men det är inte uppfinningen av krutet
som har omskapat Europa och världen se­
dan den tiden – det är uppfinningen av eld­
vapen; och först då eldvapnen fingo en
sådan fulländning att de uppnådde en ojäm­
förlig överlägsenhet över pilbågen och kast­
slungan, började krutet bli en faktor i histo­
rien. Och det dröjde länge – nästan till

trettiåriga krigets tid! Och naturligtvis är
det litet barnsligt av Silvio Gesell att tro,
att Moses och Josua konstruerade musköter
och kanoner. Men en uppfinning, som inte
av omständigheterna drivs till en utveckling
av genomgripande betydelse för det prak­
tiska livet, kan lätt sjunka i glömska, isyn­
nerhet om den bevakas som en yrkeshemlig­
het i en tid utan tidningar och kommunika­
tioner.
Att krutets verkningar till en början upp­
fattades som trolleri och mirakler vet vi
ju från vår egen historia. Det var inte bara
»de okunniga ryssarna» som efter Viborgska
smällen betraktade Knut Posse som en troll­
karl i förbund med fan – många svenska
riddersmän lutade åt samma mening. Ännu
mindre kan det då förvåna, att sagan ut­
smyckade de gammaltestamentliga krut­
historierna i mirakelstil, ofta nästan till
oigenkännlighet, med den naturliga påföljd
att eftervärlden har tagit dem för rena rövar­
historier. Men legender och mirakelsagor

brukar man kunna klassificera och känna
igen som sådana på deras motiv, som bruka
gå igen från den ena sagan till den andra
på sina vandringar genom länder och tider,
och oftast äro de ju i och för sig av den
art att man inte frestas att söka efter en
verklighetskärna i dem. De bibliska krut­
historierna däremot bilda en sluten grupp
för sig, vartill jag åtminstone inte känner
några stickhaltiga analogier; och de kunna
nästan alla med oväsentliga och närliggande
förändringar iklädas en trovärdig form. Det
är just detta som är kriteriet, på vilket man
skiljer traditionssagan från fantasisagan –
något annat har man inte, då det gäller en tid
som ligger bortom all dokumenterad historia.
Glas: På tal om analogier – det skulle
vara av intresse att veta om religionshisto­
rien kan notera någon motsvarighet till den
fasa, varmed folktron omgav Jahves helge­
dom och som tar sig ett så kostligt uttryck
i Arons bjällror och i motiveringen till dem.


Ex. 28,35.


Om också denna fasa var vidskeplig, varom
ju inte minst bjällrorna skvallra med sitt
pinglande, behöver den ju inte därför ha
varit ogrundad – efter vad det tycks!
Markel: Jag känner inte till någon mot­
svarighet. En viss nimbus av något hemlig­
hetsfullt och hemskt, av spökerier och troll­
tyg, har väl alltid omgivit helgedomarna –
vad de kristna kyrkorna angår hade det
sin naturliga grund i att de så ofta voro
gravplatser. Men ett så farligt, speciellt eld­
farligt guds hus som Jahves tält söker man
nog förgäves i andra folks sägner om sina
helgedomar. Du talade för resten om folk­
tron – men Arons bjällror skvallra ju just
om att själva prästerna inte voro minst
rädda för det heliga, vilket torde vara något
ganska enastående!
Majorn: Ja, men Aron var ju också en
komplett fårskalle!
Glas: Majorn glömmer en viktig punkt i
Markels historia: Moses, som bestämt inte
var någon fårskalle, tror ju likaväl som Aron

att det bor en demon i krutet eller salpetern,
en demon som han fullkomligt riktigt titu­
lerar »Jahves ängel». En sådan förklaring
av de eldfenomen, som frambringas av sal­
petern, har stått i den bästa överensstäm­
melse med bägge de gamla herrarnas natur­
vetenskapliga system.
Majorn.: Jo, det var mig just en söt
ängel!
Birck: Sötare änglar än så hade man
inte på den tiden – Jahve hade nog inte
användning för några sötnosar i sin tjänst.
– Men det är ju besynnerligt i alla fall, att
den fackmässiga bibelforskningen, efter vad
det tycks, inte har ägnat någon uppmärk­
samhet åt hela den här saken med krutet.
Eller har den kanske det?
Markel: Inte såvitt jag vet.
Glas: Nå – men hur hänger det egent­
ligen ihop med din version av den gamla
historien om Moses horn? Vad säger veten­
skapen om den?
Markel: Ja, det skall bli roligt att se.

Ännu har den ju inte hunnit säga något
om den. Vetenskapen har väglett mina
stapplande steg, tills jag fann lösningen,
men själv har den ännu inte funnit den –
såvitt jag vet.
Majorn: Bara lögn kan det ju inte vara,
eftersom Moses är avbildad med horn i por­
ten till Jakobs kyrka.
Birck: Jag tycker mig minnas från min
barnalärdom, att när Michelangelo och andra
konstnärer ha avbildat Moses med horn,
så beror det på ett översättningsfel eller en
missuppfattning i Vulgata, som har skrivit
»behornad» i stället för »strålande». Men
jag kanske missminner mig?
Markel: Du missminner dig inte –
men det som du minns är galet. Vulgatas
översättning har i den punkten råkat bli full­
komligt riktig – besynnerligt nog, eftersom
den därmed kommer i strid med Paulus,


Den äldsta fullständiga latinska bibelöver­
sättningen, av katolska kyrkan tillerkänd lika
auktoritet med grundtexterna.


som väl för de fromma filologerna borde
ha stått som en ofelbar auktoritet. Så här
lyder det ifrågavarande stället, ordagrant
översatt:

Ex. 34,29: Då nu Mose steg ned från Sinai
berg och vid nedstigandet från berget hade vitt­
nesbördets två tavlor i sin hand, visste han icke,
att huden på hans ansikte hade blivit behor­
nad därav att han hade talat med honom (gud).

Man måste ursäkta bibeltolkarna, att de
i mer än två tusen år inte ha kunnat få
någon begriplig mening ur denna trassliga
galimatias. Att det hebreiska ordet karan
aldrig ordagrant har betytt eller kunnat
betyda något annat än »behornad» eller
»vara behornad», därom finns ingen me­
ningsskiljaktighet. Redan långt före Paulus
har man därför i rabbinskolorna bestämt
sig för den förklaringen att »behornad»
måste vara ett poetiskt-symboliskt uttryck
för »strålande», och att Moses ansikte
alltså strålade av ett himmelskt sken efter

Vulgata: – – –  »ignorabat quod cornuta
esset facies sua ex consortio sermonis Domini.»


hans samtal med gud – och vid denna krys­
tade förklaring har man blivit stående in­
till denna dag. För tron är den naturligtvis
mycket vacker och uppbygglig, och för ve­
tenskapen, som inte har kunnat ersätta den
med en rimligare, står denna episod som ett
bevis bland många för hela Sinaiberättelsens
mytologiska och mindre trovärdiga karak­
tär.
Men nu är det att märka, att Sinaisagorna
vimla av religionshistoriska antikviteter av
en art, som måste ha förefallit senare tider
– prästkodexens och pentateukredaktionens
tider – i högsta grad stötande. Dit hör
ormstaven och dit hör hela orakelinstitutio­
nen, som tycks ha kommit i misskredit re­
dan under den äldre konungatiden. I all­
deles särskild grad ha därför Sinaisagorna
varit föremål för senare bearbetares om­
vårdnad, deras bortförklarande förklaringar,
strykningar, ändringar, förbättringar, rättel­
ser och tillägg. Vetenskapens uppgift är
att försöka restaurera dem, och i en och an­

nan punkt kan man säga att det redan har
lyckats. Särskilt har det med genial intui­
tion lyckats Hugo Gressmann att återställa
meningen i fortsättningen till det ifråga­
varande stället. Den lyder:

Och när Aron och alla Israels barn sågo huru
huden på Moses ansikte »strålade», (Gressmann,
liksom alla andra, godtager denna tolkning) fruk­
tade de för att komma honom nära. Men Mose
ropade till dem; då vände Aron och menighetens
alla hövdingar tillbaka till honom, och Mose ta­
lade till dem. – – –  Och när Mose hade
slutat sitt tal till dem, hängde han ett täckelse
för sitt ansikte.
Men så ofta Mose skulle träda inför Herrens
ansikte för att tala med honom, lade han av
täckelset, till dess han åter gick ut. Och
sedan han kommit ut, förkunnade han var gång
för Israels barn det som hade blivit honom bjudet.
Då sågo Israels barn var gång, huru huden på
Moses ansikte »strålade», och Mose hängde då
åter täckelset över sitt ansikte, till dess han
ånyo skulle gå in för att tala med honom.

Om man utan vidare vill ta denna berät­
telse för kontant, måste man alltså föreställa
sig, att Moses i det dagliga livet gick om­
kring med ett skynke över ansiktet, men att

han tog bort skynket då han gjorde tjänst
som orakelpräst. Denna absurditet kan, som
Gressmann med klara skäl påvisar, blott för­
klaras som en avsiktlig ändring av den äkta
traditionen. Det verkliga förhållandet har
varit det stick motsatta: som orakelpräst
bar Mose ett »täckelse» över ansiktet – i
det dagliga livet uppträdde han förmodligen
som en vanlig människa. Detta ger, som
Gressmann säger, fullgod mening och är
för visso intet påhitt av en senare tid. Tex­
tens stympade skick röjer också, att berättel­
sen vilar på en gammal sägen, som man inte
ville helt och hållet undertrycka, emedan
den tycktes förhärliga Moses förtroliga um­
gänge med gud, men som man inte heller
ville behålla i dess ursprungliga skick. Var­
för? Vad kunde man se för betänkligt i att
Moses lade ett »täckelse» över sitt ansikte,
då han »talade med gud», d. v. s. gjorde
tjänst som orakelpräst? Om »täckelset» vore
att uppfatta som en slöja eller ett skynke,
skulle det knappast ha väckt anstöt. Om

det däremot var en mask, måste denna
mask ha förefallit en senare tid högst an­
stötlig. Gudamasker ha spelat en betydande
roll inom många äldre kulter, och man har
funnit spår av dem även inom den äldsta
judendomen; men på prästkodexens tid voro
dessa masker, som redan tidigt började an­
vändas till förklädnader och skämt, för
längesedan bannlysta ur kulten. Det är då
lätt att förstå, att man ändrade den gamla
berättelsen till oigenkännlighet. Man gick
till väga på liknande sätt vid omtalandet av
andra religionsantikviteter som inte upp­
skattades av en senare tid: Moses koppar­
orm, som tydligen har spelat en stor roll
i den äldsta kulten, omtalas i Moseböckerna
bara på ett ställe, och då som ett av gud
rent tillfälligt ordinerat botemedel mot orm­
bett; och själva orakelinstitutionen omtalas
visserligen ofta, men alltid på ett sätt som
gör det omöjligt för mindre orienterade
läsare att gissa vad det är fråga om.
Så långt har alltså Gressmann väglett

mig: Moses har som orakelpräst i likhet
med andra sådana burit en mask – en
gudamask. Vad maskens utseende angår,
framställer Gressmann ingen förmodan. Ge­
nom en underlig distraktion har han inte
i detta sammanhang, och inte i något annat
heller, kommit att tänka på grundtextens
gåtfulla ord om Moses behornade an­
sikte. Och som jag visst redan har nämnt,
har han inte heller ägnat den ringaste upp­
märksamhet åt det påtagliga sammanhanget
mellan Jahvereligionen och den fornsemi­
tiska månkulten. Om han det hade gjort,
skulle han knappt ha kunnat undgå att även
utan ledning av grundtextens karan sluta
sig till att Moses mask nödvändigtvis måste
ha varit behornad. Nymånen ses i tro­
pikerna i nästan horisontalt läge, och att
tjurens horn tyckas av gud själv ha formats
som en symbol av »nymånens horn» är ur­
sprunget till den tjurkult, som senare – i
åkerbrukande länder som Babylonien, Egyp­
ten och Kanan – avsöndrade sig från den

månreligion i vilken den hade sitt ursprung.
Det är det senare förhållandet som föran­
leder Gressmann att med orätt betrakta tjur­
kulten enbart som en »bondereligion», med
vilken Israel först efter bosättningen i Ka­
nan kan ha kommit i beröring. Också där­
för har han väl inte kunnat tänka sig Moses
med ett behornat gudsansikte.
Vi kan nu våga oss på att rekonstruera
den ursprungliga berättelsen. Den äldsta
sagan, som ingalunda har varit mytologisk
men tvärtom återgivit en äkta tradition,
har enkelt och okonstlat och så gott som
sanningsenligt berättat, att Moses på Sinai
fick »ett behornat ansikte» av gud själv –
eller kanske »en behornad ansiktshud»; och
då Israels barn fingo se honom med denna
utstyrsel, blevo de förskräckta. Detta an­
sikte (eller denna »ansiktshud») tog han
sedan på sig, så ofta han talade med gud
och förkunnade guds vilja för folket. – I
denna form bör sagan ha upptecknats, sä­
kert av en av de äldsta sagosamlarna, och

bevarats till en senare tid, som dels fann
den anstötlig, dels inte längre förstod den,
då varje minne av orakelprästens mask hade
förbleknat. Med den vördnad för traditio­
nen, som trots alla teologiska hänsyn ut­
märkte den senare tiden, ville man dock
inte kassera den gamla sägnen, men för­
sökte göra den acceptabel så gott man
kunde. Det gällde då först och främst att
göra Moses så oskyldig som möjligt: »Mose
visste icke, att huden på hans ansikte
hade blivit behornad därav att han hade
talat med Jahve.» Jämför den kostliga ur­
säkten för Arons kalv – Aron visste ju inte
heller riktigt hur den där kalven egentligen
hade kommit till! Den senare tiden såg ju
i allt, som påminde om tjurkult, blott den
förhatliga kananitiska baalkulten. Sannolikt
har man därför redan nu börjat tolka »be­
hornad» symboliskt som »strålande»; blott
så har man kunnat försona sig med det
fatala ordet. Och i överensstämmelse med
denna omtolkning har man också trott sig

böra korrigera den gamla berättelsens upp­
gifter om »täckelset». I den äkta traditionen
voro hornen och »täckelset» eller masken
intimt förenade; nu, då hornen tolkades som
ett par strålknippen, lät man Moses lägga
»täckelset» över sitt ansikte för att lugna
det förskräckta folket, medan man till gen­
gäld lät honom ta bort det då han »talade
med gud» – ty även av oraklet med dess
lottkastning och övriga för eftervärlden
okända teknik hade man numera blott ett
dunkelt minne och trodde att det var fråga
om verkliga och direkta uppenbarelser.
Att ett högheligt kultföremål som »Jahves
ansikte» bör ha haft en framträdande plats
i kulten också på de tider, då det inte an­
vändes av orakelprästen, skulle man kunna
gissa av sig själv – och en sådan gissning
finner man också bekräftad på mångfaldiga
ställen. Lamporna tändas »framför Jahves
ansikte», och framför Jahves ansikte bullas
skådebröden upp – guds mat –; Nadab
och Abihu falla döda ned framför Jahves

ansikte, och så vidare ... Och när det i
vår bibel heter att »Mose bönföll inför
Herren», står det i grundtexten: »Mose
smekte Jahves ansikte.» Det naturligaste
är då att »Jahves ansikte» hängdes upp
på gudsstaven med serafen – med vilken
Moses naturligtvis inte promenerade i var­
dagslag – och att denna dekoration hade
sin plats i det allra heligaste, bakom arken.
Men vid de stora offren flyttades den kanske
ut för att inta gudabildens plats bakom
altaret. Ty att talet om en fullkomligt bild­
lös kult för den äldre tidens vidkommande
får tas cum grano salis, därom har man
redan länge haft grundade misstankar.
Och därmed vill jag mena, att den
gamla historien om Moses horn och vad
därtill hör är i huvudsak utredd. Det
strider nämligen mot all sund metod
att inlägga en mytiskt-symbolisk mening
i en gammal text, som mycket bättre
kan förstås bokstavligt. Och medan vi


Baeutsch: Exodus-Leviticus-Numeri.


nu väntar på vad vetenskapen har att säga
om saken, föreslår jag att vi äter ett par
rädisor och några stekta strömmingar – det
är vad som finns!
Fröken Adèle, Markels hushållerska – en
högbarmad ung dam med mörka ögon och
förgyllt hår – hade redan länge förkunnat
att supén var serverad; men då ingen
brydde sig om nyheten, hade hon tagit plats
och lyssnat till sin arbetsgivares utveckling
av historien om Moses horn.
– Kan majorn begripa, sade fröken Adèle,
hur judarna kunde bli så hariga för Moses,
därför att han hade spökat ut sig med ett
par horn? Om det hade varit vi, hade vi
ju spruckit av skratt!
– Adèle, ja – det tror jag nog, sade
majorn. Men jag svarar inte för mig själv,
så krigsman jag är. Judarna trodde ju att
han var fullproppad med trolltyg, och den
där masken med hornen bör ha sett ganska
ruskig ut.
– Jag vet inte om fröken Adèle har

märkt, sade doktor Glas, att sinnet för det
komiska i allmänhet tillhör ett mera fram­
skridet kulturstadium. Man bör inte låta
bedra sig av negrers och andra naturfolks
ständiga, pjollriga skratt – hos dem liksom
hos småbarn är skrattet bara ett uttryck för
glädje över tillvaron, inte av sinne för det
komiska. Judarna, som fröken Adèle be­
hagar kalla ökenvandringens israeliter –
själva anade de inte att de voro judar –
ha lika litet kunnat se något löjligt i Moses
hornprydnad som kycklingarna kunna se
något löjligt hos tuppen. På dem gjorde
hornen ett heligt intryck, och det heliga
ingav dem en obeskrivlig fasa, så att det
kröp som små, små likmaskar längs rygg­
raden på dem.
Markel: Och det var också meningen
– var säker på det, Adèle! Men nu kallnar
strömmingen. Allons enfants!



II.

– Behagas det söt eller torr? frågade
fröken Adèle, i det hon med behagfull vär­
dighet serverade svagdricka med ena han­
den och pilsnerdricka med den andra. Och
hon fortsatte, för att återknyta samtalets
tråd:
– Men hur skall man egentligen förklara
att människorna kunde vara så fåniga förr
i världen?
– Vi skall inte anstränga oss med att för­
klara det, sade revisor Birck. Tanken på
forna tiders dumhet jämförd med vår egen
vishet utgör det förnämsta behaget i hela
framåtskridandet. Och de högsta njut­

ningarna skall man inte fördärva med att
förklara dem – eller hur, fröken Adèle?
Fröken Adèle: Nej, inte skall revi­
sorn vara ekivåk nu, när vi talar om reli­
gionen!
Glas: Jag förmodar att det fortfarande
är Moses hornutstyrsel som fröken Adèle
finner så fånig. Men om Moses levde nu
för tiden och vore själasörjare här i för­
samlingen, skulle han träda fram för hög­
altaret kostymerad som jätteskalbagge med
ett solkors på ryggen. Och han skulle fort­
farande, liksom för mer än tre tusen år sen,
vara utklädd till gud. Den huvudsakliga
skillnaden är att varken prästen eller för­
samlingen nu för tiden har reda på det; det
har så fullständigt fallit i glömska, att ritu­
alet låter prästen läsa syndabekännelsen –
»jag, fattig, syndig människa» – utklädd
till gud.
Majorn: Doktorn skall då alltid vara
svinaktig mot prästerna. Men jag skall säga
doktorn att det är helt andra präster nu än

förr. I min ungdom fanns det inga gudfruk­
tiga präster, men nu finns det många!
Markel: Farbror hörde visst galet. Glas
har inte sagt något ont om prästerna. Präs­
terna är för resten som annat folk. Några är
gudfruktiga, och några är lärda, och några
försöker vara bägge delarna. Men det stöter
på svårigheter. Vill farbror inte smaka på
den här osten? Den har jag fått från min
svåger, prosten Torelius i Lerkila. Han är
varken lärd eller gudfruktig, men han hade
en briljant tenor i sin ungdom. För resten
är han gudfruktig med de gudfruktiga och
ogudaktig med de ogudaktiga. Han vill
nämligen vara omtyckt. Det vill alla tenorer.
När jag skrev om Aron i min lilla bibliska
historia, tänkte jag hela tiden på min svåger
Torelius. Bara han inte känner igen sig!
Birck: Jag kunde nästan tänka mig att
du hade en modell till Aron; det var väl
enda sättet att få någon fason på honom.
I bibeln är han onekligen en högst besynner­
lig dimfigur.

Markel: Säg snarare två! Den ena är
Moses dubbelgångare och skugga och full­
komligt onödig i berättelsen. Den andra är
hans mer eller mindre hemliga motståndare
och avundsman, och om en av de två har
funnits till i verkligheten så är det natur­
ligtvis den senare. Hugo Gressmann gissar
att han från början var präst i den gamla
religionen. Det är också mycket möjligt,
men då jag inte har lyckats finna det minsta
spår av några yrkespräster i det förmosaiska
Israel (om vilket man visserligen har ytterst
bristfälliga underrättelser) har jag nöjt mig
med att göra honom till stammens mest
framstående amatörteolog av den äldre sko­
lan. I vart fall har han aldrig varit Moses
bror; de äldsta källorna veta ingenting om
släktskapen. Detsamma gäller uppgiften att
han skulle ha varit levit; annars kunde man
vara mycket frestad att dela Ditlef Nielsens
förmodan att Aron, liksom Moses, hade hört
till Jetros leviter, och att orden: »du har
ju din broder Aron, leviten», syfta på kolle­

gialt broderskap och inte på blodsband.
Men en sådan förklaring skulle ju för resten
bara passa till den Aron som är Moses
skugga, inte till kalvens Aron. Och efter­
som kalvens Aron är den enda som lever i
eftervärldens tacksamma minne har jag na­
turligtvis hållit mig till honom.
Birck: Är det inte i alla fall besynner­
ligt att historien om Aron och kalven fick
komma med bland de heliga skrifterna –
jag tycker att den måste ha förefallit präster­
skapet ganska betänklig?
Markel: Det gjorde den också. Präst­
kodexen låtsas inte ha hört talas om den.
Och berättelsens anstötlighet för den senare
tiden är naturligtvis just ett säkert krite­
rium på dess höga ålder. Därmed är vis­
serligen inte trovärdigheten bevisad, men
historien förefaller mycket naturlig i sitt
sammanhang, och det är inte lätt att se i
vilket syfte den skulle ha blivit uppfunnen.
Någon har gissat, att den skulle vara en
smädedikt av en gammal prästhatare, som

ville förlöjliga den judiska hierarkiens yrkes­
helgon och fiktiva stamfader. På den slut­
liga pentateukredaktionens tid skulle då
denna gamla paskill redan ha varit så vörd­
nadsvärd genom sin ålder, att man inte vå­
gade sig på att utelämna den ur de heliga
skrifterna. Men denna gissning är alldeles
barock. Den gamle berättaren har inte haft
en tanke på att skoja med Aron. Han har
helt enkelt i traditionen stött på det besyn­
nerliga sakförhållandet, att en så helig man
som Aron vid ett visst tillfälle gjorde en
Jahvebild i form av en »kalv» eller en ung
tjur. Om denna sak berättar han enkelt och
flärdfritt, och långt ifrån att vilja chikanera
Aron försöker han tvärtom urskulda honom
så gott den fatala situationen medger. Och
med sin naiva berättarteknik lägger han
ursäkten i Arons egen mun och märker inte,
att han därmed gör honom ännu mera ko­
misk – åtminstone får komiken först där­
igenom sin dramatiska spets!
Glas: Historien om kalven är för resten

oändligt rörande. Jag fick nästan tårar i
ögonen när du läste den. De stackars sa­
tarna offra sina fattiga dyrbarheter för att
göra sig en värdig bild av sin gud. Till
tack få de ovett och mera till, för att de
inte genast kunde fatta galoppen i Moses
teologiska nymodigheter – och för den
dumma eftervärlden har deras vackra offer­
villighet bara blivit en symbol av krass
»mammonskult» – »gyllene kalven är värl­
dens kung»!
Fröken Adèle: Ja, det är ju nedrigt
– skall vi gråta en liten vers, doktorn?
Glas: Och Aron gör ju egentligen så
gott han kan – jag skulle troligtvis ha gjort
detsamma om jag hade varit i hans kläder.
Det var inte så lätt för honom att förutse,
att Moses verkligen skulle lyckas fånga
Sinaiguden själv, så att kalven blev över­
flödig!
Fröken Adèle: Men Aron behöver
vi väl ändå inte tycka synd om – han

blev ju utnämnd till ärkebiskop för sina
förtjänster om religionen.
Markel: Jag är tyvärr inte säker på
att han verkligen blev det. Moses har tyd­
ligen själv varit den enda översteprästen,
och Gressmann har kanske rätt då han för­
modar att det i den ursprungliga sagan var
Moses egen stav som grönskade och inte
Arons. Men jag hade redan som skolpojke
så roligt åt Arons befordran till överste­
präst i den religion, som han hade visat så
klena insikter i, att jag inte hade hjärta att
utelämna den episoden. Historien om Arons
stav är för resten en typisk prästlegend –
så att vi behöver inte nödvändigt misstänka
Moses för att ha utfört den där gamla
fakirkonsten i verkligheten. Fast inte skulle
han ha generat sig för det!
Major Feiff: Min kära gosse – nu
har jag hört så många konstiga saker i kväll
så att det går runt i huvet på mig. Men
jag är en gammal man och vill bli salig i
min barnatro, och nu går jag hem och

lägger mig. Och i morgon bitti har jag
glömt all smörja ni har pratat här i afton.
Majoren höjde sitt svagdricksglas, tac­
kade fröken Adèle för den mästerligt stekta
strömmingen och bröt upp. Fröken Adèle
erbjöd sig att följa honom, men majorn av­
böjde:
– Behövs inte, lilla Adèle! Sjuttiåtta år
är ingen ålder, och fullmåne har vi ju också.
– Ja då, sade fröken Adèle, Jahves här­
lighet står mitt över bryggeritaket.



III.

Birck: Jag vill inte neka till att jag
har svårt för att smälta Sinaikapitlen i din
historia. Det förefaller mig fullkomligt orim­
ligt att ur bibelns berättelser om religions­
stiftningen på Sinai försöka konstruera fram
ett verklighetsförlopp. Och till på köpet
en sådan verklighet som din – det är ju
rent skoj! Inte kan du väl på allvar mena,
att den religion som i sig innebar fröet till
den nuvarande världsreligionen har upp­
stått på det sättet?
Markel: Jag känner inga regler för hur
religioner kunna uppstå eller ej – Natan
Söderblom har för resten intressanta saker
att berätta därom i »Gudstrons uppkomst»...

Men det rör sig inte här om en ny religions­
stiftning utan om en halvvild ökenstams
övertagande av en redan utbildad religion
med högt utvecklad kult och allt tillbehör.
Det är detta sakförhållande som Sinaisagor­
nas senare bearbetare ha gjort sig så myc­
ken möda att dölja genom sina övermål­
ningar, och inte utan framgång, eftersom
nästan alla både judar och kristna ha låtit
narra sig av dem intill senaste tid. Inte ett
ord har bibeln att säga om en helgedom på
Sinai. Men det primära motivet till uttåget
ur Egypten var, som både Ditlef Nielsen,
Ed. Meyer och andra ha påvisat, en pil­
grimsfärd – och pilgrimsfärden måste
ha gällt en ryktbar kultplats med helgedom,
präst och allt som hörde till; och om man i
Mosesagorna söker efter den israelitiska
kultens hemort, leda nästan alla spår till
Midian och Sinai. På Sinai får Moses »guds­
staven» av gud själv – i bibeln redan innan


Eduard Meyer: Die Israeliten und ihre Nach­
barstämme. Halle 1906.


han beger sig till Egypten, fast jag har fun­
nit det enklast att i min berättelse samla
hela kultapparaten på ett ställe. På Sinai
får han ett behornat gudsansikte. På Sinai
får han lagen. På Sinai får han guds be­
fallning att göra arken efter ett mönster
som gud visar honom »på berget». Till
Sinai förlägger sagan leviternas avskil­
jande till Jahves tjänst – och »levi» var,
som Ditlef Nielsen har visat med stöd av
nordminäiska inskrifter, den nordvästara­
biska benämningen på guden Wadds, mån­
gudens, präster eller tempeltjänare. Till
Midian förlägger en saga omskärelsens
ursprung, och sabbaten har sina rötter i
den fornarabiska månkulten – själva ordet
sabbat är arabiskt och varken babyloniskt
eller hebreiskt. Och arabiskt, icke hebre­
iskt, är framför allt själva Jahvenamnet.
Det står således fast, att Moses all­
deles inte har stiftat en ny religion. Hans
religiösa gärning bestod i att han gjorde
Jahvereligionen, vars tjänare han redan

länge hade varit under Jetros myndighet
och ledning, till Israels religion. Men
den fornarabiska kulturen sjönk redan tidigt
i grus, av orsaker som historien inte
fullt känner men som anses ha hängt sam­
man med förändringar i handelsvägarna till
Indien; och med kulturens utarmande och
avtynande sjönk också religionen tillbaka i
barbari. Detta är orsaken till att den ara­
biska moderkyrkan har förblivit nästan
okänd, medan dottern Israel kom till stor
ära och värdighet i religionshistorien.
Då nu en halvvild beduinstam skulle upp­
tagas i en religion, tillhörande ett högre
kulturskikt – vad var då naturligare än att
det skedde genom en högtidlig gudstjänst?
Det är detta som är innebörden i den bibliska
Sinaiberättelsen. Men denna innebörd be­
slöjades först av den halvvilda stammens
egen naiva och oklara uppfattning av det
som försiggick och översuddades sedan
ytterligare av den senare judiska hierarkiens
medvetna strävan att dölja den nationella

religionens främmande ursprung. Denna
strävan kan spåras ända ned i rötterna till
den judiska litteraturen. Redan jahvisten,
den äldste sagosamlaren, besjälas av en
omisskännlig olust att tala om Sinai –
kanske också därför att han, som Bernhard
Luther har visat, är fientlig mot all kult och
såtillvida en föregångare till profeterna. Elo­
histen, som tycks ha varit en mindre bety­
dande författarpersonlighet än jahvisten, är
trognare mot traditionen. Prästkodexen åter
vanställer traditionen nästan till oigenkänn­
lighet överallt där den inte tycker om den.
Resultatet är att de flesta bibelläsare, även
bland de lärda, i Sinaiberättelsen tro sig
läsa en skildring av en naturföreteelse, ett
förskräckligt åskväder eller en vulkanisk
eruption, medan den i verkligheten – som
Ditlef Nielsen har visat – är en i många
detaljer fullt igenkännlig skildring av en
högtidlig och ståtligt iscensatt fornarabisk


Se Bernhard Luther: Die Persönlichkeit des
Jahwisten. (I Ed. Meyers ovannämnda arbete.)


gudstjänst. De väldiga basunljuden – som
enligt Gressmann äro det underjordiska drö­
net vid en vulkanisk eruption – äro helt
enkelt basunljud, som skrivet står! Den
»förtärande elden» på toppen av berget är
offerelden, Jahves eld, som förtär Israels
tackoffer. Och gud, som dundrar sin lag
för Moses och låter Moses upprepa den
med hög röst – vem skulle det vara annat
än Jetro? Lagens uppläsande har helt en­
kelt hört till ritualet – vad det ju också
senare gjorde i den judiska gudstjänsten.
Men de halvvilda, förskräckta och betut­
tade israeliterna, som bevittna det hela på
avstånd och som aldrig ha varit med om
något liknande, tro sig naturligtvis höra
Moses tala med Sinaiguden själv! Vem kan
förvånas över det? Gudstjänsten var ju ett
drama vari prästen utförde gudens roll, och
som naiva bondbarn på teatern togo de fel
på aktören och den han föreställde – sådant
händer än i dag.
Och vad skall läsaren tro? Han kan ju

inte så lätt gissa att det är fråga om en
gudstjänst, då ingen helgedom, intet altare
och ingen präst omtalas – Jetro har ju i
slutet av föregående kapitel skickats »hem
till sitt land» igen! Ett ganska nätt ut­
tänkt alibi! Ja, vad skall läsaren tro annat
än att Moses i sagan verkligen talar med
gud och att det alltså – som Birck menar
– är lönlöst att söka efter en verklighets­
kärna i den. Men det är långt ifrån säkert
att Moses enligt den äldsta traditionen har
talat med »gud» i samma absoluta mening
som den vari ordet nu för tiden tas. Ditlef
Nielsen fäster uppmärksamheten vid att or­
det gud på ett par ställen i Exodus an­
vändes om Moses: »Aron skall vara din mun
och du skall vara hans gud» och »se, jag har
satt dig till en gud för farao.» (Jämför
hur i svenskt folkligt språkbruk inte bara
bibeln, men också prästens eller kolportö­
rens predikan går och gäller som »guds
ord».) Troligtvis ha i den äldsta muntliga
traditionen gud och Jetro på ett så okonstlat

och genomskinligt sätt varit hoptrasslade
med varandra, att redan sagans tidigaste
upptecknare har ansett rådligast att alldeles
trolla bort Jetro ur historien. Man måste
för övrigt erinra sig att det skriftliga fixeran­
det av dessa berättelser knappt torde ha bör­
jat förrän tre à fyra århundraden efter till­
dragelserna. En historia kan hinna för­
bättras mycket under den tiden! Snarast
måste man beundra de gamla israeliternas
goda minne rörande dessa saker, som måste
ha gjort ett outplånligt intryck på dem, efter­
som den mosaiska tidens händelser i stort
sett ha bevarats i långt klarare och redigare
drag än domartidens. Då man t. ex. läser
sagorna om Simson, tror man sig ju för­
flyttad till en sagotid långt före Moses.
Fenomenet finner ofta sin motsvarighet i
den enskildes erinringar: tilldragelser som
ha gjort ett starkt intryck på oss i den tidiga
barnaåldern stå ofta långt klarare för vårt
minne än senare tiders likgiltigare upplevel­
ser.

Glas: »Si non é vero, é ben trovato.» I
vart fall förefaller det mig påtagligt, att om
Sinaiberättelsen är en dikt, så har diktaren
hämtat stoffet och impulsen till den från en
praktfullt iscensatt gudstjänst och inte från
en naturtilldragelse. Allt går ju program­
mässigt efter uppgjord plan – det gör inte
en vulkanisk eruption, inte ens i sagan. Men
om Sinai var en vulkan, som din berättelse
förutsätter, så kan ju den gamle författaren
ha lånat några färger och effekter också
från naturskådespelet. Det har förstås i så
fall också gjort sitt till att narra eftervärl­
den, om det också inte precis var meningen.
Markel: Mycket möjligt. Och den, som
först fixerade berättelsen i skrift, har säkert
aldrig bevittnat en arabisk nymånefest på
ett kultberg som Sinai. I annat fall skulle
han inte ha låtit festen börja på morgonen.
Men en vulkanisk eruption har han kanske
sett eller hört beskrivas av ögonvittnen, och
så har han rört ihop den muntliga traditio­
nens redan tillräckligt förvirrade och miss­

förstådda gudstjänstreminiscenser med na­
turtilldragelsen.
Birck: På det viset kan man ju verk­
ligen få historien att gå ihop. Jag hade upp­
riktigt sagt aldrig tänkt mig att bibelns
Sinaiberättelse erbjöd några möjligheter i
den vägen. Men det händer alla dagar något
högst ovanligt – Predikaren må tro vad han
vill.
Markel: Men hur överspunnen av sa­
gans utsmyckningar Sinaiberättelsen än må
vara, så är den dock i sina huvuddrag ingen
dikt, men ger oss tvärtom den enda bruk­
bara nyckeln till den gamla gåtan om den
israelitiska Jahvereligionens ursprung. Edu­
ard Meyer, Hugo Gressmann och andra
med dem ha i misströstan om att kunna ut­
vinna något historiskt guld ur Sinaisagornas
slaggmassor riktat sina blickar mot Kades
och trott sig böra förlägga »religionsstift­
ningen» dit. Kades betyder »helgedom», och
det är också högst sannolikt att israeliterna
under ett mångårigt uppehåll i Kades eller

trakten där omkring konsoliderade sin reli­
giösa och nationella organisation, och kanske
var det i Kades den israelitiska Jahvereligio­
nens emancipation från den fornarabiska
månreligionen tog sin början. Därom vet
man tills vidare nästan ingenting. Ed. Meyer
tror, jag vet inte i kraft av vilken inre
uppenbarelse, att den »brinnande törn­
busken» växte i Kades och inte på Sinai.
Gressmann tror tvärtom att Sinai just hade
sitt namn av »sene», det arabiska namnet på
en taggig buskväxt, om vilken Ditlef Nielsen
upplyser att den brukades till välluktande
rökverk, en speciellt arabisk handelsvara.
Sagorna om sabbatens uppkomst och om
Urim och Tummim tyckas peka mot Kades.
Men detta betyder föga mot alla de spår,
som leda till Sinai. Och vi har ju redan
sett hur det förhöll sig med den vanställda
och korrumperade historien om Moses be­
hornade ansikte: om något har förefallit
generationer av kritiska bibelläsare fullkom­
ligt lönlöst, så har det varit att försöka spåra

någon verklighet i den – men det gick för
sig i alla fall! Och lösningen på den gamla
gåtan kan inte undgå att kasta ett blixtljus
över åtskilligt runt omkring. Om traditionen
har fört orakelprästens utstyrsel tillbaka till
Sinai, så har den naturligtvis också fört
oraklets ursprung dit, fast ingen saga därom
har bevarats. Och traditioner, som icke äro
orimliga i sig själva, faller dock annars
ingen historiker på att ersätta med sina
egna gissningar.
Vad som mer än nästan allt annat i Sinai­
berättelsen har stött den vetenskapliga bibel­
forskningen och isynnerhet religionshisto­
rikerna för huvudet, har varit det sätt varpå
Israel enligt denna berättelse fick sin lag.
Att historien därom är en rövarhistoria har
länge varit en vetenskaplig trosartikel. »Så
har aldrig något folk fått sin lag,» har det
blivit sagt. Men att en stam på ett av kul­
turens lägsta trappsteg får sin lag av ett när­
besläktat, men högre stående folk hör dock
till historiens alldagliga företeelser. Gress­

mann menar att de båda relationer, av vilka
den ena berättar hur gud muntligen under­
visar Moses i lagen, medan den andra om­
talar dess skriftliga överlämnande, ömse­
sidigt utesluta varandra. Men det som
Gressmann kallar den muntliga undervis­
ningen var, som Ditlef Nielsen har påvisat,
en del av ritualet. Då emellertid detta förut­
sätter en till ordalydelsen fixerad lag, bör
denna lag ha förelegat skriven. Ty skriv­
konsten, använd på inskrifter i sten och isyn­
nerhet i tegel, var sedan länge känd i det
fornarabiska kulturområdet av vilket Midian
var en utlöpare. Helgedomarna böra ha för­
fogat över ganska betydande bibliotek eller
arkiv av denna art. Skriften har varit den
nordminäiska, som vid hastigt påseende har
en förvillande likhet med våra runor. Det
finns inte ens något osannolikt i bibelns
uppgift att Moses i vredesmod över kalven
slog sönder den första lageditionen och se­
dan gjorde en ny, och när jag i min berät­
telse har låtit detta motiv ligga, har det

varit av rent litterära skäl. Det skulle inte
ha tagit sig ut. I bibeln är det visserligen
en knalleffekt av första rang, då Moses i
helig vrede slår sönder lagens tavlor (i min
barndom tänkte jag mig dem som ett par
medelstora runstenar) som han nyss har
fått av gud själv, skrivna »med guds eget
finger» – men i min berättelse, där läsa­
ren redan vet att stenarna äro tegelstenar,
lätta att slå sönder och lätta att ersätta,
skulle effekten utebli och bara den olid­
liga upprepningen stå kvar. Textkritiken
har »för längesedan insett», säger Gress­
mann, att denna episod är uppfunnen av en
kompilatör för att sammanknyta två något
avvikande versioner av samma berättelse.
Det är möjligt, men jag tycker inte att det
ser så ut! Åtminstone måste man medge
att den kompilatören har haft en idé, som
de flesta stora skalder kunde ha skäl att
avundas honom!
Gressmann gör sig också lustig (för en
gångs skull, det händer honom inte ofta!)

över det barocka påhittet att Moses skulle
ha placerat lagstenarna i arken. Lagar äro
till för att publiceras, säger han, inte för
att stoppas ned i en låda, och han anför
som exempel den och den grekiska, baby­
loniska och kartagiska helgedomen, där lag­
stenarna stodo uppställda så att man kunde
läsa dem. Men han glömmer i hastigheten,
att det här är fråga om en transportabel
helgedom och att arken var Jahves res­
koffert, och jag vet inte var Moses som
praktisk karl skulle ha gjort av lagstenarna
under ökenvandringen om inte just i lådan.
Gressmann har nog också böcker i kapp­
säcken när han reser! Och om Moses, som
troligt är, själv var den enda som kunde
läsa sina kråkfötter, fanns det ingen anled­
ning att plocka fram dem så ofta. Well­
hausen gissade att arken innehöll en »helig
sten» – och stort annat än heliga stenar
ha lagtavlorna knappt varit för Israels barn
under ökenvandringen och långt senare.
Det är väl för resten överflödigt att nämna

att det knappt kan vara tal om andra lagar
än dekalogen, eller dess äldsta kärna, som
Moses naturligtvis kunde utantill som ett
rinnande vatten.
Men det är för övrigt ett grundligt miss­
förstånd att beteckna lagens uppläsande av
»gud» och dess upprepande av Moses som
en »muntlig undervisning», vid vilken gud
upplyser Moses om sin lag. Den gamla
sagan vet bättre besked än Gressmann om
den verkliga meningen med denna föreställ­
ning, och med oemotståndlig, äkta antik
oskuld säger den saken rent ut:
»Och Jahve sade till Mose: Se, jag skall
komma till dig i en tjock molnsky, på det
att folket må höra, när jag talar
med dig, och så tro på dig evärd­
ligen.»
Glas: Ja, se det var ett par andra ga­
loscher!
Birck: Onekligen. Där talar gud som
en präst! Men vi ha nu för tiden blivit
så blyga för allt som stöter på bedrägeri

i religionen, att vi instinktmässigt rygga
tillbaka för att räkna med sådant i våra för­
klaringsförsök. Forntiden har tydligen inte
vetat av den sortens blygsel.
Glas: Nej, den har inte det – och
forntiden bor för resten ännu mitt ibland
oss. Och den sitter inte nere vid dörren
utan mitt i högsätet.
Birck: Men vad skall man egentligen
säga om Moses efter alla de här skan­
dalerna? Det förefaller mig som om han
krympt ihop en smula efter din behand­
ling.
Markel: Moses är mycket överskattad.
Jag är ledsen att behöva säga det, för jag
älskar stora män och har ingen naturlig
böjelse att förringa dem, åtminstone inte
om de ha varit döda så länge som Moses.
I alla fall får man väl säga som farbror
Feiff, att han var en satans karl. Men
det ha så många varit. Till de stora
religionsstiftarna kan han inte räknas. För
resten vet jag inte riktigt vilka de skulle

vara. Om Buddha och Jesus vet man nästan
ingenting. Paulus och Muhammed voro hy­
steriska sjuklingar, och deras efterlämnade
skrifter vittna inte fördelaktigt om deras
förstånd. Kanske stod Moses i alla fall på
ett högre plan. Men Jahve, hans gud, står
verkligen inte i skuld till Moses för någon
befordran på gudarnas rangskala. Moses
har ingalunda, som Natan Söderblom menar,
tagit ett gammalt bergtroll och av honom
gjort den israelitiska nationalgud som se­
dan genom profeterna blev världsguden.
Han har tvärtom tagit den mest universella
gudom som fanns inom hans räckvidd, den
fornsemitiske månguden, trängt in honom
i nationalgudens trånga skal – stoppat ner
honom i en låda, kan man nästan säga –
och gjort honom till demonernas like. Den
fornarabiska månreligionen var i Syd­
arabien polyteistisk och kan således där,
liksom i Babylonien, riktigare betecknas
som en astralreligion; den samlade sig kring
en treenighet eller gudatriad av månen som

fader, solen som moder och planeten Ve­
nus (med ett manligt namn, Atar) som son.
Men i det nordminäiska kulturområdet, dit
Sinai måste ha hört, synes månkulten (en­
ligt Ditlef Nielsen) ha närmat sig till en
verklig monoteism, medan den israelitiska
Jahvereligionen länge blev stående på
monolatriens ståndpunkt. Gudsbegreppet
var etiskt och personligt och har föga skilt
sig från det, som man möter i patriark­
sagorna eller hos en hederlig och litet gam­
maldags präst på landet. Man kan inte just
säga att detta gudsbegrepp förädlas inom
Israel under den mosaiska tiden eller under
de närmast följande århundradena. Man får
tvärtom en beklämmande känsla av att
Jetros, den fornarabiske prästhövdingens
gud, här har kommit betänkligt på deka­
dans. Men det är blott samma fenomen som
ständigt upprepar sig var gång en gud,
lånad från ett högre kulturskikt, omplan­
teras i ett lägre, och man bör kanske inte
klandra Moses för det – berömma honom

för det kan man ännu mindre. Det var
först profeterna som förvandlade Jahve till
en gud som vår upplysta tid vill kännas vid
(om också inte vi gör det) – och de ver­
kade visserligen inte i den mosaiska tidens
anda utan i oavlåtlig strid mot den.
Och huruvida den israelitiska religionens
emancipation från månkulten kan föras till­
baka till Moses själv är omöjligt att säga.
Med mitt lilla kapitel om Moses avfall från
månskensreligionen har jag naturligtvis bara
velat antyda den senare utvecklingen –
det faller ju i det hela taget av sig själv
att jag inte ett ögonblick i min berättelse
har haft det löjliga anspråket att prestera en
verklig historisk rekonstruktion – och
denteronomikern, som är min enda källa för
Moses polemik mot månkulten, är ingen­
ting att bygga på. Men Ditlef Nielsen
fäster uppmärksamheten vid att de nog­
granna, på månens faser grundade krono­
logiska uppgifterna i Exodus upphöra med
avlägsnandet från Sinai och sluter därav att

sannolikt redan Moses har förlagt sabba­
ten till var sjunde dag utan avseende på
måntiderna. Då nymånefesterna av de bib­
liska författarna förutsättas från urminnes
tid, har sannolikt redan Israels förmosaiska
religion varit en månreligion; men den har
varit polyteistisk och, såvitt man vet, utan
en ordnad kult. Och då månreligionen så­
lunda för folkmedvetandet var förbunden
med den gamla polyteismen, kan Moses
däri ha haft ett skäl till avlägsnande från
den. Men brådstörtat har detta knappast
kunnat ske, då Jahve just som mångud –
och blott som sådan – kunde identifieras
med »fädernas gud». Ty vi vet ju, att
när man vill ändra något i religionen
är första regeln den att låtsas som om
man inte vill ändra det ringaste.
Men med avlägsnandet från månreligio­
nen har Moses ingalunda höjt eller vidgat
gudsbegreppet, utan tvärtom. Jag fäster
mig inte därvid så mycket vid den ruskiga

kavaljer, som i omskärelsesagan dyker
upp om natten och vill dräpa Moses – av
svartsjuka, enligt Ed. Meyers exeges, och
den är nog riktig – ty jag är inte säker
på att detta troll ursprungligen har haft
något att göra med Jahve. Men bara den
omständlighetenomständigheten att denna figur av en av
de gamla bibliska sagosamlarna (man gissar
på jahvisten) har kunnat identifieras med
Jahve är talande nog. Ed. Meyer menar
sig i denna »nattliga demon, som skyr dags­
ljuset» känna igen »folktrons gamla äkta
Jahve». Folktrons djävul med horn och
svans är också gammal, men han är dock
varken äldre eller mera »äkta» än den per­
siske Ariman, och han är som ett nyfött
barn mot den fornsemitiska astralreligionens
onda princip, »fienden», vars dystra planet
var Saturnus. I folktron degenerera
ständigt på nytt alla religiösa föreställnin­
gar, som av enstaka ljusare andar och kul­
turkretsar ha lyfts till ett högre plan. I


Ex. 4,24–26.


mänsklighetens historia har Moses knappast
hört till dessa ljusare andar, och att tillägga
honom någon betydelse som religiös tän­
kare vore en barnslighet, som för resten
numera får anses övervunnen.


Det hade blivit sent, och buteljen var
tom. Doktor Glas och revisor Birck reste
sig.
– Vi får väl alltså tacka præses för av­
handlingen, sade Glas, och anse att han
har rett sig skapligt med försvaret. Men
så har han också haft ovanligt hyggliga och
okunniga opponenter, som han dessutom
har mutat med whisky. Få se hur det går
honom om han råkar ut för fackmän!




UPPLYSNINGAR











I.

»Jetro, prästen i Midian.» – I Domar­
boken 4:11 omtalas »Moses svärfader» under
namnet Hobab och betecknas som Kenit.
Keniterna (»Kains barn») synas under do­
martiden ha stått i förbund med Juda stam;
de utmärkte sig senare som ivriga Jahve­
dyrkare – rekabiternas fanatiska sekt, som
stod Elias nära, utgick ur deras stam –
och uppgingo slutligen i Juda. På dessa
grunder har B. Stade (vars mening Hen­
rik Schück följer i »Världslitteraturens Hi­
storia II.») förmodat att Jahve var keniter­
nas stamgud, innan han blev Israels. Men
om Moses svärfar i verkligheten var kenit,
blir det oförklarligt hur en (i så fall senare)

tradition har kunnat göra honom till midianit
– med midianiterna hade ju Israel efter
invandringen i Kanan blott fientliga rela­
tioner. Var han däremot i verkligheten mi­
dianit, möter det ingen svårighet att förstå
att en senare tradition hellre har velat göra
honom till medlem av en med Israel vän­
skapligt förbunden stam som keniterna. För
övrigt tyder allt på att Israel har över­
tagit sin religion från ett folk på ett högre
kulturstadium. Keniterna, »dieser herzlich
unbedeutender Stamm» (som Ed. Meyer kal­
lar dem) komma därvid icke i betraktande.
Gressmann betecknar utan vidare orden
»Moses svärfader» i Domarboken som »fal­
sche Glosse».
Sinal, Månberget. – Sin var mångudens
babyloniska namn. Jfr i övrigt sid. 117 och
180.



II.

(Sid. 11.) »En helig sten.» – Wellhausens
bekanta gissning, att israeliternas ark inne­
höll en helig sten, har jag tillåtit mig att

i stället tillämpa på originalarken i helge­
domen på Sinai.
(Sid. 14.) – Som läsaren torde finna, har
jag i denna version av Abrahamsagan när­
mat mig till den snarlika sagan om Filemon
och Baukis. Bägge ha sannolikt samma ur­
sprung.



III.

(Sid. 18–19.) – Under vandringar i
bergstrakter kan man någon gång få se sin
egen skugga i jätteförstoring avtecknad mot
molnen, omgiven av en regnbågsskimrande
gloria, en syn som lär vara vanlig på
Brocken. I ett arbete om Muhammed av en
tysk historiker har jag sett den gissningen
att det möjligtvis var ett sådant »Brocken­
spöke» Muhammed såg, då han en gång
under en vandring i bergen trodde sig se
ängeln Gabriel. Jag vet inte om en sådan
gissning är riktigt på sin plats i ett historiskt
arbete; Muhammed kan nog ha sett ängeln
Gabriel ändå. I en berättelse på sagans
gräns kan den kanske lättare försvaras.

(Sid. 21.) – Jahvenamnet. – Vår bibel­
översättning upplyser i en not till Ex. 3: 14
att namnet Jahve (eller med en numera
övergiven vokalisering: Jehovah) »kan över­
sättas» med »han är». Som bekant är denna
tolkning mycket osäker, och man har sär­
skilt ur religionshistorisk synpunkt gjort gäl­
lande, att Sinaiguden omöjligt kan ha haft
ett så abstrakt och ur folklig synpunkt intet­
sägande namn. Språkligt synes emellertid
tolkningen »han är» vara den enda som kan
stödjas med analogier; så finner man bland
fornarabiska namn i Ditlef Nielsens ovan­
berörda arbete »Jahwi-ilu: Es existiert Gott.»
Andra tolkningsförsök (däribland Gress­
manns: »Fördärvaren») betecknas även av
sina upphovsmän som blotta gissningar. –
Om frågans filologiska sida kan jag natur­
ligtvis (utan alla kunskaper i semitiska språk)
icke ha någon personlig mening. Men reli­
gionshistorikernas betänkligheter mot tolk­
ningen »han är» synas mig böra falla på den
omständigheten, att det aldrig har varit sa­
gans mening att guden för Moses röjer sitt
verkliga namn. Han säger: »detta skall

vara mitt namn evinnerligen, och så skall
man nämna mig från släkte till släkte».
Han säger icke: »detta är mitt namn». Kort
sagt, guden aktar sig (av hänsyn till nam­
nets magiska kraft) för att röja sitt namn
och avspisar i stället den frågande med ett
av sina epitet. Ett sinnrikt undvikande
svar på en fråga om namnet är ju ett välkänt
sagomotiv. – Vad man kan skymta bakom
sagan är, att Jahve icke på arabisk botten
var Sinaigudens namn, utan blott ett av
hans epitet (eller binamn) – men för hebre­
iskt öra lät det arabiska ordet främmande
och uppfattades därför som gudens namn.
En sådan process är ingen ovanlighet. Så
framgår det t. ex. av 2 Kon. 18: 4 att »Ne­
hustan», ett arabiskt ord för orm, användes
som nomen proprium för »Moses koppar­
orm».
Men även om ordet Jahve, som många ha
förmodat (och bland dem Natan Söder­
blom) skulle vara att härleda ur arab. hava
och sålunda betyda »stormaren» eller något
sådant, kan ordet likaväl ha varit ett av
mångudens epitet. Ty månguden var även

vädergud, och åtminstone i det nordminä­
iska kulturområdet var han ingalunda någon
specialgud, utan den högsta, universella och,
som det vill synas, enda guden.
Namnformen Jahu, som enligt några
i Elephantine funna judisk-arameiska papyri
synes ha varit i bruk bland de afrikanska
judarna, betraktas åtminstone av Gressmann
som yngre och ger sålunda ingen ledning.
(–) »Jahve välsigne dig» etc. – Denna
bön erkännes allmänt som ett av de allra
äldsta skriftminnena i G. T. Så starkt präg­
lad av månreligionen som den uppenbart är,
har jag inte trott det vara alltför djärvt att
i min sagoberättelse låta den härstamma
från förmosaisk tid. – Den något förkor­
tade form jag givit den avser att förstärka
den fornåldriga prägel som bönen visser­
ligen redan i sig själv äger, men som på
grund av vanans makt torde ha undgått de
flesta. Slutordet (salom) som traditionellt
översättes med »frid», återges av Gress­
mann med t. Heil, vars grundbetydelse är
»övernaturlig kraft».




IV.

Att den bibliska traditionen om uttåget
ur Egypten och tilldragelsen vid Röda havet
måste innesluta en historisk verklighets­
kärna, erkännes, såvitt jag har mig bekant,
av alla forskare på detta område – även
av Ed. Meyer, som dock betvivlar, att denna
tradition ursprungligen angick någon eller
några av Israelsstammarna. Denna långt
drivna skepticism står Meyer rätt ensam
om. Det är inte heller lätt att se vad som
skulle ha förmått Israel att utan grund till­
lägga sig en åtminstone efter antik åskåd­
ning så föga smickrande förhistoria som
den att ha varit trälar i främmande land.
Meyers jämförelse med andra folks uppdik­
tade härstamning från de trojanska hjäl­
tarna är därför särdeles intetsägande. Gress­
mann, vars utredning av detta ämne har
förefallit mig överbevisande, tror sig kunna
förlägga uttåget till Ramses II (omkr. 1260
f. Kr.).
(Sid. 23.) Vad här sägs om det förmosa­

iska Israels religion grundar sig naturligt­
vis blott på sannolikheter. Gressmann har
intet att säga därom mer än att denna reli­
gion har varit en »el-religion» – vilket vill
säga så mycket som en »gudareligion».
Mycket upplysande! Men då nymånefesterna
redan i Genesis förutsättas som urgamla –
i motsats till andra fester omtalas ingen­
städes deras införande – är det säkert icke
för djärvt att antaga, att månen även i det
förmosaiska Israels religiösa föreställningar
har intagit en centralställning.
(24.) Den egyptiske Set, som speciellt
synes ha varit de semitiska befolknings­
elementens huvudgud i egypternas panteon,
identifierades av Lieblein med den bibliska
urpatriarken eller stamfaderguden med sam­
ma namn.



V.

Händelserna vid Röda havet har man tidi­
gare velat förlägga till Suezviken. Av skäl,
vilka det skulle föra för långt att här redo­
göra för, men som fullkomligt ha övertygat

mig, förlägger Gressmann händelsen till
Röda havets nordöstra gren, Akabaviken.
Då emellertid bibelns skildring inte utmär­
ker sig för någon geografisk precision, har
jag följt dess exempel. Vilka platser som
gömma sig under bibelns Baal-Sefon, Piha­
hirot och Migdol vet man ej.
Enligt Gressmann – vars mening jag har
funnit vara den sannolikaste av de åsikter
som framställts i detta ämne – var »eld-
och molnstoden» ett vandrande vulkanmoln,
och den svallvåg, som dränkte egypterna,
var förorsakad av en jordbävning i sam­
band med en vulkanisk eruption på andra
sidan Akabaviken. Att vulkanen var Sinai
är naturligtvis möjligt och förutsättes också
i min berättelse, om jag också icke med
Gressmann kan finna ett sådant antagande
nödvändigt. Men Gressmann kan icke und­
vara detta antagande för sin utläggning av
Sinaisagorna.
Det är kanske överflödigt att erinra om
att man vid bedömandet av denna liksom
andra gamla traditionssagor har att se bort
från allt som självklart tillhör sagans ut­

smyckning – som historien om ett tåg
»genom» Röda havet eller om att farao
drunknade. Det är mindre troligt att han
var med.



VI.

Mirjams lilla sång (Ex. 15: 21) tillhör
de allra äldsta skriftminnena i G. T. (Den
långa »triumfsången», Ex. 15: 2–18, är där­
emot en dikt från långt senare tid.)



VII.

»Undren» med manna och vaktlar lära
kunna förekomma ännu i dag i de arabiska
öknarna. Däremot lär Lesseps (kanalbygga­
ren) förgäves ha sökt efter det märkvärdiga
träslag, med vilket Moses botade den bittra
källan i Mara ...



VIII.

Ett av Gressmanns huvudargument för
»religionsstiftningens» förläggande till Kades

i stället för till Sinai är, att Jetros besök i
Moses läger (Ex. 18) enligt hans mening
omöjligt kan ha ägt rum vid Sinai. Ty vid
Sinai borde Moses ha kommit till Jetro, och
inte tvärtom! Är det inte att göra en väl
stor affär av en etikettsfråga? Enligt den
äldsta sagan var, som även Gressmann er­
känner, just Sinai – och varken Kades eller
Palestina – pilgrimsfärdens första och ur­
sprungliga mål. På Sinai bodde den gud,
som nyss hade räddat Israel; där och ingen
annanstans skulle och måste Israel bringa
honom sitt tackoffer. Det kan verkligen
inte heller förvåna, om Jetro fick lust att
se litet närmare på de främmande pilgri­
merna (och på deras boskapshjordar) innan
han inlät sig med dem. Vem säger oss för
övrigt att inte Moses strax efter ankomsten
till Sinai gick upp och hälsade på Jetro?
Att sagan icke berättar något därom kan
knappast förvåna; sagan har sina naturliga
stödjepunkter i det som folket bevittnade,
och för de hebreiska sagoberättarna var
naturligtvis Moses den absoluta huvudper­
sonen, hos vilken Jetro helt naturligt gjorde

sin uppvaktning som en högt aktad père
noble men dock som en biperson.
Med Jetros besök hos Moses förbinder
Ex. 18 berättelsen om ett offer till Jahve.
Sagan har sin betydelse däri, att den i största
allmänhet har bevarat minnet av att det var
Jetro och icke Moses som fungerade som
överstepräst vid Israels första offer till
Jahve. Men i övrigt ser detta offer litet
misstänkt ut. Gressmann, som finner det
så otroligt att svärfadern vid Sinai kommer
på besök hos sin svärson i stället för tvärt­
om, kunde med mera skäl ha fäst sig vid det
besynnerliga i att prästen Jetro lämnar
sin helgedom för att offra »ett brännoffer
och några slaktoffer» (av sin egen boskap?
Den svävande uppgiften svär för övrigt mot
den äkta sagans stil!) på ett improviserat
altare nedanför berget. Jag misstänker att
detta med snöplig korthet omtalade offer
blott har kommit till för att fylla den lucka
som uppstod i berättelsen då man eskamo­
terade bort Israels stora tackoffer ur den
efterföljande Sinaisagan. Berättelsen om
offret upptar blott v. 12. Gud kallas där

Elohim, medan han i föregående verser kal­
las Jahve. Därav kan man icke utan vidare
sluta att v. 12 tillhör elohisten och de före­
gående verserna jahvisten, men stilbrottet
bestyrker i varje fall min förmodan att v. 12
i detta sammanhang är en misstänkt främ­
ling. Där står vidare: »och Aron och alla
de äldste i Israel kommo och höllo måltid
med Moses svärfader inför Gud». Men
gud tänkes på detta tidiga stadium aldrig
som osynlig närvarande var som helst; gud
bor ännu på Sinai berg. Förmodligen är
vers 12 därför i själva verket blott en vari­
ant till berättelsen om offermåltiden på Sinai
i Ex. 24: 9–11. – Se vidare anm. till kap.
IX.
Dessutom berättas i Ex. 18 om »insätt­
ningen av domare i Israel». Här, som på
några andra ställen, kan man skymta det
sakförhållandet att Moses har ersatt stam­
mens tidigare aristokratiska organisation,
enligt vilken folket representerades av ätter­
nas huvudmän, med en despotisk-demokra­
tisk, enligt vilken »de äldsta» utsågos av
Moses, eller av folket efter hans direktiv.

Att sagan tillägger Jetro initiativet till in­
sättandet av domare har sin betydelse som
bevis på det stora inflytande över Israels
angelägenheter som den äldsta traditionen
tillskrev Jetro – ett inflytande som inte
tilltalade den senare tiden, varför också Jetro
i slutet av kapitlet hastigt och lustigt skickas
»hem till sitt land» igen.
Och därmed är Jetro försvunnen ur sagan
– vilket föranleder Silvio Gesell till den
dystra farhågan att han strax efteråt torde
ha omkommit genom en explosion! Vi be­
höva dock inte oroa oss för den saken. »Han
syns ej, men finns där ändå!»



IX.

Detta kapitel bygger på följande skrift­
ställen, som efter min mening bilda ett i
huvudsak obrutet sammanhang (bortsett
från ett par dubbletter och varianter): Ex.
19; Ex. 20: 1–21; Ex. 24: 1–11.
Från detta sammanhang utgör berättel­
sen om ett offer vid foten av berget, Ex.

24: 4–8, ett besynnerligt undantag. Detta
offer är om möjligt ännu mera apokryfiskt
än Jetros offer i Ex. 18: 12. Ett särdeles
misstänkt intryck gör vers 5: »Och han
(Moses) sände åstad några unga män av
Israels barn, som offrade brännoffer, där­
till ock slaktoffer av tjurar till ett tackoffer
åt Herren.» Moses officierar således inte
själv, utan låter »några unga män» (!) sköta
offret! (Skall detta vara det stora tack­
offret?) Men i nästa vers är Moses där
igen och utför själv blodsprängningssakra­
mentet, och därefter går församlingen upp
på berget till offermåltiden och får skåda
Israels gud! Detta är ett fruktansvärt sam­
melsurium. Offret, blodsprängningssakra­
mentet och den omedelbart följande offermål­
tiden bilda naturligtvis en sammanhängande
kedja av rituella handlingar. Om offermål­
tiden ägde rum på berget, så ägde också
offret rum där, och detta offer har just varit
Israels stora tackoffer – och förbundsoffret
tillika, den centrala handlingen i den hög­
tidliga gudstjänst, vid vilken Israel reci­
pierade i Jahvereligionen. Men den i mi­

rakelstil omgestaltade Sinaiberättelsen har
helt naturligt ingen användning för ett offer
på berget – den »förtärande elden» och
den »tjocka molnskyn», i vilken gud talar
med Moses, skulle kanske i så fall inte
ha gjort det åsyftade övernaturliga in­
trycket! Åtminstone skulle Gressmann i så
fall inte ha behövt ta till någon vulkanisk
eruption för att förklara dem ... Enligt den
senare utbildade judiska teologien var
Jahvereligionen uppenbarad för Moses av
Jahve själv – därför skulle det till varje
pris döljas att Jahvereligionen redan på
Sinai hade ett altare, en helgedom och
en präst. Men med allt sitt fromma svek
förenade man lyckligtvis för mycken vörd­
nad för traditionen (och för liten skicklig­
het i förfalskningar) för att kunna utplåna
den helt och hållet; man råkade lämna kvar
några ledtrådar åt oss, och det är ingen
dålig förströelse att följa dem ... Var nai­
viteten slutar och bedrägeriet börjar är för
övrigt här, som alltid, svårt att urskilja.
Mängden av folket fick ju icke närvara vid
gudstjänsten på Sinai och har icke kunnat

uppfatta vad som försiggick, och de utvalda,
som fingo deltaga i offermåltiden och
»skåda Israels gud», ha icke varit fullt så
kritiska som moderna teaterbesökare. Och
jetro behöver naturligtvis alls inte ha varit
någon utspekulerad skälm. Anders de Wahl
skulle säkert inte heller ha något emot att
bli tagen för en verklig prins av Danmark,
om det kunde falla sig så!
Att prästen under den egentliga guds­
tjänsten utförde gudens roll, tillhörde
ritualet, och Jetros midianitiska försam­
lingsbor ha naturligtvis inte låtit lura sig
därav. Annorlunda har saken tett sig för de
främmande pilgrimerna. Däremot behöver
man inte nödvändigt föreställa sig att Jetro
även under den följande offermåltiden spe­
lade gud. Ditlef Nielsen säger: »Kanske
var Israels gud, som de sågo, fram­
ställd i en eller annan månsymbol, en mån­
skära eller något sådant.» Denna symbol
har i så fall utan tvivel varit Jahves an­
sikte, den behornade gudamasken, upp­
satt på den heliga ormstaven. Och om min
i det föregående uttalade förmodan angå­

ende Ex. 18: 12 är riktig – att nämligen
detta ställe blott är en variant till den egent­
liga Sinaiberättelsen – så har Jetro omaske­
rad presiderat vid offermåltiden. Det är
i så fall huvudsakligen de senare bearbetar­
nas försök att alldeles smussla bort Jetro
ur sagan som för oss kommer honom att
framstå i en så grovt burlesk bedragarroll.



X.

(Sid. 52.) »Huru kvinnan besvek ormen»
etc. – På babyloniska sigillcylindrar har
man funnit den bekanta scenen med kvin­
nan, ormen och trädet. Enligt Schück
(Världslitteraturens Historia II:) är ormen
här samma vaktande orm eller drake
som i så många andra folksagor. Jag för­
modar att man här har att göra med sagans
ursprungliga form; ormen var ju mån­
gudens heliga djur och har som sådan själv
åtnjutit gudomlig dyrkan – kanske har Ki­
nas heliga drake ett liknande ursprung. Se­
nare fick ormen dela så många andra de­

troniserade, större och mindre, gudomlig­
heters öde: att fördjävlas. Frestarens
roll har man sålunda först senare tilldelat
honom. – Det förefaller mig också natur­
ligt att låta den första kvinnan känna sig
mera frestad av Livets träd än av Kun­
skapens ... Att dessa gamla sagor ha be­
rättats på många olika sätt säger sig självt,
och fantasien har fritt spel.
(Sid. 53.) »Potifar: en fet oxe.» – En­
ligt namnförklaringarna i 1706 års bibel.
(Sid. –.) Även legenden om Moses fö­
delse har jag sökt berätta i en form som
närmar sig den sannolikt äldsta. Analogier
finnas bl. a. i Sargonsagan.



XI.

(Sid. 63.) Leviterna. – I »Jakobs
välsignelse», en dikt från den äldre konunga­
tiden, finnes i den vers, som handlar om
stammen Levi, ingen antydan om prästerliga
funktioner. Först i »Moses välsignelse»
(Deut. 33), som är av långt senare datum,

finner man de prästerliga leviterna identi­
fierade med den försvunna Jakobsstammen
Levi. Denna identifiering har således sak­
nat all verklighetsgrund.



XII.

(Sid. 73.) »Och eld gick ut från Jahve»
etc. – Lev. 9: 24. (Prästkodexen.) Natur­
ligtvis skulle det aldrig ha fallit mig in att
fästa någon vikt vid detta skriftställe, sett
isolerat. Först i samband med övriga in­
dicier för krutteorien får det sin betydelse.



XIII.

(Sid. 75.) »Sitt ned, Jahve!» – Enligt
Bruno Baentsch’s konjektur. Den vanliga
läsarten »Kom tillbaka, Jahve!» ger ingen
mening.



XIV.

Num: 11: 1, 2. Naturligtvis har den här
omtalade eldsvådan i och för sig ringa be­

tydelse. Det har dock sitt intresse att se,
att även Gressmann har insett att hän­
delsen här är det primära, medan den
fromma tendensen blott är en frukt av berät­
tarens strävan att ge händelsen en teologisk
förklaring.



XV.

(Sid. 81.) Motiveringen till Arons bjällror
lyder i Ex. 28: 35: (Prästkodexen.) »Och
denna (kåpan med bjällrorna) skall Aron
hava på sig, när han gör tjänst, att det må
höras, när han går in i helgedomen inför
Herrens ansikte och när han går ut – detta,
på det att han icke må dö.» – Min formu­
lering tjänar blott att förtydliga meningen.
Ty att man i dessa ord har att avläsa präs­
tens för oss så groteska, men i omstän­
digheterna ganska väl grundade farhåga att
Jahve kunde begå ett vådadråp eller ett
dråp i hastigt mod – därom finns intet
tvivel! Det är just ett sådant vådadråp vi
ha att göra med i det följande.




XVI.

Lev. 10: 1–9. – Att detta ställe tillhör
prästkodexen kan icke berättiga oss att utan
vidare avfärda det som en ren prästlegend.
Prästkodexen fabulerar icke på fri hand en
historia mitt i en lagsamling, allraminst en
historia som ställer Arons söner (och där­
med efter antik åskådning även Aron själv)
i en mindre flatterande dager. Att en gam­
mal tradition ligger till grund för historien
är också Gressmanns mening (ehuru han
tyvärr icke motiverar den) och på annat sätt
är det verkligen svårt att förklara den.
Händelsen är här åter det primära, och
tendensen, för övrigt oklar, är berättarens.
Orden om »främmande eld, annan än den
han (Jahve) hade bjudit dem» ha av präst­
kodexen, som inte var med »då krutet fanns
opp», förmodligen menats som syftande på
rökelsens sammansättning – men att
PK skulle uppfinna en historia sådan som
denna blott för att varna mot nyheter på
detta område vore allt för fantastiskt. I

den ursprungliga traditionen har det givet­
vis varit fråga om ingredienserna till Jah­
ves eld. Man har då här en värdefull an­
tydan om att det måste ha funnits speciella
föreskrifter om beredandet av »Jahves eld».
Så mycket mera frapperar det då, att intet
av dessa föreskrifter finns bevarat, och
detta i hela världslitteraturens mest pedan­
tiskt detaljerade ritualkodex, som eljes in­
nehåller bestämmelser om allt tänkbart an­
gående kulten, intill de löjligaste detaljer.
Därpå erbjuder sig blott en naturlig för­
klaring: dessa föreskrifter ha varit strängt
hemliga och sannolikt aldrig meddelats an­
nat än muntligt. Därför äro de spårlöst för­
svunna och ha varit okända för präst­
kodexens författare, då de i efterexilisk tid
kodifierade föreskrifterna om kulten.



XVII.

(Sid. 86.) »Urim och Tummim.» – Versen
om Levi i »Moses välsignelse» synes an­
tyda, att Urim och Tummim leda sitt ur­

sprung från Kades. Dit har man nämligen
trott sig kunna förlägga textens »Massa»
och »Meriba».



XVIII.

(Sid. 87.) »Jahve är en krigsman» etc.
– Vers 3 ur »triumfsången» i Ex. 15.
(Sid. 88.) »När man hör» etc. – Ett lån
ur Deborasången. (Läsart och översättning
något osäkra. Ed. Meyers tolkningsförsök,
»Man wird reden im Scherz an den Tränk­
rinnen», ger dock ingen begriplig mening
i sammanhanget.)



XIX.

Num. 16. Dit har jag också trott mig
kunna föra Num. 17: 12–13. Källbedöm­
ningen högst osäker, texten svårt korrum­
perad. Berättelserna om Koras uppror å
ena sidan, Datans och Abirams å den andra
äro två skilda historier, som jag efter bi­
belns exempel har försökt sammanfoga till
en – för att inte trötta läsaren med för
många och för snarlika kruthistorier.

(Sid. 98.) Den svåra beskyllning, som
folket här riktar mot Moses, måste ha sina
rötter djupt nere i den äkta traditionen. Den
senare tiden kunde aldrig ha fallit på en så­
dan idé, så mycket mindre som intet tyder på
att Moses i den judiska historieskrivningen
har hört till de omtvistade personligheterna,
vilkas bedömande kunna skifta efter parti­
ståndpunkter. – Om berättelsen fattas som
en ren mirakelhistoria, har Gressmann na­
turligtvis rätt i att beskyllningen borde ha
riktats mot Jahve och icke mot Moses –
eller rättare: den skulle i så fall alls icke ha
kommit till uttryck. Att den likväl riktas
mot Moses har sin säregna vältalighet!



XX.

Num. 12. – Moses förbindelse med en
negress har gjort mera skandal bland mo­
derna exegeter än den troligtvis gjorde i
samtiden, och man har mycket ansträngt
sig för att bevisa, att »kuschitiskan» inte kan
ha varit någon annan än midianitiskan Zip­

pora. Men »kuschiter» är överallt bibelns
vanliga ord för negrer.
(Sid. 100.) Chepera. – Den sanno­
lika tidpunkten för Moses ungdom i Egyp­
ten faller inom en starkt monoteistiskt fär­
gad period av den egyptiska religionshisto­
rien, och i On-Heliopolis (nu en förstad
till Kairo) samlade sig denna monoteism
om guden Chepera (»den varande»).
Denna gud hade i motsats till Egyptens
övriga gudar (och i motsats till Jahve) ingen
förhistoria vare sig som naturgud eller lokal­
gud, men var helt och hållet en frukt av
de heliopolitanska prästernas esoteriska reli­
gionsfilosofi. Han hade intet tempel och
inga bilder. Som följd därav fick han ingen
betydelse varken för folktron eller stats­
religionen, och det är förmodligen därför
man förgäves söker hans namn i artiklarna
om Egypten i Schiele und Zscharnacks stora
religionsvetenskapliga encyklopedi, »Die
Religion in Geschichte und Gegenwart».
Den intresserade hänvisas till Lieblein:
Gammelægyptisk Religion (Kristiania 1883
–85) – eller i brist därpå till min berättelse

»Egyptens präster, tre släktled» (i »Den ta­
langfulla draken»). Denna esoteriska mo­
noteism utvecklades snart till en panteistiskt
färgad teism, närmast jämförlig med Vol­
taires – jag tänker icke därvid på den
platta deismen i hans populärare skrifter
utan på hans »Traité de métaphysique»,
en skrift som han aldrig själv publicerade.
Namnet Mose är egyptiskt och anses vara
identiskt med den senare sammansättnings­
delen av sådana namn som Tot-mose (gu­
den Tot är uppfostrare). Det ligger nära
till hands att gissa, att Moses icke har fått
detta namn av sina sannolikt hebreiska för­
äldrar, men att det snarare har varit hans
namn som adept i ett egyptiskt prästkol­
legium. Men om också Moses redan i sin
ungdom i Egypten kan ha insupit en viss
böjelse för monoteism och ett visst förakt
för de »avgudar», vilkas kult hans förmo­
dade egyptiska lärare alltjämt trofast vår­
dade »för folkets skull», så är därmed också
allt sagt, som med någon sannolikhet kan
sägas om ett egyptiskt inflytande på hans
gärning. Moses var en genial barbar, och

han har lika litet haft något sinne för de
heliopolitanska prästernas esoteriska speku­
lationer som salig Waldenström skulle ha
begripit något av Vitalis Norströms filosofi.



XXI.

Se »Markels försvar», sid. 189.



XXII.

(Sid. 108.) »Men folket sade, att Jahve
var Moses gramse, emedan han hade bundit
honom med trolldom» etc. – Folktron har
velat veta, att Jahve av en eller annan orsak
närde ett gammalt groll mot Mose, och att
anledningen inte i den äkta folktron har
varit av så futtig (eller så teologisk) art
som Num. 20: 12 vill göra troligt, faller
nästan av sig själv. Gressmann finner åt­
skilliga, halvt utplånade spår av att folk­
fantasien har sysselsatt sig med en kamp
mellan Mose och Jahve; och att kampens
innebörd och utfall har varit just det, som
här antydes, kan knappt betvivlas. Legen­

den i Ex. 34 går ju ut på att Moses över­
talar Jahve att i egen person gå framför
Israel genom öknen och föra folket till det
nya landet. Men i den äldsta sagan har –
det är Gressmanns förmodan – Moses helt
visst icke övertalat Jahve, utan kämpat med
honom och övervunnit honom. Att en sådan
berättelse inte kunde slippa helskinnad ge­
nom en senare tids censur är lätt att förstå.
Hosea är också mycket chockerad redan av
Jakobs kamp med gud!



Till »Markels försvar».
(Sid. 138.) Den av förf. till andra Macka­
béerboken åberopade källan är ett förlorat
arbete av en viss Jason från Kyrene, som
uppges ha levat kort efter de skildrade till­
dragelserna.
(Sid. 140.) » – – –  såsom hon gör än i
dag.» Här menas naturligtvis enligt forn­
israelitiskt språkbruk Rahabs släkt.
(Sid. 157.) Liksom frasen »framför Jahves
ansikte» tidigt miste sin ursprungligen kon­

kreta betydelse och blev en poetisk kliché,
och liksom hilal, nymåne, senare kom att
betyda även fest, jubel, lovsång, så har kan­
hända även karan, »behornad» eller »vara
behornad», just på grund av den tidigt auk­
toriserade feltolkningen av Ex. 34: 29 varit
på väg att undergå en liknande betydelse­
förvandling. Man har spår därav i en sen
efterexilisk psalm, som går under Habakuks
namn (Hab. 3: 4).









