
  
    
      
        
      
      
        
      
      
        
      
    
  





HJALMAR SÖDERBERG

DEN FÖRVANDLADE
MESSIAS



JESUS BARABBAS II.



DEN
FÖRVANDLADE
MESSIAS

AV

HJALMAR SÖDERBERG











STOCKHOLM
ALBERT BONNIERS FÖRLAG










Copyright. Albert Bonnier 1932.







STOCKHOLM
ALB. BONNIERS BOKTRYCKERI 1932













I.
HISTORISK EXISTENS

























Att den Jesus, om vilken evangelierna berätta,
har existerat som historisk person, torde icke
blott för troende bibelläsare men också för de
flesta vulgära fritänkare stå som en självklar
sak. För massans tänkande måste nitton år­
hundradens i den punkten nästan enstämmiga
tro te sig som ett bevis – som ett avgörande
bevis. Få äro tillgängliga för den tanken, att
milliarder människors tro om det, som ingen
av dem vet något om, icke väger tyngre än en
endas.
Å andra sidan vet envar, som en smula har
följt med på detta område, att den mytologiska
förklaringen på sagokretsen om Jesus utövar en
oemotståndlig dragningskraft på ett stort och
ständigt växande antal moderna människor i
de stora kulturländerna och att denna förklaring
av många, som ingalunda höra till de lättnarrade
men som icke ha haft anledning eller tillfälle
att närmare studera ämnet, betraktas som veten­
skapens sista ord i denna sak.

Frågan är i verkligheten allt annat än lätt –
och allt annat än avgjord.
De forskare, som betvivla eller bestrida en
historisk Jesus, ha i allmänhet förts till denna
ståndpunkt genom undersökningar i jämförande
mytologi. De kallas därför i det följande med ett
gemensamt namn »den mytologiska skolan». De
skäl, som från denna sida ha anförts mot
en historisk Jesus, kunna sammanföras under
följande huvudpunkter:

1. En historisk Jesus omtalas ingen­
städes i den bevarade icke-kristna litte­
raturen från de första århundradena av
vår tidräkning.

Därvid är först och främst att märka, att
kristendomen uppkom i en avkrok av världen
och i ett samhällslager som historieskrivarna
sällan brukade ta någon notis om. Den förde
länge en obemärkt tillvaro bland människor,
som dels icke kunde skriva, dels icke kunde
uttrycka sig på orientens stora litteraturspråk,
grekiskan. Och då den nya religionen i Paulus
hade fått sin förste skriftställare, författade icke
heller han några skrifter, avsedda för en större
allmänhet, men blott små skrifter i brevform,

riktade till församlingar av trosfränder. Hur
föga känd kristendomen ännu efter sina första
hundra år var i det romerska rikets bildade
samhällslager, framgår av ett ofta anfört ställe
hos Suetonius, som skrev sina kejsarbiografier
omkring år 130, under Hadrianus. Det heter
i hans levnadsteckning av Claudius: »Judarna,
som på anstiftan av Chrestus ständigt ställde
till oroligheter, fördrev han från Rom.» En jäm­
förelse med Apg. 18:2 och med andra ställen
i denna skrift, där det berättas om blodiga
sammanstötningar mellan de ortodoxa judarna
och den nya sektens anhängare, visar att Sue­
tonius med »judarna» har menat även de kristna
och kanske huvudsakligen dem; »Chrestus» har
han tänkt sig som deras anförare och som när­
varande i Rom på Claudius tid. Den första
historiska notis om de kristna, i vilken de om­
talas som sådana, finner man i samma författares
biografi av Nero: »De kristna, ett slags män­
niskor som voro befängda med en ny och
skadlig vidskepelse, träffades av hårda straff.»
Som ett vittnesbörd om Jesu historiska exi­
stens ser man ofta anfört ett bekant ställe i
Tacitus Annales, där de kristna kallas »chre­
stiani» och där det vidare heter: »Upphovsman

till detta namn var Christus, som under Tibe­
rius regering blev avrättad av prokuratorn Pon­
tius Pilatus.» Den mytologiska skolan vill gärna
betrakta dessa ord som en interpolation, gjord
av någon kristen avskrivare. Onödigt bekymmer!
Även om stället är äkta, säger Tacitus här ingen­
ting annat än vad han har hört av de kristna,
med vilka han som ämbetsman haft beröring.
Någon undersökning av Jesu historiska existens
har han naturligtvis aldrig inlåtit sig på.
Det kan icke väntas, att man hos någon ro­
mersk eller grekisk författare från denna tid
skulle finna någon upplysning om Jesus. Mera
förvånande är det onekligen, att Josephus, som
någorlunda utförligt har behandlat det årtionde
(26–36) då Pilatus var prokurator över Judéen,
icke tycks veta något om Jesus. I de handskrifter
av Josephus Judiska historia, som ha nått fram
till vår tid, omtalas Jesus på två ställen, men
det ena av dessa är en grov och påtaglig
kristen förfalskning, och det andra, där Jesus
blott omnämnes i förbigående, är av omtvistad
äkthet. Men vad Josephus i verkligheten har
sagt eller icke sagt om Jesus, därom vet
vi tyvärr ingenting. Högst sannolikt har han
på det ställe, där den mest bekanta förfalsk­

ningen nu står (Ant. XVIII–III:3) verkligen
haft något att berätta om Jesus. Men Josephus
var farisé och i alla händelser icke kristen, hans
framställning har icke kunnat tilltala de kristna,
och alla handskrifter med detta ställe oför­
falskat ha blivit förstörda eller lämnats åt tiden
att förstöras.
Det finns emellertid olika kristna förfalsk­
ningar av Josephus, som avspegla olika skikt,
äldre och yngre, av kristen tradition, och som
därigenom kunna lämna värdefulla bidrag till
frågans belysning. En av dessa, »den slaviske
Josefus», skall i annat sammanhang behandlas.
Josephus har utarbetat en ganska sakrik redo­
görelse för de judiska sekter, som funnos på
hans tid, men oaktat de kristna då ännu be­
traktades som en judisk sekt, nämner han dem
icke med ett ord. Det kan icke förklaras av
okunnighet om deras existens; snarare kan det
förklaras av att han själv, som jude och farisé,
icke har betraktat dem som judar. Men han
måste dock ha vetat att de allmänt uppfattades
så, att de från början hade utgått från juden­
domen och att de voro judarnas bittra fiender,
och då han skrev sitt arbete för att föra sitt
folks talan inför de maktägande och inför den

bildade världen, bör det ha legat i hans syfte
att ur sin judiska synpunkt lämna några upp­
lysningar om dem. Om han har gjort det, så
ha de kristna dragit försorg om att avlägsna
dessa upplysningar ur senare avskrifter – men
även om han icke har gjort det, så lär dock
ingen av hans tystnad draga den slutsatsen
att han aldrig har hört talas om de kristna.
Lika litet kan man draga några slutsatser av
hans tystnad om Jesus.
Man glömmer alltför lätt, att fyra århundra­
den efter kristendomens första uppkomst voro
alla avskrivare av gamla handskrifter och alla
beställare av sådana avskrifter kristna. Och efter
kristendomens fullständiga seger i fjärde år­
hundradet infördes en skarp censur med dra­
koniska straff för varje innehavare av skrifter,
i vilka det fanns något för de kristna misshag­
ligt. Om det vid denna tid ännu existerade
Josephushandskrifter med oförfalskade uppgifter
om Jesus, har det legat i ägarnas intresse att
avlägsna dem och ersätta dem med kristna för­
bättringar. Det kan då icke förvåna, att det
uttalande om Jesus, som man nu läser i Ant.
XVIII, står i så god överensstämmelse med den
apostoliska trosbekännelsen att många kristna

författare ha ansett det vara dikterat av den
helige ande. Den segrande kyrkan har efter
förmåga utplånat eller förfalskat allt som kunde
vittna mot dess egen bild av människan-guden
Jesus Kristus. Och vad den i det fallet av förbi­
seende kan ha försummat har tiden utfört.

2. Icke ens i de äldsta fornkristna
skrifterna, de paulinska breven, finner
man någon biografisk upplysning om
Jesus.

Paulus gör sig mycken möda med att bevisa,
att Jesus har uppstått från de döda. Att han
dessförinnan har levat, det har Paulus aldrig tänkt
sig att han skulle behöva bevisa. Han påstår
sig icke ha varit personligen bekant med Jesus,
såvida man inte vill se en antydan om en sådan
bekantskap, i så fall flyktig, i orden: »Om vi
också hava känt Kristus efter köttet, känna vi
honom icke mera så.» Dock, därpå kan natur­
ligtvis ingenting byggas; Paulus har med dessa
ord blott velat säga, att han icke intresserar
sig för människan Jesus, men blott för den
döde och uppståndne Kristus. Han har därmed
velat ställa sig på lika fot med dem, som
hade känt den döde i lifstiden och varit hans

omedelbara lärjungar; det är hans ständiga be­
kymmer att andra, i synnerhet Petrus, kunna
göra anspråk på denna speciella auktoritet som
han själv måste umbära. Det framgår av de
paulinska skrifterna – och väl att märka just
i de delar vilkas äkthet ingen skriftsakkunnig
bestrider – att Paulus har varit personligen
bekant dels med en bror till Jesus (»Jakob,
herrens broder», Gal. 1:19) dels med Petrus
(Kefas) och andra av dem som i evangelierna
omtalas som hans närmaste lärjungar. Han har
känt dem – och han har inte tyckt om dem!
Han har känt ett djupt förakt för dessa i hans
tanke alldeles undermåliga personer, som be­
traktades som »stödjepelare» i församlingen,
dessa »som ansågos något vara – hurudana
de nu voro, det kommer icke mig vid!» (Gal.
2:6). Han formligen gnistrar av helig avund­
sjuka mot »dessa så övermåttan höga apostlar»
(2 Kor. 11:5) som opåtalt få resa omkring
med sina hustrur på de fattiga församlingarnas
bekostnad, medan man gör sura miner om han
själv har med sig en »syster» (1 Kor. 9:5).
Han kallar dem rentut »falska apostlar och
oredliga arbetare» (2 Kor. 11:13) och det är
hans kollegiala känslor mot dem vi ha att tacka

för de just i detta sammanhang fällda orden
om hur »Satan förskapar sig till en ljusets
ängel» (2 Kor. 11:14). Dessa interiörer ur det
äldsta kristna församlingslivet ha en så levande
och oavsiktlig prägel – de äro sanner­
ligen icke nedskrivna för att komma för våra
ögon! – att ingen med något sinne för histo­
riska källors äkthet kan undgå att inse deras
oskattbara värde för bedömandet av den fråga
som här behandlas. De ge oss ingen direkt
upplysning om en historisk Jesus. Men de låta
oss komma alldeles in på livet av ett litet antal
människor, vilkas hela värde och hela »sociala
position» inom den krets, de tillhörde, tydligen
har berott därpå, att de ha varit personligen
bekanta med Jesus och hört till hans anhängare
medan han levde.
De paulinska skrifterna ge oss sålunda i
själva verket en biografisk upplysning om Jesus
– blott en, men den viktigaste: att han har levat.
Eftervärlden skulle visserligen vara Paulus tack­
sam för litet mera, till exempel en upplysning
om dödsåret. Även födelseåret skulle ur den
nu brukliga tidräkningens synpunkt ha sitt stora
intresse. Men Paulus visste inte av att han
skrev för eftervärlden. Han skrev för tros­

bröder och nyomvända, för samtida, vilka visste
åtskilligt som sedan föll i glömska. Och bio­
grafiska upplysningar, om än aldrig så fördel­
aktiga, om människan Jesus skulle icke ha varit
ägnade att styrka de nyomvändas tro på guden
Kristus.
Det kan också förvåna, att ingen av de män,
som i den fornkristna litteraturen omtalas som
Jesu närmaste lärjungar, har efterlämnat en enda
skriven rad om honom. Men det måste vi ur­
säkta dem; de kunde efter all sannolikhet icke
skriva. Petrus och Johannes omtalas i Apg. 4:13
med ett uttryck, antropoi agrammatoi kai idiotai,
som vår kyrkobibel har återgivit i starkt mildrad
form med »olärda män av folket». Den orda­
granna betydelsen av antropoi agrammatoi är
»analfabeter», och så har nog också varit me­
ningen; de uppgivas ju ha varit fiskare. Man
får naturligtvis inte föreställa sig att häri skulle
ligga något nedsättande omdöme; de nytesta­
mentliga skrifterna framhålla tvärtom okunnig­
het och låg samhällsställning som stora för­
tjänster och nästan som ett villkor för fräls­
ning.

3. Den mytologiska skolan har ansett
sig kunna göra sannolikt, att det redan

före evangeliernas Jesus har funnits
en gud med detta namn, som har varit
dyrkad av judarna eller ett parti bland
dem.

Uppslaget till denna hypotes har hämtats
från Mark. 9:38–40.

Johannes sade till honom: »Mästare, vi sågo huru en
man, som icke följer oss, drev ut onda andar i ditt
namn; och vi ville hindra honom, eftersom han icke föl­
jer oss.» Men Jesus sade: »Hindren honom icke; ty
ingen, som genom mitt namn har gjort en kraftgärning,
kan strax därefter tala illa om mig. Ty den som icke
är emot oss, han är för oss.»

Till besvärjelser krävdes namn på gudar eller
demoner. Och även om man antar en historisk
Jesus, som av sina anhängare ansågs för en
gud, kan hans namn dock icke redan under
hans lifstid, som icke synes ha blivit lång, av
utomstående demonbesvärjare ha använts som
ett gudanamn. Det måste således – sluter den
mytologiska skolan – redan i förkristen tid ha
funnits ett gudanamn Jesus.
För att nå fram till en så betydelsefull slut­
sats måste man på naiva bibelläsares sätt fatta
denna historia som en berättelse om en verklig
händelse, som har inträffat på den tid till vil­
ken evangeliet har förlagt den. Men evangelierna

vimla ju av episoder som påtagligen ha upp­
funnits för att bevisa, att Jesus var Guds son,
och det anförda stället infogar sig alldeles
naturligt i raden av sådana episoder. Evange­
listen har kort förut berättat, hur demonerna
lydde Jesus och hyllade honom som Guds son;
nu låter han oss veta, att även främmande
demonbesvärjare, hans konkurrenter, måste böja
sig för hans gudomliga majestät. Men därtill
kommer ett annat moment. Det framgår av
Apg. 19:13–17, att i en senare tid, några
årtionden efter kristendomens första uppkomst,
icke-kristna demonbesvärjare ha experimenterat
med namnet Jesus, om vars effektivitet de hade
hört berättas märkvärdiga saker. Markus-evan­
geliets historia är således icke alldeles fritt
uppfunnen; evangelisten har blott i sina berät­
telser om Jesus infogat ett drag som han har
känt till från sin egen tid. Det har till över­
flöd påvisats, hur evangelisterna på mångfaldiga
ställen ha lagt Jesus uttalanden i munnen, som
i verkligheten äro att förstå som svar på frågor,
uppkomna i det senare församlingslivet. Det
är ett sådant fall som här föreligger: hur skulle
de kristna ställa sig till främmande demon­
besvärjare, som begagnade sig av namnet Jesus?

Det är den frågan evangelisten här besvarar
efter sitt bästa förstånd, och efter sin vana
lägger han svaret i Jesu mun. I Apg. besvaras
frågan på ett helt annat och mindre konciliant
sätt.
Man har också funnit besvärjelseformler, skriv­
na på papyrus eller inristade på metall, med
namnet Jesus. Och en av dem lyder: »Jag be­
svärjer dig vid hebréernas gud Jesus.» En så­
dan formel visar blott vad man redan vet: att
judar och kristna under det första århundradet
ständigt förblandades. Också här möta vi en
icke-kristen besvärjare, som använder namnet
Jesus, och då han i likhet med alla utomstående
betraktar de kristna som judar, kallar han Jesus
»hebréernas gud».
Det strider mot allt vad man i övrigt vet,
att judarna vid denna tid skulle ha dyrkat
någon annan gud än Jahve. Man har därför
förmodat, att Jesus skulle ha varit ett namn
för Jahve, i likhet med Herren, Makten, Namnet,
Den högtlovade och andra bekanta ersättningar
för Jahvenamnet. Men namnet Jesus betyder
»Jahve är frälsning» och avser (enligt Grimms
lexikon) att beteckna bäraren som den som
Jahve hjälper. Ett namn med den betydel­

sen har omöjligt kunnat anses passa för Jahve
själv – och det är för resten en alltför barock
idé att judarna skulle ha benämnt Jahve med
ett vanligt mansnamn, som bars av kreti och
pleti.

4. Evangeliernas berättelser om Jesus
innehålla en stor mängd detaljer, som
direkt ha lånats från gammaltestament­
liga skriftställen. Framför allt gäller
detta passionshistorien, i vilken nästan
varje detalj kan återföras till något
sådant skriftställe. Det är lönlöst att
söka efter en historisk verklighetskärna
i berättelser, som enligt författarnas
egna naiva fingervisningar ha kommit
till »för att det skulle fullbordas, som
skrivet står hos profeterna.»

Det ligger i öppen dag, att evangelisternas
underrättelser om den historiske Jesus – om
vi nu antaga en sådan – ha varit ytterligt
torftiga, och att de i stor utsträckning ha sökt
fylla luckorna i sina egna och läsarens kunskaper
genom att på Jesus tillämpa icke blott sådana
ställen i »skrifterna», som möjligen kunde an­
tagas syfta på messias, men också en mängd
andra ställen, beträffande vilka en sådan tolk­

ning på förhand skulle tyckas utesluten. Man
kan utan överdrift säga, att evangelisterna i
stor utsträckning ha begagnat de gamla skrif­
terna till källor för sina framställningar av
Jesu liv och i synnerhet av vissa detaljer vid
hans död. Och om de därvid hade gått redbart
och ordentligt till väga, om de hade citerat
skrifterna riktigt och rättat sin framställning
efter dessa riktiga citat – ja, då hade resul­
tatet (om det nu alls hade kunnat bli något
resultat) blivit ett helt annat, en lärd konstruk­
tion, en kuriositet vari knappast någon män­
niska skulle ha trott sig kunna se en berättelse
om något verkligt. Men de ha i stället följt
en alldeles motsatt metod, den metod som nöd­
vändigheten föreskrev dem: de ha gång på gång
ändrat och förbättrat de heliga skrifterna för
att få dem att passa för sina syften. Blott
genom att än missförstå och misstolka de gamla
texterna, och det i den otroligaste grad, än
avsiktligt ändra dem ha de kunnat tillämpa
dem på den Jesus, om vilken de berätta, och
på de personer och händelser som stå i sam­
band med honom. Men om det förhåller sig så
– och det skall här visas med några valda
prov – då är den enda naturliga förklaringen

den, att de i några huvudpunkter ha haft en
tradition om Jesus, som de ovillkorligen måste
följa, och som de så långt ifrån ha läst sig
till i »profeterna» att de tvärtom gång på gång
ha låtit profeterna rätta sig efter den.
Här måste en anmärkning förutskickas. Att
evangelisterna ha ansett sig kunna i en mängd
fall rentav använda de gammaltestamentliga
skrifterna som källor för sina framställningar
av Jesu liv, det har sin närmaste förklaring i
en egendomlig språklig tillfällighet. Av evange­
liernas författare är »Matteus» den ende som
har kunnat läsa de heliga skrifterna på hebrei­
ska; de andra ha blott känt dem i den grekiska
översättningen, Septuaginta, som för övrigt ock­
så Matteus har använt i de fall, där översätt­
ningens ordalydelse bättre än grundtextens har
passat för hans syften. Liksom fallet är med
moderna översättningar av Gamla testamentet
hade redan Septuaginta överallt ersatt egen­
namnet Jahve med Herren (Kyrios). Men
Herren var just det ord med vilket Jesus
alltid omtalades bland de kristna – och till­
lika den term, som i de andra orientaliska reli­
gionerna med deras gudatriader av fader, son
och modergudinna alltid användes om »guds

son». Det låter nästan sagolikt men är icke
desto mindre ett för alla teologer välbekant
sakförhållande, att evangelisterna – och inte
bara de, men också Paulus och övriga nytesta­
mentliga författare – överallt, där de i Septua­
ginta läste om Herren, ha trott sig finna
hänsyftningar på Jesus. Däri ligger förklaringen
på bland annat den besynnerligheten att Paulus
(1 Kor. 10:4) kan tala om Kristus som den
klippa, ur vilken Israels barn fingo vatten under
ökenvandringen – mer än tusen år »före Kristi
födelse». För den senare dogmbildningen och
dess förnämsta frukt, treenighetsläran, har denna
identifiering av Jahve med Jesus, som ursprung­
ligen härrörde från en bristfällig översättning,
haft grundläggande betydelse.
Denna sammanblandning av Septuagintas Her­
ren och de kristnas Jesus möter oss strax i
det allra första gammaltestamentliga citatet i
det äldsta evangeliet, Mark. 1:3.

Hör rösten av en som ropar i öknen:
»Bereden väg för Herren,
gören stigarna jämna för honom.»

Citatet är hämtat från Jesaja 40:3, vari den
okände skald, som man har kallat »den andre
Jesaja», efter Cyrus toleransedikt, som tillät de

underkuvade folkens gudar, och bland dem
Jahve, att »flytta tillbaka till sina städer»,
sjunger om Jahves triumftåg, då han med de
landsflyktiga (i verkligheten med ett ringa fåtal
av dem) skall återvända till Jerusalem. Denna
historiska situation har knappast varit evange­
listen bekant, och den skulle inte heller ha
intresserat honom. Hans enda tanke är att till­
lämpa citatet på sitt ämne, och för att uppnå
det syftet måste han först ändra det. Hos Jesaja
står intet om någon röst, som ropar i öknen.
Där står:

Hör, man ropar:
Bereden väg för Jahve i öknen,
banen på hedmarken
en jämn väg för vår Gud.

Den ropande rösten i öknen, som sedan har
blivit en så omtyckt poetisk kliché, är således
evangelistens egen uppfinning, och den kan vara
all ära värd. Han har med denna lilla ändring
låtit den gamle skalden sia om Johannes döpa­
ren, som med sin predikan i öknen skulle be­
reda väg för Jesus – en uppgift som döparen
i verkligheten (han är nämligen en historisk
person, omtalad hos Josephus) naturligtvis har

varit fullkomligt okunnig om och som knappast
skulle ha smickrat honom.
I vår kyrkobibels Markusevangelium finner
man strax före detta citat ett annat, från Malaki
3:1, som egentligen icke har sin plats hos
Markus men blivit infogat från Matt. 11:10.
Det lyder i evangeliet:

Se, jag sänder ut min ängel framför dig,
och han skall bereda vägen för dig.

Men hos Malaki heter det:

Se, jag skall sända ut min ängel,
och han skall bereda vägen för mig.

Åter en liten nätt ändring, vars avsikt man
icke kan misstaga sig på!
Ett särdeles drastiskt exempel på evange­
listernas sätt att citera »profeterna» finner man
i Matt. 2:23. Det berättas där, hur Jesu för­
äldrar bosatte sig »i en stad, som hette Nazaret,
för att det skulle fullbordas, som var sagt ge­
nom profeterna, att han skulle kallas nazoraios».
Ingen har någonsin lyckats finna något ställe
i hela gamla testamentet, där det sägs, vare sig
om messias eller någon annan, att han skall
kallas nazoraios eller något liknande. Flitiga
skriftgranskare ha icke desto mindre lyckats

uppspåra det ställe som evangelisten efter all
sannolikhet har åsyftat. Det är Jesaja 11:1.

Men ett skott skall skjuta upp ur Isais avhuggna
stam, och en telning från dess rötter skall bära frukt.

Skott heter på hebreiska nezer. Det är
den tillfälliga likheten mellan detta nezer och
nazoraios (i detta ords semitiska form) som
har ingivit evangelisten den ljusa tanken: pro­
feterna ha förutsagt att Messias skulle komma
från Nazaret!
Det anförda kunde vara nog för att ge en
föreställning om evangelisternas metod vid be­
handlingen och tillämpningen av gammaltesta­
mentliga citat. De fästa sig aldrig vid den me­
ning, som de av dem anförda skriftställena ha,
lästa i sin helhet och sitt sammanhang, och de
ändra alldeles obesvärat de heliga skrifternas
ord för att få dem att passa för sina syften.
Man kan ursäkta dem med att tidens rabbinska
skrifttolkning, vars lärjungar de voro, följde
alldeles samma metod. De historiska kunska­
perna voro klena, även hos tidens lärdaste män,
och gamla hyllningsdikter till forna israelitiska
konungar tolkades både av rabbinerna och av
evangelisterna som »messianska profetior.» Blott

ännu ett prov på denna skrifttolkning skall här
beröras, nämligen det för kristendomen så vik­
tiga och dyrbara Jesajacitatet i Matt. 1:23.

Se, jungfrun skall bliva havande och föda en son,
och man skall giva honom namnet Emmanuel, det är
uttytt: Gud är med oss.

Matteusevangeliets författare, som på några
andra ställen visar sig ha läst och använt den
hebreiska grundtexten, har här tagit sin till­
flykt till Septuaginta. Det hebreiska ord, alma,
som där har återgivits med parthenos (oftast
= virgo intacta, »jungfru»), betyder nämligen
helt enkelt »ung kvinna», och i den formen
skulle ju profetian inte ha varit tillräckligt märk­
värdig.
I Jesajabokens sjunde kapitel, varifrån citatet
är hämtat, är den historiska situationen följande:
Ahas, konung i det lilla Juda rike omkring
740 f. Kr., har kort efter sin tronbestigning
blivit angripen av konungen i Israels rike och
konungen i Aram, som i förbund draga upp mot
Jerusalem och belägra staden. »Då skälvde hans
och hans folks hjärtan, såsom skogens träd
skälva för vinden.» Men profeten Jesaja – då
ännu en helt ung man, som nyss hade börjat
göra sig ett namn som skald och profet och

som tycks ha tillhört de högsta, konungahuset
närstående kretsarna – uppmuntrar den mod­
stulne unge konungen i det han försäkrar, att
Jahve är på hans sida; och som ett särskilt
tecken på Jahves nåd lovar han, att »den ha­
vande unga kvinnan skall föda en son, och hon
skall giva honom namnet Immanuel.»
Texten ger oss ingen direkt upplysning om
vem profeten har åsyftat med »den havande
unga kvinnan». Sammanhanget gör för ovan­
lighetens skull en sådan upplysning överflödig.
Löftet om gossen, som skall födas, är riktat till
konungen som en uppmuntran och en tröst; det
tycks mig då ligga i sakens natur, att »den
havande unga kvinnan» torde syfta på en av
konungens gemåler. Och vi se i andra konunga­
boken 18:2 att konung Ahas med sin gemål
Abi, Sakarjas dotter, fick den icke oberömde
sonen Hiskia. Av fortsättningen på profetens
ord kunna vi också se, att det omtalade barnet
torde ha varit en liten prins: »Grädde och
honung skall vara hans mat intill den tid, då
han förstår att förkasta det onda och välja
det goda.» Profeten glömmer visserligen att
profetera om de bedrifter, som gossen i fram­
tiden skulle utföra, men det har heller icke

varit nödvändigt; på den tid, då dessa »pro­
fetior» nedskrevos – som alltid långt efter
händelserna – ha konung Hiskias fromhet och
berömliga gärningar varit kända av var man.
Men namnet Immanuel? Konung Ahas son
med drottning Abi fick ju namnet Hiskia, icke
Immanuel?
Immanuel – »Gud med oss» – är en
poetisk omskrivning för namnet Hiskia, som
har en alldeles likartad betydelse: »Jahve min
styrka.»
Om vi vända ett blad i Jesajaboken, möta
vi ännu en gång detta namn i kap. 8, v. 8.
Ett par årtionden ha gått, och den historiska
situationen är nu en annan. Samaria, huvud­
staden i Israels rike, har fallit för Assurs väl­
diga härsmakt. Profeten är full av dystra aningar
och förkunnar, att den assyriska invasionshären
också skall översvämma Juda rike. »Med ut­
bredda vingar skall den uppfylla ditt land,
Immanuel, så vitt det är.»
Profeten riktar oftast sina ord till konungen,
och så också här. Och konungen var nu Hiskia,
som nyligen hade efterträtt sin fader Ahas på
tronen. Den lilla gossen, som skalden i sin
poetiska stil hade kallat Immanuel, har nu vuxit

upp och blivit kung, och skalden tilltalar ho­
nom nu direkt med samma poetiska namn. Intet
tvivel är således möjligt: Immanuel är konung
Hiskia.
De judiska skriftlärda, som mer än fem år­
hundraden senare översatte sitt folks heliga
skrifter till grekiska, hade bristfälliga historiska
kunskaper och ett ännu bristfälligare »histo­
riskt sinne». Gamla sånger och dikter, som
handlade om förflutna tiders händelser, om­
färgades i deras översättning till hemlighets­
fulla förutsägelser om kommande ting. Så för­
vandlades den gamla hebreiska textens ord:
»Den havande unga kvinnan skall föda en son»
till en dunkel och fantasieggande spådom: »Si,
jungfrun skall bliva havande och föda en son.»
Och i tidens fullbordan satt en gång en av
den unga kristna religionens legendskapare (ty
legender uppstå icke »av sig själva») och
grubblade över denna gamla spådom. Han hade
redan hört mycket om att »guds son» borde
födas av en jungfru. Han tog sin papyrus
och sin calamus och – lät spådomen gå i
uppfyllelse.
Vi ha här just ett av de fall, i vilka evange­
listerna verkligen ha använt de gamla skrifterna

som källor till sina berättelser om Jesus. Det
har dock ofta påvisats, att det äldsta evangeliet
i långt mindre utsträckning än de två närmast
följande har använt denna metod. Och i alla
händelser finner man i Markusevangeliets tradi­
tion åtminstone två huvudpunkter, som icke stå
och icke kunna stå i något beroende av gammal­
testamentliga utsagor.
Kristendomens äldsta historia och tidigaste
utvecklingsfaser visa oss med all tydlighet, att
den nya religionen har haft sitt ursprung i den
judiska diasporan – icke i Jerusalem eller
Judéen. Markusevangeliets uppgift, att Jesus var
galilé, har därmed redan på förhand sannolik­
heten för sig. Ännu större trovärdighet vinner
den därav, att den står i den mest påtagliga
strid med alla de gammaltestamentliga utsagor,
som av den judiska skrifttolkningen uppfattades
som »messianska profetior», och följaktligen ock­
så med alla samtida judiska föreställningar om
messias. Detta har stått klart ännu för det sena
Johannesevangeliets författare, då han låter fari­
séerna säga till Nikodemus: »Rannsaka, så skall
du finna, att ingen profet kommer från Gali­
léen!» Icke ens en profet, hur mycket mindre
då messias! Det är därför fullkomligt otänkbart,

att någon skulle ha kunnat falla på den tanken
att göra en uppdiktad Jesus-messias till galilé.
Markusevangeliets författare tycks icke ha
varit tillräckligt skriftlärd för att veta att messias
– enligt en utsaga som tillskrevs profeten Mika
– skulle födas i Betlehem, och Jesus egenskap
av galilé har därför icke berett honom några
bekymmer. Den skriftlärde »Matteus» har kor­
rigerat honom genom att låta Jesus födas i
Betlehem, och »Lukas» likaså, ehuru han visser­
ligen serverar en helt annan historia om den
saken än Matteus. Vi ha här ett mycket talande
exempel på hur två av de senare evangelisterna
med »skrifterna» som källor ha försökt ändra
en redan föreliggande tradition – ett starkt
vittnesbörd mot den mytologiska skolans an­
tagande, att ingen sådan tradition har förelegat.
Den andra huvudpunkten i den evangeliska
traditionen, som icke står och icke kan stå
i något väsentligt beroende av gammaltestament­
liga utsagor, är passionshistorien. Det är sant
nog att många detaljer i den ha blivit ut­
smyckade med gammaltestamentligt långods –
men det betyder intet i jämförelse med det
alldeles avgörande sakförhållandet, att hela före­

ställningen om »en lidande messias» är full­
komligt främmande för judarnas heliga skrifter.
»Huru kan det då stå skrivet om Människo­
sonen, att han skall lida mycket och bliva för­
aktad?» låter Markusevangeliet Jesus fråga. Den
verklige Jesus, om han har funnits, har aldrig gjort
denna fråga; han hade aldrig läst eller hört
något om att »människosonen», det vill säga
messias, skulle »lida och bliva föraktad». Och
om han likväl hade gjort frågan och riktat den
till en skriftlärd, skulle han ha fått det svaret,
att därom stod alls ingenting skrivet – ingen­
ting. »Människosonen» som messiasterm (eller
som en term, som troddes åsyfta messias) före­
kommer i G. T. blott i »Daniels uppenbarelse»
(de sex sista kapitlen av Danielsboken). Han
är där en strålande, gudomlig uppenbarelse,
som visar sig för profeten i en syn – en högst
litterärt utspekulerad och barockt utsmyckad syn,
full av en »historiens filosofi», som i ett par
årtusenden har väckt mycken beundran hos alla
älskare av halvlitterär humbug och oäkta krims­
krams. Men att »människosonen» skall lida och
bliva föraktad – därom står intet, varken i
Danielsboken eller annorstädes i G. T.

För kristna läsare av evangelierna har före­
ställningen om »människosonen» alldeles smält
ihop med deras minnesbild av lidandeshistoriens
Jesus. För honom själv, och för hans anhängare
före nederlaget, har ordet haft en helt annan klang.
En klang av jubel och segerfanfar. Det viktigaste
partiet av »Daniels uppenbarelse» är skrivet på
arameiska, folkspråket i den tidens Palestina;
det måste därigenom, särskilt i detta land och
bland judarna i Syrien, ha fått en helt annan
utbredning och popularitet än de övriga heliga
skrifterna, som blott de lärda kunde läsa, och
»människosonen» har för folkfantasien stått som
alla messiasdrömmars inkarnation. Han var den
gudasände härskaren, som skulle upprätta det
nya Davidsriket. Inga föreställningar om för­
följelse och smälek, om lidande och död hade
ännu blandat sig med messiastanken.
Idén om en lidande messias har först kunnat
uppstå efter nederlaget och som en frukt där­
av. Denna föreställnings uppkomst kan helt en­
kelt icke förklaras på annat sätt, än att den
historiske Jesus just genom sitt öde (eller vad
som blev trott därom) har givit upphov åt den.
Men sedan denna lidande messias troddes ha
uppstått från de döda och farit upp till himlen

– sedan han för sina anhängare hade blivit en
gud – smälte den i och för sig nya tanken
om en lidande messias ihop med den urgamla
myten om en lidande, död och återuppstånden
gud. Och därmed äro vi inne på den mytologiska
skolans huvudargument.

5. Om man från evangeliernas berät­
telser om Jesus utrensar det stoff, som
dels genom sitt innehåll röjer sig som
uppdiktat, dels visar sig gå tillbaka
på gammaltestamentliga källor, återstår
utom en och annan oväsentlig detalj,
en kärna, vars likheter med den ur­
gamla mytkretsen om en lidande, död
och återuppstånden gud äro alltför stora
för att de skulle kunna vara tillfälliga.
»Evangeliet om Jesus Kristus, guds
son» måste därför uppfattas som en
variant av denna urgamla myt.

Mot denna sista sats kan vetenskapen icke
göra någon invändning. Det förhåller sig så;
den saken står fast. Icke desto mindre är den
slutsats, som den mytologiska skolan drar: att
en »historisk Jesus» icke har existerat – varken
nödvändig eller sannolik.

Den är icke nödvändig. Visserligen finns
det många exempel på att mytgestalter ha blivit
historierade och genom många århundraden upp­
fattade som historiska personer. Zevs troddes
av hela den bildade världen under senantiken,
även av de kristna kyrkofäderna, ha existerat
som historisk eller förhistorisk person, som kung
på Kreta. Ännu för blott hundra år sen troddes
Odin, icke blott av allmänheten men också av
den lärda världen, ha varit en mäktig hövding
i forntiden. Då Schiller skrev Wilhelm Tell,
tvivlade han knappast på att han behandlade
ett historiskt ämne, fast redan Voltaire – som
tycks ha känt Saxo – hade betecknat Tellsagan
som »un vieux conte danois». Viktor Rydberg
har i »Undersökningar i germanisk mytologi»
lämnat viktiga bidrag till utredningen av sagans
vandringar och dess lokalisering till kantonen
Uri i Schweiz. Men det finns å andra sidan
lika goda exempel på att historiska personer ha
blivit omspunna av myter och sagor. Om Cyrus
barndom berättades en liknande saga som om
Sargon och Mose, den förre en babylonisk
mytheros, den senare en gestalt från gräns­
området mellan myten och den halvt historiska
fornsagan. Alexander gjordes redan under sin

lifstid till en son av Zevs och var under medel­
tiden mera »känd» av sagan än av historien.
Om någon kunde tänkas läsa sagorna om »Karla­
magnus» utan att veta, att det har funnits en
verklig Karl den store, skulle han icke ett ögon­
blick tänka sig, att någon av personerna i dessa
sagor någonsin har hört hemma i verklighetens
värld. En historisk Jesus har visserligen icke
på samma sätt som en mäktig härskare kunnat
sätta folkfantasien i rörelse – men det är icke
heller folkfantasien som har skapat »sagan om
Jesus»; det är, som jag i annat sammanhang
skall visa, ett målmedvetet intresse hos en liten
krets av allt annat än naiva »legendskapare»
inom den äldsta kristna församlingen.
Om en otillräckligt känd personlighets histo­
riska verklighet ifrågasättes, är problemet icke
löst med att påvisa att berättelsen om hans
liv eller en viss del därav har alla kännetecken
på att vara mytologisk. Rätta sammanhanget
kan lika väl vara det, att verkligheten har blivit
omdiktad till överensstämmelse med myten.
Den mytologiska skolans slutsats är således
icke nödvändig. Den är efter min mening icke
heller sannolik.

Jag nämnde Wilhelm Tell-sagan. Wilhelm
Tells namn och bedrift dyker först upp i histo­
rien mer än ett århundrade efter den tid, då
han skulle ha levat. Jesus omtalas i fornkristna
skrifter några få årtionden efter den tid, då
Pilatus, som skall ha låtit korsfästa honom,
var prokurator över Judéen. Medan Pilatus är
en historiskt känd person, är däremot fogden
Gessler lika ohistorisk som Wilhelm Tell. Utom
Pilatus äro av evangeliernas personer även Jo­
hannes döparen, Herodes Antipas och Kaifas
historiska, och som historisk kan man även be­
trakta Simon, kallad Kefas (gr. Petros) – an­
nars är det oförklarligt hur Paulus kunde bli
så arg på honom. Jesus införes i Markusevan­
geliet strax från början som en för läsaren
välbekant person (kap. 1, v. 9) och även de
paulinska breven förutsätta honom som sådan.
Ingen presentation har ansetts behövlig. Redan
därav måste man sluta, att han på den tid, då
dessa skrifter författades, har varit en i ganska
vida kretsar omtalad person. Det skulle snarare
väcka vår misstanke, om det i dessa skrifter
gjordes något försök att övertyga oss om hans
historiska verklighet; den frågan har icke existerat
varken för deras författare eller för deras läsare.

Den mytologiska skolans huvudargument mot
en historisk Jesus är av den art, att det måste
vara avgörande, så vida icke allvarliga sanno­
likhetsskäl av annan art tala för att »sagan om
Jesus» har handlat om en verklig person, vars
historia blivit mytologiserad. Om däremot så­
dana skäl finnas, mister sagans mytologiska
karaktär all beviskraft för frågan om personens
verklighetsexistens. Att sagan om en människa,
vars historiska existens är omtvistad, berättar
sådant som aldrig i verkligheten kan ha hänt
en människa, bevisar i och för sig intet mot
denna människas historiska verklighet. Man
kunde då lika gärna vända om satsen och säga:
När det om en solgud berättas sådant, som
aldrig kan ha hänt någon solgud men som fak­
tiskt har hänt otaliga människor, så har man i
själva verket icke att göra med en myt om
en solgud utan med en berättelse om en män­
niska.
I en babylonisk myt om solguden Marduk
blir denne enligt en i Assur funnen fragmen­
tarisk text »tillfångatagen och förhörd i ett hus»,
»slagen», »berövad sina kläder», »bortförd till
berget»; han har nu »gått ur livet». Detta är
mytens huvudmoment i dess början; fortsätt­

ningen skall följa längre ned. Det är, som man
torde finna, alltsammans saker som ha hänt
många verkliga människor.
Under evangeliernas berättelser om Jesus kan
ligga följande enkla händelseschema:
En galileisk »messias» kommer till Jerusalem
kort före en påskhögtid, då staden är överfull
av fromma och fanatiska pilgrimer, som »vänta
messias». Hans uppträdande ger anledning till
oroligheter, som kvävas i sin linda av romersk
militär. Han blir fängslad och av den romerske
prokuratorn dömd till döden. Han blir kors­
fäst – eller han blir kanske benådad och lös­
släppt; i det fallet ger berättelsen rum för en
viss osäkerhet, som dock i detta sammanhang
är utan betydelse. I ett sådant händelseschema
finns ingen historisk osannolikhet och ingen
mytologi. Icke desto mindre måste en berät­
telse därom redan utan all mytologisering få
starka likhetspunkter med den babyloniska myt,
vars början ovan har anförts. Jesus blir liksom
solguden Marduk »tillfångatagen och förhörd
i ett hus», eller till och med i två – i överste­
prästens och i pretoriet. Han blir »slagen»,
»berövad sina kläder» och »bortförd till berget»
– avrättningsplatsen kan förmodas ha legat

på en höjd. Han har »gått ur livet», alldeles
som Marduk.
Evangeliernas berättelse stannar som bekant
icke med händelseschemats historiskt rimliga del.
Den fortsättes med att den korsfäste blir be­
gravd i en förnäm rådsherres i klippan uthuggna
familjegrav, en legend, som på annat ställe
skall behandlas. »På tredje dagen» uppstår han
från de döda och far upp till himlen.
I den babyloniska myten blir Marduk »kvar­
hållen i berget» och »bevakad av vakter».
(»Berget» kan nu tolkas som motsvarighet till
den i klippan uthuggna graven. Om en bevak­
ning av graven vet dock det äldsta evangeliet
ingenting, och Matteus underrättar oss mycket
snällt om sitt motiv till att införa denna detalj:
för att vederlägga »judarnas» tal om att lär­
jungarna hade stulit bort den döda kroppen.)
Marduks gemål »utstöter klagorop» och söker
guden »vid gravens port.» Marduk »återvaknar
till livet». Samtidigt blir en förbrytare gripen
och dödad.
Det säger sig själv, att berättelserna om en
död och uppstånden messias måste få vissa lik­
heter icke blott med denna myt, men också
med andra varianter av myten om den döde

och återuppståndne guden. I varje uppståndelse­
saga måste ett moment om sörjande kvinnors
klagan vid graven av sig själv tränga sig på.
I Attis-Adoniskulten har till exempel kvinnornas
klagan över den döde guden haft en långt större
plats än i den här refererade myten eller i den
kristna sagan. Okunniga resande ha utan tvivel
många gånger trott denna Adonisklagan gälla ett
verkligt, nyligen timat dödsfall.
Ingen av alla dessa myter innehåller dock
någon berättelse om att guden har blivit orätt­
vist anklagad inför en namngiven och för sam­
tiden välbekant romersk överhetsperson och av
honom dömd till döden och avrättad. Om något
sådant hade berättats om solguden Marduk, om
Attis-Adonis eller Osiris-Horus, kan man, trots
folkets lättrogenhet då och i alla tider, tvivla
på att historien skulle ha blivit trodd.
I ingen av dessa myter spelar gudens li­
dande någon väsentlig roll; huvudmomenten
äro alltid veklagan över hans död och fram­
för allt jubel över hans uppståndelse. Den cen­
trala plats, som lidandehistorien har i den
kristna kultsagan och i själva kulten, har ingen
motsvarighet i någon av de antika mysteriekul­
terna, men får sin naturliga förklaring om den

kristna kultsagan är en mytologisering av be­
rättelsen om en messias, som har lidit ett plåg­
samt dödsstraff – en berättelse som icke där­
för behöver vara alltigenom historisk.
Karakteristiskt nog innehåller varken den ovan
anförda Mardukmyten eller andra varianter av
myten om den döde och uppståndne guden något
om en himmelsfärd: Marduk har ju hela
tiden varit en gud. Man har många sagor om
människors himmelsfärder, från Moses och Elias
till romerska kejsares, men en gud blir icke
»upptagen till himlen». Sagorna om Jesu him­
melsfärd vittna då tydligt nog om en förgudad
människa.
Ingen myt vet heller att berätta, att en gu­
dinna – Kybele, Ischtar, Isis – har varit gift
med en fattig hantverkare och med honom som
»skenfader» fött en ny gud. En sådan myt skulle
icke ha tilltalat folkfantasien, icke ens i hant­
verkarkretsar. Den blev heller icke utbildad förr­
än i en långt senare tid, då Jesus länge hade
varit dyrkad som gud under namnet Kristus
och då de som hade känt hans föräldrar för
längesen voro döda, och först i en ännu senare
tid fick »jungfru Maria» intaga modergudinnans
och himladrottningens plats i den kristna guda­

triaden. Icke ens då fick hon denna plats i
den officiella kyrkoläran, men blott i folktron
och fromhetslivet; i kyrkans lära insattes i
hennes ställe en teologisk skuggestalt, som folk­
tron aldrig tog någon notis om: »den helige
ande». Denna århundraden eller rättare årtusen­
den långa tvekan om vad man skulle göra med
den nye gudens moder (först vid mitten av förra
århundradet upphöjdes hon officiellt i ett slags
halvgudomligt stånd genom dogmen om »jung­
fru Marias obefläckade avlelse») vittnar för den,
som har något öra för myternas språk, om att
modern här måste vara ett icke-mytiskt element.
Om den kristna kultsagan från början hade varit
en myt, skulle modern ha varit en gudinna,
och ingen tvekan om hennes rätta plats i guda­
triaden hade då varit möjlig.
Också i gamla testamentet finner man starka
ansatser till mytologisering av verkliga personer.
Ett påtagligt sådant fall, som erbjuder en slå­
ende parallell till sagorna om Jesus, ha vi i
legenden om Elias himmelsfärd. Att denna saga
är en variant av en solgudsmyt ligger i öppen
dag: profeten far levande upp till himlen »i
en vagn av eld, förspänd med hästar av eld»,
och många ha naturligtvis antagit att Elia helt

och hållet tillhör sagans värld. Henrik Schück
har emellertid till evidens påvisat den historiska
identiteten mellan profetlegendens Elia och den
historiska krönikans Jonadab ben Rekab. Identi­
teten mellan »Jesus Kristus» och »Jesus Barab­
bas», som på sin plats skall närmare analy­
seras, är ett därmed alldeles analogt fall.

*

Sagan om Jesus blev trodd. Då man vet,
med vilken lätthet människorna i religiösa ting
intill vår egen tid ha trott på allt, som har
ålderns och de invanda föreställningarnas helgd,
och med vilken misstro de i sådana saker vända
sig mot allt nytt, så måste detta – att den
kunde bli trodd – förefalla mången som kanske
det mest häpnadsväckande faktum i hela reli­
gionshistorien. Men tiden tycks ha varit be­
gärlig efter nyheter, eller åtminstone efter nytt
vin på de gamla läglarna. De gamla gudarna
hade så länge visat sin vanmakt, och varifrån
skulle nya komma om icke från människo­
världen? För folktron fanns inte den oöver­
stigliga gräns mellan människa och gud som
vi vilja föreställa oss. Det komiska äventyret
i Lystra (Apg. 14) där Paulus, »som förde

ordet», blev tagen för Hermes, medan Barnabas,
som kanske hade en bättre figur, fick passera
för Zevs, har visserligen en bismak av missionär­
skryt, men stämmer dock bra med vad man i
övrigt vet om tiden. Undergörare som Apollo­
nios från Tyana och Simon Magus blevo dyr­
kade som gudar ännu långt efter sin död. Vem
vet vad en av dessa små sekter kunde ha blivit,
om en agitatorisk kraft av första rang som
Paulus hade tagit sig an deras sak – och om
de, liksom kristendomen, hade haft de över
hela den dåtida världen spridda judiska syna­
gogorna till sin disposition som religiösa agita­
tionshärdar.
Sagan om Jesus blev trodd – och då den
handlade om en människa, som uppgavs nyligen
ha levat och som hade visat sig vara en gud,
skulle den icke ha blivit trodd, men utskrattad
(eller snarare alldeles förbisedd) om det icke
vid tiden för kristendomens uppkomst hade levat
många, som dels själva hade känt eller sett
den nye guden, dels hört talas om honom av
äldre folk. Man har ännu mycket gamla spår
av judisk polemik mot kristendomen, men aldrig
finner man däri det argumentet att han aldrig
har existerat. Att några hundra millioner män­

niskor i vår tid tro, att han har funnits, be­
tyder intet. Att några tusen människor ha trott
det kort efter den tid, då han skall ha levat,
betyder åtminstone något.
Man har velat använda den gnostiska doke­
tismen (tron att Jesus hade en »skenkropp»,
eller med ett nyare ord en astralkropp) som
bekämpas i Johannes första brev, som stöd för
att det till och med bland de kristna mot slutet
av första århundradet har funnits de som ha be­
stritt en historisk Jesus. Det heter i 1 Joh. 1:2:

Var och en ande, som bekänner att Jesus Kristus är
kommen i köttet, han är av Gud; men var och en ande,
som icke så bekänner Jesus, han är icke av Gud.

Men dessa gnostiker ha naturligtvis lika litet
som andra kristna låtit sig ledas av några för­
nuftskäl eller skaffat sig några speciella upplys­
ningar om saken. De ha av dogmatiska skäl –
av andra dogmatiska skäl än de ortodoxa –
varit obenägna att dyrka en gud, som påstods
nyligen ha varit människa. De ha trott på guden
Kristus och just därför vägrat att tro på män­
niskan Jesus. De ha utan tvivel tillhört de
element från mera bildade samhällslager, bland
vilka kristendomen så småningom började vinna
anhängare.

Också andra antika mysteriekulter hade en­
staka legender om frälsargudens liv på jorden.
Men i ingen av dessa legender berättades det
att han helt nyligen, i en tid som gammalt folk
ännu kunde minnas, hade låtit sig födas som
son eller fosterson till fattigt och tarvligt folk,
agiterat mot de rika och mäktiga och till sist
lidit det dödsstraff (i ingen annan mytsaga dör
guden en skymflig död) som huvudsakligen
tillämpades på slavar och på upprorsmän bland
underkuvade folk. Det skall på annat ställe
visas vilken betydelse just detta har haft för
den nya religionens hastiga spridning bland de
lägsta folkklasserna och bland folk utan romersk
medborgarrätt.

*

Då det gäller lösningen av ett vetenskapligt
problem, måste man som bekant ofta ta sin
tillflykt till en »arbetshypotes». Ett visst fak­
tum kräver sin förklaring, och som arbetshypotes
väljer man då den, som tycks erbjuda den
naturligaste och sannolikaste förklaringen på
detta faktum.
Det faktum, som här kräver sin förklaring,
är kristendomens uppkomst.

Ingen kunnig teolog betraktar i vår tid Jesus
som kristendomens stiftare i den meningen, att
han har velat stifta en ny religion; den har över­
huvud icke blivit »stiftad». Det första släktledets
kristna, till allra största delen judar och judiska
proselyter, ha tydligen betraktat sig som goda
judar; som de rätta judarna; och som en judisk
sekt blev kristendomen länge uppfattad av utom­
stående. Det kan då tyckas som om ingen
historisk Jesus och överhuvud ingen särskild
person skulle behövas som förklaring till kristen­
domens uppkomst. Den kan ha uppkommit som
en »strömning i tiden» utan att några tillräckligt
skarpsynta samtida iakttagare ha förklarat oss
hur eller varför. Alla försök till förklaring av
kristendomens uppkomst, som jag har sett från
den mytologiska skolans sida, kunna reduceras
till denna allmänna typ.
Denna förklaring, i den anspråkslösa grad den
kan gälla för en sådan (ty den påminner allt­
för mycket om det gamla receptet på att göra
en kanon: man tar ett hål och gjuter järn om­
kring) lämnar alltför mycket oförklarat. Först
och främst själva namnet kristna. Ty det
torde vara metodiskt riktigt att utgå från detta
namn.

Benämningen christiani tycks först ha
kommit i bruk bland de kristna i Antiokia på
kejsar Claudius tid (41–54 e. Kr.). Den här­
ledes som bekant av det grekiska ordet chri­
stos, »smord», vilket i sin tur är en översätt­
ning av det semitiska ord med samma betydelse,
som på några ställen i N. T. förekommer i den
grekiserade formen messias. De kristna ha med
denna benämning velat beteckna sig som »messias­
troende». I en viss mening kunde de flesta from­
ma judar beteckna sig så: de väntade messias,
som enligt Jahves löfte genom profeterna skulle
upprätta det nya Davidsriket. Men de kristna
väntade en messias, som enligt deras tro redan
hade kommit, som nyligen hade levat på jorden
och blivit korsfäst, som hade uppstått från de
döda och farit upp till himlen, och vars åter­
komst de hoppades få uppleva vilken dag som
helst – ju förr dess bättre. Allt detta är för
välbekant och för obestritt att behöva styrkas
med belägg. Men föreställningen om en messias,
som redan var kommen, som nyligen hade levat
och dött och som skulle komma igen, måste
med nödvändighet ha varit anknuten till en
viss person. Därmed är ännu icke visat, att
denna person har existerat – men därmed är

visat, att den äldsta församlingens messiastro
har varit anknuten till en bestämd person och
icke föranledd av någon »strömning i tiden».
De paulinska breven, av vilka de äldsta måste
vara skrivna ungefär vid denna tid, anknyta
alltid epitetet Kristus (messias) till namnet
Jesus. Och att denne Jesus, antingen som verk­
lig eller som mytisk person, är identisk med
evangeliernas Jesus, bestrides av ingen.
Den möjligheten kan åtminstone teoretiskt
tänkas, att det just är Markusevangeliet (i dess
äldsta form) som har givit upphov åt tron på
denne Jesus, som blev kallad Kristus. Men
Paulus har icke känt denna skrift, som han
aldrig citerar, och den nattvardsliturgi, som han
anför 1 Kor. 11:23–25 är en helt annan än
på motsvarande ställe i Markus. Och Markus­
evangeliet är tydligen icke en självständig för­
fattares arbete, men en kompilation av gängse
historier om Jesus (och om andra, som blivit
överförda på honom), sammanställd som ut­
tryck för en redan existerande tro. Det har
kunnat bidraga till spridningen av denna tro,
men det har icke kunnat skapa den.
Tron på en messias, som redan har kommit,
kan naturligast förklaras av att det har funnits

en person, som har uppträtt som messias och
vunnit anhängare som sådan. Historien känner
i själva verket åtskilliga sådana messiasar; en
av dem var, som i nästa kapitel skall visas,
Johannes döparen.
Jag har redan i korthet dragit upp linjerna
till det händelseschema, som kan ligga under
evangeliernas berättelser så långt detta schema
kan förenas med historisk rimlighet och sanno­
likhet. Och om detta händelseförlopp är det
historiskt verkliga, så har man däri den
naturligaste förklaringen till kristendomens upp­
komst.
En bättre »arbetshypotes» har man åtminstone
icke hittills kunnat finna.
Föreställningen om en lidande messias var,
som vi redan ha sett, fullständigt främmande
för judendomen. En lidande messias skulle ha
varit detsamma som en misslyckad, således en
»falsk» messias. Men vid tiden för kristen­
domens uppkomst hade redan åtskilliga mes­
siasar fått ett tragiskt slut. Om nu en av dessa
av sina anhängare troddes ha uppstått från de
döda, måste berättelserna om hans uppståndelse
alldeles spontant få en slående likhet med myten
om den döde och uppståndne guden. Och om

nu denne messias har haft sina flesta troende
och anhängare bland judiska proselyter av icke­
judisk eller blandad börd, för vilka myten om
den döde och uppståndne guden av gammalt
har varit välbekant och kär, har berättelsen om
denne lidande messias icke kunnat undgå att
sammansmälta med myten om den döde och upp­
ståndne guden.
Här passar allt. Arbetshypotesen visar sig
hålla: kristendomens uppkomst ligger klar för
oss.
»Evangeliet om Jesus Kristus, Guds son» är
den mytiskt ombildade och legendariskt ut­
smyckade berättelsen om en messias, som har
fått ett tragiskt slut, och som av sina anhängare
troddes ha uppstått från de döda.
Och de trodde att han skulle komma igen.
Enligt hans ursprungliga anhängares tro: för
att förverkliga det messiasrike, som han icke
hade lyckats realisera under sin lifstid, eller
i deras tolkning: som han enligt Faderns och
sitt eget outgrundliga rådslag icke hade velat
förverkliga under sin lifstid. Men tiden gick,
kristendomen vann ständigt ökad tillslutning
från folk som aldrig hade varit judar eller judiska
proselyter, och sedan det stora judiska upp­

roret hade slutat med Jerusalems och templets
förstöring år 70, fick denna tro definitivt en
annan form: han skulle fortfarande komma igen
på himmelens skyar, med stor makt och väl­
dighet, men icke längre för att förverkliga den
judiska messiasdrömmen, som nu hade mist allt
intresse för de kristna, utan för att döma levande
och döda.
»Yttersta domen.»

*

Kristendomens uppkomst kan således natur­
ligast förklaras, om den Jesus, som är huvud­
personen i evangelierna, är en historisk person,
som har uppträtt som messias och vunnit an­
hängare som sådan. Vi se redan av de pau­
linska breven, vilkas författare har varit person­
ligen bekant med några av dessa anhängare,
att denne Jesus av dem troddes ha uppstått
från de döda. Därmed kom det i berättelserna
om honom in ett element, som med naturnöd­
vändighet måste ge dessa berättelser en slå­
ende likhet med myterna om den döde och
uppståndne guden.










II.
MESSIAS

























Enligt ännu gängse och populär uppfattning
har förväntningen om en messias varit en egen­
domlighet för det judiska folket – helt natur­
ligt, ty man kände den ju blott från bibeln.
De överväldigande massor av kilskrifttexter och
andra inskrifter, som de senaste årtiondena ha
bragt i dagen, visa oss något annat. I själva
verket har den judiska messiastanken utvecklat
sig ur den tro på en kommande, gudomlig
världshärskare, som vid tiden för kristendomens
uppkomst redan i många århundraden hade
varit rotfast i hela den främre orienten. Men
det var judendomen som för denne världshär­
skare hade präglat termen messias: »den
smorde», det vill säga Jahves smorde – efter
den smörjelseceremoni med vilken den sago­
historiske orakelprästen Samuel troddes ha in­
vigt den förste judakonungen, Saul, till hans
gudomliga kall. Messias var således egentligen
en kunglig titel, som tillkom varje judisk
konung. Men vid tiden för kristendomens upp­
komst var Jerusalem med Judéen en liten

präststat utan konung, i verkligheten styrd av
en romersk ämbetsman. De sista judakonung­
arna, Herodes den store och hans son Arkelaos,
hade varit av arabisk börd och icke efterlämnat
något älskat minne. Den ortodoxa juden­
domens messias skulle vara av kung Davids
ätt, som i verkligheten för länge sedan var
utslocknad eller försvunnen i folkdjupet; och
han skulle vara en människa, utrustad med
gudomlig och övernaturlig kraft, medan de andra
folkens idealiserade, drömde världshärskare
skulle vara en gud eller gudason, som skulle
låta sig födas på jorden och där upprätta det
eviga freds- och lycksalighetsriket.
Gränsen mellan dessa föreställningar var, som
lätt inses, ganska flytande. Den »stränga judiska
monoteismen», som drog upp en oöverstiglig
gräns mellan människa och gud, var teologisk
och ofolklig – den blev aldrig allmän folktro
ens i Palestina – och måste med naturnöd­
vändighet svikta under den kompakta majori­
tetens atmosfäriska tryck.
I Egypten hade det redan i årtusenden varit
en religiös dogm att härskaren var en guda­
son och själv en inkarnation av solguden. I
Assyrien-Babylonien hade samma tro varit rå­

dande så långt historien når tillbaka. Senare
hade stora härskare av arisk börd – en Cyrus,
en Alexander – fått samma värdighet. Alex­
ander skall i början ha tagit den skämtsamt,
men tycks snart nog ha funnit sig i den, och
diadokerna, som delade hans rike, togo sig
samma höga rang eller fingo den av hovsmickret.
Även gamla judiska skalder ha stundom givit
titeln »guds son» åt judiska konungar. Det var
åtminstone enligt senare judisk teologi inte orto­
doxt, men man har aldrig brukat räkna så noga
med skaldernas renlärighet, och några av dessa
gamla hovpoeters verser fingo med tiden rang
av »messianska profetior», på vilka evange­
listerna sedan kunde stödja sig, då de ville
visa att deras messias var »guds son». När
det talas om judisk ortodoxi måste man för
övrigt alltid erinra sig, att därmed menas de
åsikter som voro förhärskande bland de skrift­
lärda, rabbinerna; judendomen hade aldrig nå­
gon påve eller några koncilier, som kunde be­
stämma vad som var ortodoxt. Varje mening,
som kunde stödja sig på något ord i skrifterna,
ansågs tillåten, och envar hade rätt att rannsaka
skrifterna så gott han kunde. Någon »hädelse»
var det då icke att kalla en människa »guds

son»; där sådant förekom i skrifterna, tolkades
det »andligt».
Messiastanken i dess judiska form kan icke
spåras så långt tillbaka i judendomen som man
länge antog. Den gamla rabbinska skrifttolk­
ningen, i vars spår den kristna teologien i det
fallet under sin längsta tid har gått, trodde sig
se messianska profetior redan i Genesis och de
övriga moseböckerna. Som Henrik Schück har
visat, kan det dock omöjligt ha funnits någon
jordmån för messianska framtidsdrömmar om
en frälsarkung av Davids ätt, så länge de två
små israelitiska rikena ännu hade kvar sin natio­
nella och religiösa självständighet och så länge
kung Davids ätt, som under sin välmaktstid
icke har varit mera älskad än andra dynastier,
satt på tronen i det ena av dem. Det har redan
i det föregående visats, att Jesajadikten om
»Immanuel», som tillhör den davidiska dynastiens
senare tid, aldrig har varit någon messiansk
profetia; det blev den först i Septuagintas starkt
omfärgade översättning. En annan dikt, som
både av synagogan och den äldre kristna teolo­
gien uppfattades som en messiansk profetia och
som återklingar i kristna psalmer, är den i
Jesaja 9:

Det folk, som vandrar i mörkret, skådar ett stort ljus,
ett ljus skimrar för dem, som bo i skugglandet.
– – – 
Ty ett barn är oss fött, en son är oss given,
och på hans skuldror skall herradömet vila,
och hans namn skall vara: Underbar i råd,
Gudomlig hjälte, Bytesfader, Fridsfurste.

En gammal rabbinsk tradition ansåg denna
profetia syfta på konung Hiskia. Duhm, Jesaja­
forskningens berömde grundläggare, räknar den
till de få äkta Jesajadikterna och anser den
vara skriven på Hiskias tid. Den skulle då
syfta på en son till Hiskia, antagligen hans
efterträdare Manasse, som mycket illa mot­
svarade profetens förhoppningar; han blev en
liten assyrisk vasallfurste, som »utgöt mycket
oskyldigt blod» och »dyrkade himmelens hela
härskara». Schück hänför dikten till »den andre
Jesaja», och anser den vara skriven efter Cyrus
erövring av Babylon; den är då diktad med
tanke på den siste av skrifterna kände Davids­
ättlingen, Serubbabel, som var föga mer än ett
barn då han av Cyrus blev utnämnd till ett slags
vicekonung eller satrap »honoris causa» över
Jerusalem med omgivning.
Också Cyrus själv har, sannolikt efter utfär­

dandet av toleransediktet, av samme skald fått
titeln messias. (Jes. 45:1.)
»Den judiska messiastanken har exilen till
sin nödvändiga förutsättning ... De som levde
under de judiska monarkernas spira, voro säker­
ligen inga entusiaster för denna legitima ätt ...
För landsflyktingarna i Babylonien tedde sig
förhållandena i ett annat ljus. För dem var
Davidsättens konungadöme ett uttryck för natio­
nens självständighet, det nya judarike, om vil­
ket de drömde, fordrade med nödvändighet en
konung av den gamla fursteätten, ty endast så
kunde detta nya rike betraktas som en återupp­
rättelse av det gamla, och »Davids ätt» fick
därför ett hoppets skimmer över sig, som den
aldrig kan hava haft, så länge ännu ätten fak­
tiskt regerade i judalandet.» (Henrik Schück:
Världslitteraturen, historia II.)
Men icke ens under exilen har kärleken till
den gamla konungaätten eller till konungadömet
överhuvud varit stark. Det var tvärtom då den
teokratiska synpunkt började utbildas, ur vil­
ken hela Israels äldre historia sedan omredi­
gerades och fick den form, som vi känna från
bibelns historiska skrifter: konungadömets in­
förande var en synd och ett avfall från Jahve,

de allra flesta kungarna hade »icke gjort vad
rätt var i Jahves ögon», och alla Israels olyckor
var Jahves straff för konungarnas och folkets
»avfall». Jahve ville själv styra sitt folk, natur­
ligtvis genom prästerna. Denna synpunkt blev
dock aldrig ensamrådande. Det fanns alltid
skalder och profeter som hade en annan mening.
I en annan berömd »messiansk profetia» finner
man den meningen uttalad:

Ett skott skall skjuta upp ur Isais avhuggna stam,
en telning från dess rötter bära frukt,
Och på honom skall Jahves ande vila,
vishetens och förståndets ande,
råds och krafts ande,
Jahves kunskaps och fruktans ande.
– – – 
Vargen skall då sammanbo med lammet,
pantern lägra sig vid killingen,
Kalven beta med det unga lejonet
och en späd gosse valla dem.
Kon och björninnan skola trivas samman,
deras ungar lägra sig sida vid sida,
lejonet äta halm som oxen,
spenabarnet leka vid huggormens håla,
och efter basiliskens eldsöga
skall ett avvant barn sträcka ut sin hand.

Schück anser även denna dikt med dess sköna
dröm om en hägrande gyllene ålder syfta på
den siste Davidsättlingen, Serubbabel. »Davids

eller Isais ätt liknas vid en avhuggen stam eller
en i jorden kvarlämnad rotstubbe», och detta
uttryck »blir fullt naturligt och förklarligt, om
vi anse det syfta på den Davidsättling, under
vars ledning man väntade att det skövlade Sions­
templet skulle återuppbyggas.» På sitt sätt är
då denna dikt en messiansk profetia. Men den
messias, om vilken skalden sjöng, var redan
född och försvann snart ur historien utan att ha
utfört några stora ting.
Vi se i alla händelser i denna och andra, när­
besläktade dikter, i synnerhet Deuterojesajas,
en för forntiden alldeles ny och främmande
tanke: tron på framtiden som den gyllene
ålderns tid. För israeliterna som för alla andra
folk stod eljest alltid en fjärran forntid som
det förlorade paradiset. Samtiden har aldrig
något folk eller någon tid eller någon skald
varit riktigt nöjd med.
Denna fornisraelitiska poesi blev med tiden
helig skrift. De fromma rabbiner, som många
århundraden efteråt granskade och utlade de
heliga skrifterna, kunde icke tänka sig, att dessa
gudasända barn, om vilka profeterna hade skrivit
gudingivna ord, på sin tid hade varit till och
växt upp och blivit vanliga människor och högst

vanliga kungar. Forntidsförhoppningar och spå­
domar, som aldrig hade gått i uppfyllelse, togo
sig för dem ut som framtidslöften. Det blev
alltsammans »messianska profetior».
Det är i själva verket mer än osäkert om det
i hela gamla testamentet finns en enda messiansk
profetia i den meningen, att den ursprungligen
har varit tänkt som en sådan. Till och med
om »Daniels uppenbarelse», som faktiskt blev
den messianska drömmens starkaste hävstång
och viktigaste urkund, kan det i det fallet vara
mycket delade meningar.
»Daniels bok» hör till de få gammaltestament­
liga skrifter som det icke har mött någon svå­
righet att datera; den är skriven ungefär sam­
tidigt med det mackabeiska frihetskrigets ut­
brott icke långt efter 168 f. Kr. Den okände
författaren har hos sin litterära förebild Heze­
kiel funnit namnet Daniel, eller han kan ha
känt det från någon folksaga, i vilken Daniel
kanske redan förut var huvudperson; av denna
sagofigur har han gjort en stor drömtydare
och profet. Sådana litterära mystifikationer,
som den tidens judar (såvitt eftervärlden kan
döma) tyckas ha tagit på fullt allvar, voro
särskilt omtyckta under den hellenistiska tiden.

Det var vid den tiden kung David, många år­
hundraden efter sin död, blev en utomordentligt
produktiv psalmdiktare, och kung Salomo blev
en högt ansedd författare på modet, vars pessi­
mistiska visdomsord ännu ofta citeras med in­
stämmande av sena tiders barn. I första hälften
av Danielsboken berättas några gängse och om­
tyckta folksagor, i vilka Daniel har gjorts till
huvudperson, och till dem har författaren lagt
några andra sagor, som mera ha legendens än
folksagans karaktär, och av vilka den om Bel­
sassars gästabud skulle vara tillräcklig för att
rädda hans litterära ära, om han kunde miss­
tänkas för att ha hittat på den själv. Men
dels har Daniel här, liksom i några av de andra
historierna, två namn, vilket brukar vara ett
tecken på att sagan också har berättats om en
person med det andra namnet, dels står den
»bibliskt» enkla och märgfulla berättarstilen i
denna saga i stark kontrast till det oäkta talmi­
prålet i de fingerade profetsyner, som fylla
Danielsbokens senare hälft, och i vilka man tyd­
ligen har med författaren själv att göra. Det
är dessa profetsyner, den s. k. »Daniels apo­
kalyps», som har givit Danielsboken dess stora
betydelse för kristendomens uppkomst.

Hans litterära förebild är här Hezekiel (dock
utan dennes kopromani och andra kända psyko­
patiska skavanker) och själv blev han senare
förebild för en i kristenheten ännu mera berömd
apokalyps, »Johannes uppenbarelse».
Medan början och slutet av Danielsboken äro
skrivna på hebreiska, är mellanpartiet, som
redan i annat sammanhang har nämnts, skrivet
på arameiska. (Henrik Schück har i Världs­
litteraturens historia II försökt en skarpsinnig
och, som det förefaller, sannolik förklaring av
denna besynnerlighet, en förklaring som dock
här faller utom ämnet.) Till detta mellanparti
hör det religionshistoriskt viktigaste kapitlet,
det sjunde, om »de fyra djuren och människo­
sonen».
Det är svårt för eftervärlden att veta, om
det kanske har funnits en eller annan mera
förståndig skriftlärd som genomskådade för­
fattarens litterära mystifikation; om det fanns
några, ha de förmodligen behållit sin mening
för sig själva. Men på Jesu tid, då Daniels­
boken, ehuru en bland de yngsta av gamla
testamentets skrifter, redan var gammal och
vördnadsvärd nog för att uppfattas som »helig

skrift», har innehållet av detta kapitel för nästan
varje läsare tett sig på följande sätt:
Den vise profeten Daniel, som levde i Ba­
bylon under fångenskapens tid, alltså i en av­
lägsen forntid, och som där liksom Josef i
Egypten hade uttytt konungens drömmar och
blivit en av de största och mäktigaste herrarna
vid storkonungens hov, redogör här för en dröm
– icke en litterär fantasidröm utan en verklig,
profetiskt dröm, som han hade haft i konung
Belsassars första regeringsår. (Det hade aldrig
funnits någon konung Belsassar, men det visste
ingen.) Och denna dröm hade han strax vid
uppvaknandet skrivit upp så att man kunde läsa
den med hans egna ord. Fyra hiskliga djur
(ur Hezekiels menageri) stego upp ur havet,
»det ena icke likt det andra», bevingade lejon
och pantrar, en björn (märkvärdigt nog utan
vingar) och till sist ett »övermåttan förskräck­
ligt djur» med stora tänder av järn och med
tio stora horn, men mellan dem sköt det upp
ett litet horn med människoögon och »med en
mun, som talade stora ord». Den skarpsinnige
läsaren förstod av sig själv eller fick förklarat
av de skriftlärda, att dessa hiskliga djur be­
tydde de hedniska stormaktsvälden – det baby­

loniska, persiska o. s. v. – som under de sista
århundradena hade avlöst varandra i herra­
dömet över »världen», d. v. s. den främre Orien­
ten. Vad de skriftlärda hade att upplysa om
det lilla hornet med människoögon och med
en mun som talade stora ord, det vet jag inte
så noga men gissar att de lärda efter vanlig­
heten hade olika meningar om saken. Sanno­
likt ha några funnit, att detta horn hade en
stark likhet med Antiokus Epifanes; andra ha
tyckt sig känna igen kejsar Tiberius. Men all­
ting har en övergång:

Medan jag ännu såg härpå blevo troner framsatta,
och en som var gammal satte sig ned. Hans klädnad var
snövit, och håret på hans huvud var såsom ren ull; hans
tron var av eldslågor, och hjulen därpå voro av flam­
mande eld.

Även utan de skriftlärdas hjälp igenkände
den fromme läsaren här helt säkert Jahve, Is­
raels gud. För första gången i den israelitiska
litteraturen vågar sig här en författare på att
skildra honom. Och han skildrar honom som en
mycket gammal man. Det torde förefalla en
nutidsmänniska tämligen självklart, men det var
icke lika självklart då, och det har sin betydelse
– som vi framdeles skola se.

En flod av eld strömmade ut från honom; tusen
gånger tusen voro hans tjänare, och tio tusen gånger
tio tusen stodo där till hans tjänst. Så satte man sig
ned till doms, och böcker blevo upplåtna.

De förskräckliga djuren bliva alla dödade
och uppbrända i eld. Och så kommer det vikti­
gaste:

Sedan fick jag i min syn om natten se, huru en som
liknade en människoson kom med himmelens skyar;
och han nalkades den gamle och fördes fram inför
honom.
Åt honom gavs välde och ära och rike, och alla folk
och stammar och tungomål måste tjäna honom. Hans
välde är ett evigt välde, som icke skall tagas ifrån
honom, och hans rike skall icke förstöras.

Att »människosonen» icke kunde vara någon
annan än messias – det har utan tvivel stått
alldeles klart för det överväldigande flertalet av
judar inom och utom Palestina. Och de ha i
det fallet knappast velat lyssna till de skrift­
lärdas utläggningar, som sannolikt ha gått i en
annan riktning. De skriftlärda voro till allra
största delen fariséer, och fariséerna hade ända
sedan den mackabeiska tiden (då de kallades
hasidim: »de fromma») varit motståndare till
konungadömet, följaktligen ljumma vänner av
messiastanken och förklarade fiender till alla
messianska rörelser. De skriftlärda fariséerna

ha då utan tvivel i allmänhet grundat sina ut­
läggningar på den förklaring som profeten
Daniel strax efter sin drömsyn får av en ängel:

– – –  Men sedan skola den Högstes heliga undfå
riket och taga det i besittning för evig tid, ja för evig­
heters evighet.

Och längre fram, i slutet av kapitlet:

Men rike och välde och storhet utöver alla riken
under himmelen skall givas åt den Högstes heliga folk.
Dess rike skall vara ett evigt rike, och alla välden skola
tjäna och lyda det.

»Människosonen» är således icke messias, utan
en allegori av de heliga i Israel. Och de skrift­
lärdas utläggningar – om de ha gått i den
riktningen – ha då för en gångs skull stämt
överens med författarens mening, ty det fram­
går av flera ställen i Danielsboken att förfat­
taren själv har hört till fariséernas parti. Men
dessa utläggningar ha icke gjort något intryck
på massan av folket, allra minst i Galiléen, som
vid tiden närmast före kristendomens uppkomst
var de messianska rörelsernas centralhärd. Det
här omhandlade avsnittet av Danielsboken var,
som nämnt, skrivet på arameiska, det vanliga
folkspråket, alla läskunniga kunde själva läsa
denna skrift och behövde icke de lärdas ut­

läggningar. Och lika litet som en nutida läsare
med messiasidén i tankarna kan undgå att här
omedelbart uppfatta »människosonen» som mes­
sias, lika litet eller än mindre ha samtida läsare
kunnat undgå det.
Men det visar sig således, att icke ens den
gammaltestamentliga skrift, som har haft större
betydelse än någon annan för den messianska
agitationen och från vilken själva termen »män­
niskosonen» hämtades, ursprungligen har varit
menad som en messiansk profetia. Skriftens ten­
dens har tvärtom gått ut på att genom en
allegorisk tydning av messiastanken skaffa den
ur världen.
Det messianska och patriotiska partiet, som
utan tvivel har omfattat massan av folket och
haft anhängare även bland de högre klasserna
– vid denna tid även bland »fariséerna och
de skriftlärda» – har dock med rätta menat,
att under ledning av ett sadokidiskt (»saddu­
ceiskt») prästerskap, som hade ställt sig i främ­
lingsväldets sold och visat sig sakna allt hjärta
för folkets betryck och elände, torde det draga
något långt ut på tiden innan »den högstes
heliga folk» hade någon utsikt att »undfå riket
och taga det i besittning för evig tid» – som

Jahve hade lovat genom sin tjänare, profeten
Daniel. Därtill krävdes en messias.
Så hade då »Daniels uppenbarelse» alldeles
mot författarens intentioner blivit den messi­
anska rörelsens heligaste urkund, och »människo­
sonen» hade blivit ett slags frimurarterm, som
för alla både öppna och hemliga anhängare
av den väntade messias hade blivit alldeles syno­
nymt med detta ord. Att i det dagliga um­
gänget man och man emellan tala om messias
kunde ha sina faror. »Människosonen» – i van­
ligt semitiskt språkbruk blott ett mera poetiskt
ord för »människa» – kunde man tala om utan
att våga sig för långt ut, och dock visste varje
jude vad man menade.

*

Josephus omtalar åtskilliga upprorsledare från
årtiondena närmast före det, då Pilatus var pro­
kurator över Judéen, bland dem Judas från Ga­
mala (i den galileiska landsdelen Gaulan öster om
Gennesaret) »vackra Simon» och Athronges. Judas
från Gamala omtalar han än som en »rövare»
och son av en »rövarhövding», än som »den store
sofisten» (villoläraren) som »förebrådde judarna,
att de erkände romarna som sina herrar, ehuru

de blott borde lyda Gud.» »Vackra Simon» får
liksom Athronges och hans bröder nöja sig med
titeln »rövare». Men hos Josephus, som efter sitt
deltagande i det stora upproret 66 och sin
fångenskap helt och hållet hade trätt i romarnas
och den flaviska dynastiens sold, visar sig ordet
lestai, »rövare», vara nära nog en terminus
technicus för deltagare i messianska upprors­
rörelser. (Man inser då lätt varför Barabbas,
som i Markusevangeliet betecknas som upp­
rorsman, i det fjärde evangeliet kallas lestes,
»en rövare».) Judas från Gamala omtalas tillika
med en viss Theudas – även han känd från
Josephus – i Apg. 5:34–37. I ett anförande,
som där har lagts i munnen på farisén Gamaliel
– den berömde skriftlärde, Paulus lärare –
betecknas de som misslyckade föregångare till
Jesus. De ha således varit »falska» messiasar.
Av dessa uppror var Judas det allvarligaste;
en av »de tolv apostlarna», Simon med tillnamnet
zeloten, betecknas genom detta tillnamn som en
av hans forna anhängare.
Religionen behärskade vid denna tid judens
hela liv; utan religiös fanatism som främsta
drivkraft synes överhuvud ingen folkrörelse i
den tidens Palestina ha varit tänkbar, och lik­

som varje upprorisk agitation var religiöst fär­
gad, så har också varje religiös rörelse ten­
derat till en folkresning mot det gudlösa främ­
lingsväldet – framför allt mot det romerska
herradömet, men i Galiléen och Peréen (landet
på andra sidan Jordan) tillika mot den hatade
Herodes Antipas, som under romerskt protek­
torat var furste över dessa landsdelar.
Det var, som man vet av Josephus och som
också evangelierna bestyrka, Herodes Antipas
som lät avliva Johannes döparen. Om hans motiv
därtill berättar Markusevangeliet en typisk folk­
saga. Josephus vet bättre besked, ehuru han
blott lätt antyder den rätta grunden: Antipas
»fruktade, att hans stora inflytande på folket
kunde föra till ett uppror». Det säger dock sig
själv, att ingen tyrann har kunnat befara något
uppror av en predikoverksamhet, som i all
oskuld har gått ut på »bot och bättring», och
av en kristen interpolation i »den slaviske
Josephus» ser man tydligt det rätta samman­
hanget. (Se bil. 1.) De nytestamentliga förfat­
tarna låta oss (mycket mot sin vilja) förstå,
att även Johannes var en messias. Evangelier­
nas starka betonande av att Johannes icke
var messias skulle vara alldeles omotiverat om

han inte av sina anhängare – och han hade
talrika anhängare långt efter sin död och ännu
på den tid då evangelierna skrevos – hade ansetts
vara det. Det framgår också med all tydlighet
av Luk. 3:15. »...och alla undrade i sina
hjärtan, om icke Johannes till äventyrs vore
Messias.» Evangeliernas framställning går som
bekant ut på att Johannes skulle ha uppfattat
sig själv som en förelöpare för Jesus, sänd
att bereda väg för honom: »Efter mig kommer
den, vars skor jag icke är värdig att lösa av
hans fötter.» Mycket troligt! En spådom hos
Malaki hade givit upphov till en allmän folk­
tro, att profeten Elia skulle visa sig, »förrän
Jahves stora och fruktansvärda dag kommer».
I överensstämmelse därmed (åter ett av de fall,
då evangelisterna ha använt de gamla skrifterna
som »källor») låter evangeliet Johannes döparen
uppträda i den kostym, en kjortel av kamel­
hår med läderbälte, som Elia i profetlegenden
uppgavs ha burit.
Den verklige Johannes har naturligtvis aldrig
anat att han skulle föreställa Elia och aldrig
kostymerat sig till denna roll.
Också om Johannes har det naturligtvis be­
rättats underverk, liksom om många berömda

rabbiner, fast evangelierna av lätt insedda skäl
icke ha fått plats till dem. Också Johannes
troddes ha uppstått från de döda, och en spillra
av denna tro har verkligen förirrat sig till de
äldre evangelierna; Markus låter Herodes An­
tipas och många andra säga om Jesus: »Det är
Johannes döparen som har uppstått från de
döda.» (Mark. 6:14–16.)
Med Judas från Gamala och andra föregångare
till Jesus kunde man bland de Jesustroende göra
processen kort: de hade varit falska messiasar.
Med Johannes var det en annan sak: Jesus hade
varit hans lärjunge och anhängare, och efter all
sannolikhet har han trott på Johannes mes­
sianitet, tills den tragiska utgången visade, att
han icke kunde vara den rätte, »den som skulle
komma». Men om han icke var den rätte, och
icke heller kunde avfärdas som falsk messias,
vad var han då? Svaret var enkelt: han var den
återuppståndne Elia, som enligt profetens klara
och tydliga ord skulle visa sig kort före »Jahves
stora och förskräckliga dag».
Profeten Elia hade, som kanske en och annan
av oss erinrar sig från sin barnalärdom, farit
levande upp till himlen i en brinnande vagn.
Man skulle då tro, att när han väl hade kom­

mit till himlen, och till på köpet på ett så
eklatant sätt, borde han en gång för alla ha
haft sitt på det torra. Men ack, ingenting är
säkert här i världen, inte ens i himlen. Han
måste ned till den lilla dumma jorden igen för
att bli halshuggen av Herodes Antipas. Och
väl återkommen till himlen fick han snart läsa
i en nyligen utkommen skrift, att det efter
honom hade kommit en annan, vars skoremmar
han icke var värdig att upplösa.
Efter Johannes död ha sannolikt största delen
av hans lärjungar slutit sig till den nye mes­
sias; men många ha förblivit honom trogna
och alltjämt betraktat honom som »den rätte».
Ännu i förra århundradet fanns det – och finns
förmodligen ännu – rester av ett trossamfund
som var känt under namnet mandéer eller »Jo­
hanneskristna», ehuru de i själva verket aldrig
ha varit kristna men tvärtom bekämpat kristen­
domen och satt Johannes långt framför Jesus.
»Johanneskristna» är icke desto mindre det rätta
ordet. För dem var Johannes den rätte Kristus.

*

»Matteus» låter Johannes döparen, liksom
senare Jesus, inleda sin förkunnelse med detta

budskap: »Himmelriket är nära.» Ordet »himmel­
riket» måste hos de flesta nutida bibelläsare
väcka föreställningen om ett fjärran salighets­
rike, beläget någonstans ovan molnen. För
samtiden hade ordet en helt annan mening.
»Himlen» var i tidens rabbinska språkbruk ett
av de vanligaste ersättningsorden för namnet
Jahve, som icke fick uttalas, och med »himmel­
riket» eller »guds rike» menades i dessa de
högspända messianska förväntningarnas tid det
nya messiasriket, vars upprättande här på jor­
den alla fromma judar hoppades få uppleva.
»Himmelriket är nära» – det betyder: Messias
är kommen, tiden är fullbordad, nu skall det
ske! Man förstår då bättre, att den nye messias
anhängare kunde tvista sinsemellan om de för­
nämsta rangplatserna i »himmelriket». Det var
icke den eviga saligheten de tänkte på där­
vidlag.
Judarna voro, som vi redan ha sett, icke en­
samma om att längta efter detta himmelrike.
I hela den främre orienten var en liknande läng­
tan, en liknande väntan och tro utbredd sedan
långa tider tillbaka. Folkens värsta gissel, de
ständiga krigen, kunde blott tänkas upphöra
under en gudasänd världshärskare, som förenade

folken under sin spira, och vid åtskilliga tid­
punkter hade det sett ut som om dessa för­
väntningar varit på väg att gå i uppfyllelse.
Det stora perserrikets grundläggare, den hög­
sinnade och statskloke Cyrus, som den judiske
skalden hade kallat Jahves smorde, hade ock­
så av många andra folkslag blivit hälsad som
befriare och fredsfurste, och ett par hundra år
senare hade Alexander väckt liknande förhopp­
ningar. De räckte aldrig länge. Senast hade
dessa förväntningar samlat sig om Augustus.
Den unge Caesar Octavianus hade vid knappt
tjugu års ålder förverkligat och vida överträffat
alla de fasor, som man tjugu år tidigare hade
befarat av Catilina. Trots svag hälsa och en
bland den tidens romerska högaristokrater ovan­
lig brist på militärisk duglighet och fysiskt mod
hade han genom vad en moralist skulle kalla
de ohyggligaste förbrytelser, genom omständig­
heternas förunderliga spel och väl också genom
en för omständigheterna särskilt anpassad be­
gåvning lyckats bana sig väg till högsta makten
i romerska republiken. Som Augustus hade han
sedan under maktens utövning undergått en
förvandling, som har gjort honom till en av
världshistoriens största gåtor. Den fullkomligt

samvetslöse lyckojägaren hade blivit en stor
och, vad man minst hade väntat, till och med
ädelmodig härskare, en rastlöst arbetande stats­
man och en slav under plikten. Man kan efter
tycke och smak finna denna historia moralisk
eller omoralisk – historien är intetdera. Och
omständigheterna tjänade honom alltjämt. Det
kunde verkligen se ut som om en guldålder
hade strömmat in över världen. Det vore alldeles
oriktigt att blott se officiella fraser och orienta­
liskt kryperi i inskrifter som denna från år 9
f. Kr. som man har funnit i Priene, en av
Mindre Asiens grekiska städer:
»Nu är äntligen den tid förbi, då man måste
beklaga att ha blivit född. Försynen, som här­
skar över allt levande, har sänt oss denne
man till frälsare för oss och för kommande
släkten. Han skall göra ett slut på alla krig
och bringa allt till härlig fullbordan. I hans
uppenbarelse ha alla förfädernas förhoppningar
blivit uppfyllda. Han har överträffat alla mänsk­
lighetens tidigare välgörare. Det är omöjligt
att en större kan komma. Gudens födelse har
bragt världen de goda budskap (evangelia)
som anknyta sig till honom. Från hans födelse
måste en ny tidräkning börja.»

Gillis P:son Wetter har i »Det romerska
världsväldets religioner» anfört en annan lik­
nande inskrift, i vilken Augustus hyllas som
»fädernas gud och hela människosläktets fräl­
sare, vars försyn icke blott uppfyllde allas böner,
utan mer än uppfyllde dem; ty jord och hav
ha fred, och städer blomstra under goda lagar
och endräkt»... Wetter har också visat hur den
fraseologi, som möter oss i dessa inskrifter och
vari särskilt ordet »frälsare» ständigt kommer
igen, är hämtad från de antika mysteriekulterna,
som alla voro av orientaliskt ursprung, och från
vilka den sedan gick över i kristendomen. Men
framför allt fäster man sig vid sådana ord som
de om förfädernas förhoppningar,
som ha gått i uppfyllelse. De öppna ett långt
perspektiv tillbaka i tiden. För den främre
orientens många av stora och små tyranner
plågade folk har Augustus tidsålder verkligen
tett sig som en ny tid. Frälsaren hade änt­
ligen kommit. Man kan förstå styrkan och upp­
riktigheten i sådana känslor, då man ser en
man som Filon, den judiske filosofen i
Alexandria, mer än tjugu år efter Augustus
död, då det var för sent att smickra honom,
kalla honom »vår frälsare och välgörare».

Dock, fredens välsignelser blev man snart
van vid, och svåra sociala missförhållanden
störde idyllen. Längtan efter en världsfrälsare
måste efter sakens natur alltid förbliva otill­
fredsställd.
Det säger sig själv, att varje folk ursprung­
ligen hade tänkt sig den drömde härskaren och
frälsaren framgå ur sin egen mitt. Men vid vår
tidräknings början hade den långt framskridna
folkblandningen och kosmopolitismen mer och
mer trängt de nationella synpunkterna och
önskemålen i bakgrunden. Blott judarna befunno
sig i det fallet i en egendomlig undantags­
ställning. Från en mycket liten folkspillra i ett
ofruktbart bergland hade de på jämförelsevis
kort tid förvandlats till ett stort internationellt
religionssamfund.
Omkring år 150 f. Kr., under den första
mackabéertiden, anses befolkningen i det lilla
Judariket allra högst ha kunnat uppgå till
200,000 personer. Därtill kom den judiska
diasporan i Babylonien, där flertalet av de
deporterade hade stannat kvar och blivit bo­
fasta, och även i Egypten fanns det redan
tidigt betydande judiska kolonier, men i övrigt
kan någon judisk emigration av större omfatt­

ning knappast ha förekommit före eller under
den äldre mackabeiska tiden. På Augustus tid
har man beräknat antalet judar i det romerska
riket (dit Babylonien icke hörde) till omkring
4,500,000. På ett och ett halft århundrade
hade antalet judar således mer än tjugudubblats.
Den förnämsta orsaken måste sökas i proselyt­
verksamheten.
Den judiska förkunnelsen av en enda, alls­
mäktig och barmhärtig världsgud har, som det
storslagna resultatet av denna proselytverksam­
het visar, funnit en fruktbar jordmån i den
antika världen. En mäktig och barmhärtig här­
skare på jorden – det var ju vad alla folk
längtade efter. Och om han fanns i himlen,
kunde han kanske förmås att stiga ned på
jorden – eller sända sin son. Ty att gud måste
ha familj, det var en urgammal och outrotlig
föreställning hos alla folk, och om den är
mindre lifskraftig i dag än för två tusen år
sedan, så tillkommer äran därav som bekant inte
kristendomen, men muhammedanismen. Juden­
domen lyckades icke, som det snart skulle visa
sig, utrota denna tanke hos sina proselyter.
En gudatriad av fader, son och moder – alltid
nämnda i denna rangordning – är ett genom­

gående drag i all gammal semitisk och åtskillig
icke-semitisk religion och har också varit det
i den judiska under den davidiska ättens tid.
Ditlef Nielsen har i ett grundligt och fängslande
arbete, »Der dreieinige Gott in religionshisto­
rischer Beleuchtung», behandlat detta och dit­
hörande ämnen. Både kung David och kung
Salomo och deras efterföljare till den babylo­
niska landsflykten ha dyrkat fadern, sonen och
modern, fast den teologiskt omfärgade judiska
historieskrivningen senare gjorde åtminstone
kung David och kung Hiskia till rättrogna
monoteister. Men många olika folkslags olika
namn på medlemmarna av denna gudatriad –
ursprungligen samma mytpersonligheter –
hade splittrat dem i en mångfald av olika och
inbördes fientliga nationalgudar, var och en
med sin familj, och givit upphov åt ett polyte­
istiskt kaos i gudavärlden, som väckte löje och
motvilja hos mera upplysta eller eftertänksamma
hedningar. Många små folk hade söndersmulats
av de stora erövrarstaterna, deras gudar hade
visat sin vanmakt, och de stora rikenas gudar
gick det ofta nog inte bättre.
Det kan tyckas gåtfullt att Jahve, som hade
lidit samma nederlag som så många andra gudar,

kunde bland främmande folk vinna anseende
som en allsmäktig, obesegrad och oövervinnelig
gud. Man brukar ju som förklaring hänvisa
till att de stora profeterna, redan långt innan
någon proselytverksamhet hade börjat, hade
förvandlat den lille stamguden till den oändlige
och allsmäktige världsguden, som styrde folkens
öden, och denna förklaring innehåller utan tvivel
det väsentliga. Men därtill kom, att proselyterna
aldrig lärde känna Israels gud under namnet
Jahve eller under något egennamn alls. Den
judiska – och hittills allmänt antagna – för­
klaringen på att namnet Jahve i senjudendomen
icke längre fick nämnas (utom av översteprästen
då han läste »Jahves välsignelse») är som be­
kant den, att detta namn var alltför heligt.
Den rätta förklaringen torde vara en annan.
Ett egennamn på gud smakade allt för mycket
av gammal polyteism: en gud med ett nomen
proprium är en gud bland andra gudar. Därtill
kom, att de allra flesta judar icke längre för­
stodo hebreiska och icke kunde läsa de heliga
skrifterna på grundspråket. Namnet Jahve har då
redan av det skälet kommit ur bruk och ersatts
med Adonai, Kyrios o. s. v. I missionsverksam­
heten skulle det icke heller ha varit lämpligt att

vilja påtvinga proselyterna ett namn, som för
dem blott skulle ha varit det främmande namnet
på ett litet främmande folks gud. Nu blev han
i stället den namnlöse guden. Redan det
måste ha höjt honom över andra gudar.
I det tredje av de »Sibyllinska oraklen», skri­
vet på hexameter av en hellenistisk jude sanno­
likt vid mitten av andra århundradet f. Kr.,
låter författaren en forntida sibylla förkunna
den judiska monoteismen, tydligen i missions­
verksamhetens tjänst:

En är Gud, allsvåldig, onämnbar, himmelens konung,
född ur sig själv, osynlig och ensam skådande allting.
Ej är han danad i sten av den mejslande människo­
handen,
icke av elfenben eller guld, som ett alster av konsten.
Nej, han själv har bevisat sig själv som den evige anden,
visat sig vara det väsen, som var, som är och förbliver.

Sibyllans grekiska vers lär vara ganska skral
– i betraktande av att hon var Noaks sonhustru
får man väl ändå betyga sin respekt – och
har icke klingat så bra som dessa rader i Viktor
Rydbergs översättning (i »Sibyllinerna och
Völuspá») men den har dock givit dåtida läsare ett
mäktigt intryck av denne evige och onämn­
bare gud. Även Septuaginta har haft sin stora

betydelse. Den i antiken överallt utbredda tron,
att det i forntiden hade funnits visa och gud­
ingivna män och kvinnor, som hade sett och
förutsagt framtiden, måste ha förlänat judar­
nas heliga skrifter en särskild mystisk nimbus,
som de ju för övrigt ha bevarat in i vår egen
tid.
Sannolikt har den judiska religionen gjort sina
största landvinningar bland i stam och språk
närstående folk. Man tänker då dels på av­
komlingarna av »de tio försvunna stammarna»,
det större, nordisraelitiska rikets befolkning,
som efter Samarias fall hade deporterats, splitt­
rats och försvunnit bland de kringboende folken,
men också på fenicierna. Dessa, som till ras
och språk knappast kunde skiljas från israeli­
terna och vilkas historiska öden under den assy­
risk-babyloniska tiden, och även senare, erbjuder
så slående likheter med deras, tyckas under
den senare hellenistiska tiden nästan försvunna
ur historien. Bland det sista historien vet om
dem är deras sega och hjältemodiga försvar av
Tyrus mot Alexander år 333. En närliggande
förklaring kan vara den, att de till största delen
ha blivit judiska proselyter och därmed uppgått
i den judiska nationaliten. Det skulle också för­

klara det egendomliga sakförhållandet att ju­
darna, som tidigare hade fört en så avskild
och »provinsiell» tillvaro, under den senare hel­
lenistiska tiden visa sig som arvtagare till den
utvandringslust och den förmåga att bilda stora
och rika handelskolonier i både nära och av­
lägsna länder, som från den äldsta forntiden
utmärkte fenicierna.
Men då ett litet folk på ett par hundratusen
människor, av vilka för övrigt blott en minoritet
kan ha stått på en bildningsgrad som medgav
dem att tillägna sig den skriftlärda juden­
domens »stränga monoteism», på så kort tid
förvandlades till ett stort internationellt reli­
gionssamfund av flera millioner, måste med
nödvändighet de talrika nyomvända vid över­
gången till den nya tron föra med sig mycket
av den gamla. Deras gamla gudar följde med
i form av änglar och demoner. Och särskilt
messiastron måste i diasporerna få en annan
färg än i Jerusalem och Judéen. Medan österns
andra folk, och säkert också till en viss grad
diasporernas judar och proselyter, voro redo
att taga emot den världsfrälsare, som gudomen
kunde vilja sända dem, och utan svårare be­
tänkligheter hälsa honom som »guds son»,

kunde ingen av de äkta judarna i Jerusalem
och dess omnejd tänka sig en messias, som
icke var av Juda stam och Davids ätt, och
om de också kunde kalla en messias »guds
son», var det blott som en hederstitel och i
andlig mening. Jahve kunde icke tänkas ha
hustru och barn.
Det är dessa två slags judendom som möter
oss i evangelierna – å ena sidan den galilei­
ska befolkningens proselyt- och diasporajuden­
dom, å den andra, men i hatfull karikatyr, den
skriftlärda judendomen. Det skulle dock icke
därför vara riktigt att föreställa sig, att det
har gått en skarp gräns mellan dessa två slags
judendom eller att de ha stått emot varandra i
två fientliga läger. Av orsaker, som i det
följande skola närmare beröras, har motsätt­
ningen varit skarpare i Galiléen än i andra
diasporer, men i det hela har det naturligtvis
funnits olika »riktningar» överallt, mera gam­
maljudiskt ortodoxa och mera liberalt kosmopo­
litiska, som ha disputerat med varandra i syna­
gogorna – denna i antiken så egenartade och
senare för kristendomens uppkomst så betydelse­
fulla institution, en sammangjutning av bönhus,
predikosal, skola för ynglingar och vuxna, biblio­

tek för de heliga skrifterna, och icke minst
förenings- och diskussionsklubb. Men sannolikt
ha de oftast kunnat något så när förlikas, och
även proselyterna och deras avkomlingar ha
genom sitt uppgående i judendomen känt sig
som medlemmar av guds utvalda folk.
Och för all världens judar och proselyter har
Jerusalem stått som den heliga staden. Templet
och dess kult var icke blott symbolen men det
synliga uttrycket för judendomens enhet, för
dess särskilda förbund med gud, för dess forn­
tid och dess framtid, och från alla världens
hörn strömmade vid de stora högtiderna judar
och proselyter och även »hedningar, som fruk­
tade gud», till den heliga staden, jordens medel­
punkt, »mittpunkten av jordens navle», som den
kallas i den senjudiska Jubiléerboken. Till de
sånger, som pilgrimskarorna sjöngo under vägen
och i synnerhet då de skredo in genom Jerusa­
lems portar, hörde kanske också denna, som
någon gång har parafraserats av kristna psalm­
diktare:

Huru ljuvliga äro icke dina boningar,
Herre Sebaot!
Min själ längtade och trängtade
efter Herrens gårdar;

nu jubla min själ och min kropp
mot levande Gud.
Ja, sparven har funnit ett hus
och svalan ett bo åt sig,
där hon har lagt sina ungar:
dina altaren, Herre Sebaot,
min konung och min gud.

Och säkert har messiasförväntningen klingat
som ett ledmotiv genom många av dessa pil­
grimssånger:

Herren har svurit David
en osviklig ed, som han icke skall rygga:
Av ditt livs frukt skall jag sätta
konungar på din tron.
– – – 
Där skall jag låta ett horn
skjuta upp åt David;
där har jag rett en lampa åt min smorde.

Så kom det sig då, att medan förväntningen
om en »frälsare» var allmän bland alla den
främre orientens folk, hade den blott i det stora
judiska religionssamfundet fått en mera bestämd
form och blivit till tron på en messias, som
skulle komma ur deras krets, en frälsare,
som i första rummet skulle frälsa dem från
främlingarnas och de ogudaktigas förtryck.
Vi ha redan sett, att det är svårt att finna
några messianska profetior i egentlig mening i

de gammaltestamentliga skrifterna, men också
att alla svårigheter undanröjdes genom det sätt
varpå de lästes och tolkades. Ett långt klarare
uttryck har messiasförväntningen fått i några
av de senjudiska sånger från tiden närmast efter
Pompejus erövring av Jerusalem år 63 f. Kr.,
som samlades under titeln »Salomos psalmer»
och som blott ha bevarats i grekisk översättning,
framför allt i n:r 17:

Herre, uppväck åt dem deras konung,
Davids son!
Omgjorda honom med kraft till att krossa
orättfärdighetens furstar,
att rensa Jerusalem från hedningar,
som förtrampa och föröda det!
Och han skall samla ett heligt folk,
som skall segra i rättfärdighet
– – – 
och göra Jerusalem rent och heligt,
sådant det var från begynnelsen,
så att hednafolken komma från världens ända
för att skåda hans härlighet.

Men »profetians tid» var förbi, och denna
sång har icke heller fått profetians form, utan
bönens. Och även denna psalm ha säkert tusen­
den och åter tusenden av fromma pilgrimer
stämt upp under sin vandring till den heliga
staden.















III.
HISTORIEN BAKOM SAGAN

























Messias, herrens smorde, fursten av Davids
ätt, kom aldrig. I stället kom Judas från Gamala,
»vackra Simon», Athronges, Johannes döparen
och Jesus från Galiléen, en murares son. Och
han blev icke den siste.
Tiden hade blivit demokratisk. Icke i den
meningen att fattigt folk hade det bra; i den
meningen har ännu ingen tid varit demokratisk.
Men krig och revolutioner hade många gånger
skakat om klasser och släkter och människoöden
som oraklens lotter, och mången slav kunde
ibland vid bägaren anförtro sina olycksbröder
att det flöt kungligt blod i hans ådror. Och
stundom var det sant. Tiden var demokratisk
på samma sätt som folksagan: envar kunde
vinna prinsessan och kungariket, om han blott
kunde gissa prinsessans gåta; men den som
gissade galet blev hängd. Och det kom många
friare, och var och en kände med sig själv
att han var den rätte, och de blevo alla hängda.


1.

Den även i populära skrifter ofta avhandlade
frågan om de fyra evangeliernas olika värde
som historiska källor skall här blott i korthet
beröras. De äro alla i hög grad otillförlitliga,
men i dem alla ha uppgifter av historisk be­
tydelse insmugit sig. De ha icke blivit skrivna
för att stå eftervärlden till tjänst med historiska
upplysningar; deras syfte är icke blott ett annat,
men ett alldeles motsatt. Beträffande skrifter
av denna art – tendens- och propagandaskrifter
– kan man uppställa följande tre grundregler
för värderingen av deras uppgifter:
1. Sakuppgifter med lätt genomskinligt ten­
denssyfte måste prövas särskilt noga och upp­
tagas med största försiktighet.
2. Sakuppgifter, som icke tyckas kunna tjäna
något visst tendenssyfte, har man att pröva
ur vanlig rimlighetssynpunkt under jämförelse
med vad i övrigt är bekant om tiden och saken.
3. Sakuppgifter, som visa sig komma i strid
med skriftens tendens, vinna just genom sin
oavsiktlighet en högre grad av trovärdighet,
naturligtvis utan att de därför få undandragas
den alltid självklara rimlighetsprövningen.

Då fullkomligt tendensfria historiska källor
höra till undantagen, ha dessa regler för övrigt
sin tillämpning på all historisk kritik.
Äldst av de fyra evangelierna är som bekant
Markusevangeliet. Det torde i sin nuvarande
form, bortsett från mindre ändringar och »för­
bättringar», vara nedskrivet icke långt efter
Jerusalems förstöring år 70, men har till stor
del byggt på äldre, skriftliga, sannolikt aramei­
ska källor. Mot slutet av första århundradet
ha »Matteus» och »Lukas» kommit till; bägge
ha för de berättande partiernas vidkommande
använt »Markus» som huvudkälla. Matteus har
i sina berättelser därutöver nästan blott legenda­
riskt stoff att meddela, Lukas har däremot jämte
mycket legendstoff också använt andra källor,
som i traditionsvärde kunna vara jämngoda med
Markus och kanske i några fall bättre. »Jo­
hannes» tillhör andra århundradet e. Kr. För­
fattaren har otvivelaktigt känt de äldre evange­
lieskrifterna, även sådana som nu äro förlorade
eller blott bevarade i obetydliga fragment; han
har icke gillat dem, men varit besjälad av en
allvarlig föresats att göra alltsammans bättre.
En eller annan detalj av historiskt intresse kan

dock, som det skall visa sig, ur äldre källor
ha förirrat sig även till honom.



2.

Markusevangeliet börjar som bekant med ett
litet stycke om Johannes döparen, vari denne
tilldelas Elias roll och dräkt, och inför därefter
Jesus med följande ord:

Och det hände sig vid den tiden, att Jesus kom från
Nazaret i Galiléen. Och han lät döpa sig i Jordan av
Johannes.

Jesus förutsättes, utan tvivel med rätta, som
en för läsaren bekant person.
Det förtjänar därnäst observeras, att namnet
Nazaret i evangeliet blott förekommer på detta
enda ställe. (I kyrkobibelns översättning före­
kommer uttrycket »Jesus från Nazaret» på ytter­
ligare några ställen, men står då för grund­
textens »Jesus nazarenos».) Det betecknas icke
som en stad eller by, och i 6:1, där besöket
i »fädernestaden» omtalas, nämnes icke stadens
namn. Oaktat Gamla testamentet och Talmud
ha en oerhörd mängd palestinensiska ortnamn,
omtalas i dem aldrig någon ort med namnet
Nazaret, och icke heller hos Josephus. Det är först

de senare evangelisterna som ha gjort Nazaret
till en »stad». I en tid utan kartor måste de
geografiska begreppen hos nästan alla män­
niskor ha varit dunkla och orediga, vad man
också oupphörligt märker i evangelierna. Tyd­
ligen har Jesus i den äldsta traditionen bland
andra binamn också haft namnet »Nazarenos»
(hos de senare evangelisterna »Nazoraios», lik­
som också i Apg.); orsaken har icke kunnat
fullt utredas, evangelisten har icke heller känt
den men gissat att det betecknade hans här­
stamning från en ort som han kallar Nazaret.
Detta har i sin tur givit upphov till att en
liten galileisk stad, som först är känd från
långt senare tid, har fått eller tagit namnet
Nazaret. Dock denna detalj har ringa bety­
delse.
Så mycket betydelsefullare är, som redan har
nämnts i avsnittet »Historisk existens», upp­
lysningen att Jesus var galilé. I Galiléen, i
»Gennesarets land», som trakten närmast väster
om den galileiska sjön på flera ställen kallas,
har han sitt huvudkvarter i den ganska be­
tydande staden Kapernaum, där bor också hans
släkt, och alla hans anhängare, för så vitt de
nämnas i evangeliet, äro galiléer.

Efter Samarias fall och nordrikets fullstän­
diga underkuvande av assyrierna 722 f. Kr.
hade den israelitiska befolkningen blivit för­
driven och skingrad, åtminstone till stor del,
och av de israelsstammar – Isaskar, Sebulon
och Naftali – som under konungatiden hade
innehaft rikets nordligaste del, fanns sedan dess
inga kända spår. Andra folk hade invandrat
och tagit landet i besittning; dessa invandrare
ha utom sina egna gudar också dyrkat Jahve,
då de visste att han var landets gud och så­
ledes krävde dyrkan. I Jes. 9:1 kallas landet
»hedningarnas krets» eller »område», och i
Septuaginta är detta ord återgivet med Gali­
laia. Därav landets grekiska namn. Sedan
Antiokus Epifanes misslyckade helleniserings­
försök och attentat mot tempelkulten i Jerusa­
lem år 168 hade fört till det mackabeiska frihets­
kriget, som fick till resultat ett nytt självständigt
och en tid ganska mäktigt judarike under en
ny dynasti, som räckte i nästan ett århundrade,
hade konungar av denna dynasti, Johannes Hyr­
kanus, Alexander Jannæus och Aristobulos I,
återställt och kanske till och med utvidgat
»kung Davids rike». Därunder hade också Gali­
léen blivit erövrat och befolkningen med tvång

omvänd till judendomen. Det vittnar starkt om
den judiska religionens attraktionskraft vid
denna tid, att den galileiska befolkningen trots
tvångsomvändelsen snart nog tycks ha omfattat
sin nya religion med verklig fanatism, och med
religionen följde en stark känsla av deras nya
judiska nationalitet och en hög uppskattning
av den. Till gengäld har det varit klent be­
ställt med denna befolknings kunskap om den
nya religionen. Det ligger ingenting överraskan­
de däri. Fanatismen visar sig ofta starkast i
folklager som knappast veta vad de egentligen
tro på. Man har här ett av de få exemplen på
en hel befolkning, en allmoge, av judiska
proselyter, som har ansett sig för lika goda
judar som alla andra, men vilkas judendom i
verkligheten har varit en ganska tunn fernissa.
Men det judiska självständighetskravet tycks
knappast ha haft varmare och mera handlings­
kraftiga förkämpar än i Galiléen. Därav får
man visserligen intet intryck i evangelierna, som
äro skrivna på en tid då de kristna ville bringa
i glömska – och kanske verkligen redan hade
glömt – att deras samfund hade haft sitt ur­
sprung i en judisk frihetsrörelse. Men Josephus

talar med starka ord (i de bello judaico) om
befolkningens mod och krigsduglighet.
Då folkspråket var arameiska, kan den gali­
leiska befolkningen antagas ha varit övervä­
gande semitisk. Men också grekiskan i dess sen­
hellenistiska vulgärform har sannolikt varit gan­
ska mycket talad och förstådd; i evangeliets
förteckning på »de tolv» äro två av namnen
rent grekiska, Andreas och Filippos. (»Apostel­
katalogen» kan förmodas vara sammansatt av
namn på kända medlemmar av den äldsta för­
samlingen, som troddes ha varit med från bör­
jan. Tolvtalet anses ha blivit valt för att sym­
bolisera Israels tolv stammar, och namnen vari­
era en smula i de olika evangelierna.)
Den skriftlärda judendomens representanter i
Galiléen ha med stor och knappast dold ring­
aktning sett ned på befolkningens breda lager,
som de ha räknat till »dem som icke känna
lagen». Till gengäld ha evangelierna skildrat
dessa »fariséer och skriftlärda» som en samling
av fullkomliga idioter. Det är dock icke givet
att fiendskapen mellan Jesus och fariséerna i
verkligheten har varit så skarp som man får
intryck av i evangelierna. I en av de källor,

som Lukas har använt, blir Jesus ibland invi­
terad till gästabud hos fariséer, och av fariséer
blir han varnad för Herodes Antipas anslag.
Det anförda Markusstycket slutar med att
Jesus låter döpa sig av Johannes. Den legenda­
riska utsmyckning, som den därpå följande be­
rättelsen om dopet har fått, kan icke beröva
själva sakuppgiften dess historiska trovärdig­
het. Evangeliets tendens går ut på att visa,
att denne Jesus från Galiléen var Kristus, guds
son. Men guds son kan icke gärna ha fått den
bisarra idén att låta döpa sig av en väckelse­
predikant med »ett bättringens dop till syn­
dernas förlåtelse». Berättelsen om dopet kom­
mer då i den mest avgjorda strid med skriftens
hela tendens. Men den har redan varit alltför
fast rotad i traditionen för att evangelisten
skulle kunna förbigå den, och Markusevange­
liets författare, som icke har varit någon starkt
reflekterande natur, har helt säkert icke märkt
motsägelsen. Matteus har däremot märkt den
och känt sig ganska besvärad av den; i sin
berättelse om dopet, vari han i det sakliga
följer Markus, har han givit luft åt sina be­
tänkligheter genom att låta Johannes säga:

»Jag behövde döpas av dig, och du kommer till
mig!» – Då svarade Jesus och sade till honom: »Låt
det nu så ske; ty det höves oss att uppfylla all rätt­
färdighet.»

Och med en liten suck uppfyller evangelisten
»all rättfärdighet» och berättar om dopet, efter­
som den saken nu en gång var fastslagen av
traditionen och icke kunde trollas bort.
På mer än ett ställe hjälper oss Matteus just
genom sina försök att ändra och förbättra en
redan föreliggande tradition att se, på vilka
punkter denna tradition är gammal och äkta.
Författaren till det fjärde evangeliet har gått
mera radikalt till väga. Liksom Matteus har
han insett, att det inte passade sig för guds
son, som nu helst skulle anses själv ha in­
stiftat dopet, att låta döpa sig av Johannes,
och då han i sitt förhållande till traditionen
är alldeles fördomsfri, har han helt enkelt stru­
kit hela berättelsen om dopet och låter i stället
Jesus själv uppträda som döpare och konkur­
rent till Johannes. »Ty där fanns mycket vatten»,
upplyser han med en uppfriskande naivitet, som
annars icke är utmärkande för denne spets­
fundige och utspekulerade författare.
Vi ha i berättelserna om Jesu dop ett vackert

exempel på tillämpningen av den tredje satsen
i grundreglerna för källkritik: ett drag av äkta
tradition, vars äkthet blott kan bestyrkas av
senare författares teologiska betänkligheter och
därur härledda försök att skaffa det ur världen.
Berättelsen om dopet låter oss skymta, hur
Jesus har kommit in på den farliga och törn­
beströdda messiasbanan. Han har som ung man
slutit sig till Johannes döparen som hans lär­
junge och anhängare, från början kanske utan
en tanke på att själv försöka sig som messias,
han har snart utmärkt sig och kommit i främsta
ledet i den messianska rörelsen, och vid Johan­
nes död har han stått som arvtagaren – ett
tungt arv att lyfta.

Men sedan Johannes hade blivit satt i fängelse, kom
Jesus till Galiléen och predikade Guds goda budskap och
sade: »Tiden är fullbordad och Guds rike är nära; gören
bot och tron det goda budskapet.» (Mark. 1:14, 15.)

(I stället för det goda budskapet har
kyrkobibeln här ordet evangelium. En så­
dan »översättning» är alldeles oförsvarlig. Den
tanklöse eller mindre kunnige läsaren, som icke
känner ordets betydelse, måste ju tro att det
är fråga om det skrivna »evangelium» som han
just har för sig.)

»Guds rike» är det efterlängtade messiasriket,
och innehållet av det goda budskapet är,
att detta rike nu står för dörren. Den historiska
reminiscens, som sannolikt gömmer sig här,
ligger i upplysningen att Jesus först efter Jo­
hannes fängsling – eller efter hans död, som
torde ha följt mycket snart efter – har börjat
uppträda som messias eller av det messianska
partiet börjat betraktas som sådan.



3.

Markusevangeliet omtalar också Jesu när­
maste släktingar och hans förhållande till dem.
Det heter i 3:20, 21, där scenen tycks vara i
Kapernaum:

Och när han kom hem, församlade sig folket åter,
så att de icke ens fingo tillfälle att äta bröd. Då nu
hans närmaste fingo höra härom, gingo de åstad för att
taga fast honom; ty de menade, att han var från sina
sinnen.

Då det icke i det föregående har berättats
något som har kunnat ge anledning till en
sådan farhåga just vid det tillfället, tycks
evangelistens mening vara att angiva Jesu när­
maste anförvanters allmänna tanke om honom.

Efter de anförda raderna följer den scen, där
»de skriftlärda, som hade kommit ned från
Jerusalem», förklara honom vara »besatt av
Beelzebul», vilket är ett annat uttryck för sam­
ma uppfattning av hans mentala tillstånd. Och
efter detta avbrott fortsätter berättelsen om
hans närmaste:

Så kommo nu hans moder och hans bröder, och de
stannade därutanför och sände bud in till honom för
att kalla honom ut.

Modern och bröderna tyckas således bo i
Kapernaum, så vida man icke får tänka sig,
att de ha kommit från den icke namngivna
fädernestaden för att »taga fast honom».
Ännu har författaren icke sagt något om
moderns och brödernas namn. Det kommer i
kap. 6:1–3.

Och han gick bort därifrån (från en icke närmare an­
given ort) och begav sig till sin fädernestad, och hans
lärjungar följde honom. Och när det blev sabbat, be­
gynte han undervisa i synagogan. Och folket häpnade,
när de hörde honom; de sade: »Varifrån har han fått
detta? Och vad är det för vishet, som har blivit
honom given? Och vadan dessa stora kraftgärningar,
som göras genom hans händer?»

Så långt måste läsaren tro, att Jesus har
väckt allmänt bifall och beundran i fäderne­

staden; fortsättningen kommer därför ganska
överraskande:

Är då denne icke husbyggaren, som är Marias son
och broder till Jakob och Joses och Judas och Simon?
Och bo icke hans systrar här hos oss? Så togo de an­
stöt av honom.

Fadern nämnes icke; Markusevangeliets för­
fattare tycks icke ha känt hans namn. Först
de senare evangelisterna ha upptäckt, att han
hette Josef, och givit honom det yrke som
här tillägges sonen. Med husbyggare (tekton)
torde i Palestina, där husen alltid ha byggts
av sten och tegel, ha menats murare. Den senare
legendbildningen fann inte detta yrke fint nog,
men gjorde Josef till en konstfärdig snickare,
som förfärdigade dyrbara lyxmöbler åt konung
Herodes. Och varje spår av att »guds son» själv
hade utövat ett hantverk utplånades naturligt­
vis sorgfälligt; det är blott i Markusevangeliet
man finner det. Däremot går traditionen om det
mindre goda förhållandet mellan Jesus och hans
närmaste anförvanter, nästan utplånad i Matteus
och Lukas, på nytt igen i det fjärde evangeliet.
Saken är den, att Johannesevangeliets författare,
som i annat sammanhang skall visas, sannolikt
icke har betraktat Maria som Jesu »verkliga» mor.

Av Jesu bröder (som senare av den katolska
kyrkan gjordes till Josefs söner i ett fingerat
tidigare äktenskap) är »Jakob, herrens broder»
omtalad redan i de paulinska breven och sedan
i Apostlagärningarna; han synes ha varit högt
ansedd i den äldsta församlingen. Om hans
anseende vittnar bland annat det sakförhållan­
det, att en fornkristen skrift, »Jakobs brev», har
fått hans namn och blivit intagen i den kristna
bibeln. Även de andra bröderna ha kanske, sedan
tron på Jesu uppståndelse börjat sprida sig
och kasta glans över familjen, slutit sig till
de Jesustroende. Enligt Eusebius från Cæsarea,
»Kyrkohistoriens fader», som skrev i fjärde år­
hundradet, blev brodern Simon den andre bi­
skopen i Jerusalem.

*

I den redan flyktigt omnämnda episoden med
»Beelzebul» möter oss ett luftdrag från den
lägre folktro, som har varit rådande i den äldsta
församlingen och allt framgent bland mängden
av kristna och som naturligtvis också har delats
av Jesus och hans anhängare, som alla tillhörde
den galileiska allmogen. Han har kanske i
sina besvärjelser – till vilka det, som redan

nämnt, krävdes namn på gudar eller demo­
ner – använt just detta namn, som därför har
fäst sig i traditionen. Den mera populära formen
Beelzebub (»flugornas herre») härrör från en
textvariant, som har legat till grund för äldre
svenska bibelöversättningar. Namnet Beelzebul
förklaras i Grimms lexikon till N. T. betyda
»gödselhögens herre»; senare filologer ha en
annan tolkning: »bostadens herre». I så fall
är denne Beelzebul kanske en orientalisk släk­
ting till vår gamle vän hustomten, men mera
illasinnad, åtminstone sedan han från ett gudom­
ligt väsen, husets skyddsande, blivit degraderad
till en demon. Som sådan har han i alla hän­
delser – vilken av namnets betydelser som
än är den rätta – haft en mycket underordnad
ställning, och Matteus gör honom alltför stor
ära då han befordrar honom till »demonernas
arkont» eller djävlarnas överste.
Det är i detta sammanhang »synden mot
den helige ande» omtalas i ord, som ha före­
fallit många samvetsömma kristna så ödesdigert
gåtfulla. Texten är dock, skulle man tycka,
tydlig nog: synden mot den helige ande, den
synd som aldrig kan förlåtas, består i att säga,
att Jesus var besatt av demonen Beelzebul.

Men det är naturligtvis alldeles för enkelt för
allvarligt tänkande kristna; skriftens ord måste
ha en djupare mening. De ha sökt den i snart
ett par tusen år, och de söka den ännu.



4.

Det kan icke väntas av en messias, att han
skall förkunna någon ny lära; minst av allt
en ny religion. Själva messiastron har ju sin
rot och hela sitt liv i en urgammal religiös
tankesfär, av vilken varje messias själv måste
ha varit genomträngd för att alls kunna upp­
fatta sig som en sådan och för att kunna vinna
anhängare som sådan. Det äldsta evangeliet låter
icke heller Jesus förkunna något, som av någon
enda i samtiden har kunnat uppfattas som en
ny lära.
Jag minns ännu min överraskning, då jag en
gång som gymnasist under morgonbönen –
medan en av skolans kristendomslärare höll
den vanliga lilla tiominuterspredikan, som ingen
hörde på – satt och bläddrade i min skolbibel
och därvid råkade få upp detta ställe i Markus­
evangeliets första kapitel (men jag har inte

min skolbibel i behåll och citerar därför efter
den nu gällande översättningen):

Sedan begåvo de sig in i Kapernaum; och strax, på
sabbaten, gick han in i synagogan och undervisade. Och
folket häpnade över hans förkunnelse; ty han förkun­
nade sin lära för dem med makt och myndighet, och
icke såsom de skriftlärde.

Nu väntade jag naturligtvis något om läran,
men i stället följer:

Strax härefter befann sig i deras synagoga en man,
som var besatt av en oren ande. Denne ropade och
sade: »Vad har du med oss att göra, Jesus från
Nasaret? Har du kommit hit för att förgöra oss? Jag
vet vem du är, du Guds Helige!» Men Jesus tilltalade
honom strängt och sade: »Tig, och far ut ur honom!»
Då slet och ryckte den orene anden honom och
ropade med hög röst och for ut ur honom.
Och alla häpnade, så att de begynte fråga varandra
och säga: »Vad är detta? Det är ju en ny lära,
med makt och myndighet. Till och med de orena
andarna befaller han, och de lyda honom.»
Och ryktet om honom gick strax ut överallt i hela
den kringliggande trakten av Galiléen.

Den »nya läran» föreföll mig högst besyn­
nerlig. Jag kunde inte komma underfund med
vari den egentligen bestod. Någon av våra
kristendomslärare hade väl, förmodar jag, under
någon lektion förklarat för oss, att dessa djävuls­
utdrivningar (på den tiden kallade läraren ännu
de onda andarna för djävlar, man var inte så

rädd för svärord som senare) var tidens form
för botande av vissa sjukdomar. Men den nya
läran? Vari bestod den?
Jag visste inte som gymnasist, att »Markus»
var en ganska klen skriftställare och att han
dessutom skrev på ett språk som icke var hans
modersmål. Det förklarar, att han så ofta ut­
trycker sig litet bakvänt. Annars hade han
kanske kunnat finna ett bättre uttryck än »en
ny lära» – för något som ingenting har att
göra med någon »lära». Det nya, som han ville
ge sina läsare ett starkt intryck av, var detta:
att nu hade äntligen messias kommit – den
rätte messias, som genom sin makt över de­
monerna visade sin gudomliga exousia –
översättningens »makt och myndighet» –
och sin egenskap av »guds son». Ty att messias
skulle vara guds son, det var för denna gali­
leiska proselytallmoge en nedärvd och out­
rotlig föreställning, långt viktigare än att han
skulle vara »Davids son» – fast han naturligt­
vis också gärna kunde vara det, om det nöd­
vändigt skulle så vara. Väl var han icke den
förste messias som genom demonutdrivningar
tycktes ha visat sin gudomliga fullmakt; men
utgången hade visat, att de föregående hade

varit falska messiasar, de hade således själva
varit under de onda andarnas makt och »ut­
drivit Beelzebul med Beelzebul». Men här var
intet sådant misstag möjligt. Ty evangelisten
vet, att den messias, som han här berättar om,
har uppstått från de döda och sitter på guds
högra hand och snart skall komma igen som
»människosonen» på himmelens skyar, som
skrivet står hos profeten Daniel.
Vi befinna oss här i en föreställningsvärld,
som i vår tid har blivit så främmande även
för troende och i egen tanke ortodoxa kristna,
att de knappast med uppriktighet kunna säga
sig förstå något av den eller hämta någon upp­
byggelse av denna eller andra liknande berät­
telser om djävulsutdrivningar, som skola bevisa
att demonbesvärjaren var guds son och världens
frälsare. Allra minst när berättelsen, som det
någon enstaka gång händer, har ett stänk av
humor – som i historien om hur Jesus utdrev
en legion av djävlar ur en besatt i »gerase­
nernas land» och tillstadde de husvilla stackars
satarna att i stället fara in i en svinhjord, som
genast hoppade i sjön och drunknade. Det kan
nämligen inte finnas ringaste tvivel om att
evangelisten här för omväxlings skull har velat

berätta en rolig historia. Dock, i U. S. A.
sätter man kanske värde på den. I alla hän­
delser ha sådana historier varit omtyckta i
samtiden och ett verkningsfullt led i den mes­
sianska agitationen.
Religiös vandringspredikant och ledare av en
politiskt-nationell frihetsrörelse – det är en
kombination som förefaller den nutida europei­
ska civilisationen till den grad främmande att
många torde vägra att tro på den. Men i Orien­
ten har en sådan kombination varit en alldaglig
företeelse från urminnes tid till den dag som
i dag är. Det är då också en given sak, att
Jesus har varit en sådan vandrande predikant.
Hans predikan har naturligtvis gått ut på »bot
och bättring» och framför allt, som det äldsta
evangeliet gång på gång bestyrker, på att »him­
melriket är nära» – med andra ord: att mes­
sias var kommen. Men i övrigt sakna vi –
som i ett särskilt kapitel skall visas – så gott
som alla trovärdiga upplysningar om innehållet
av hans förkunnelse. Blott så mycket kunna
vi se, att den Jesus, som möter oss i de äldre
evangelierna, i allt tycks dela sin tids och sitt
folklagers religiösa föreställningar. Han har i
intet fall varit någon religiös nyskapare.

Men i ett avseende har hans lära, utan att
ens i den punkten vara ny, kommit i strid med
»fariséernas och de skriftlärdas», eller med ett
flertal bland dem: han har varit en avgjord
motståndare till den gamla offerkulten. I sitt
kommentarverk till »De tre äldre evangelierna»
har Johannes Weiss (eller kanske Wilhelm Bous­
set, som efter Weiss död har bearbetat det) på
tal om Lukasevangeliets liknelse om »den barm­
härtige samariten» påpekat, hur prästen och
leviten där omtalas med en ovilja, som »mot­
svarar en vid den tiden utbredd folkstäm­
ning mot tempelkulten och offren». En sådan
folkstämning har stått i nära samband med en
allmänt utbredd harm över de maktägande Jeru­
salemsprästernas onationella och underdåniga
ställning till främlingsväldet. Jesus har påtag­
ligen delat denna folkstämning och gjort sig
till talsman för den – ett ämne som skall
vidare utvecklas då vi nå fram till den av­
görande episod, som på det teologiska språket
kallas »templets rening».
Huvudorsaken till det hat mot »fariséerna
och de skriftlärda», som har fått uttryck i evange­
lierna och som snart utvidgas till att omfatta
judarna överhuvud, har dock varit den, att de

första släktleden av kristna i den skriftlärda
judendomens representanter ha sett sina mest
fruktade fiender. Och detta hat kan utan tvivel
ledas tillbaka till Jesus själv och hans när­
maste krets. »Fariséerna och de skriftlärda» ha
dels varit motståndare till alla messianska rö­
relser, av vilka de blott ha fruktat olycka för
sitt folk, dels och i synnerhet ställt sig av­
visande mot en galileisk messias. Kanske ha
de också haft sina tvivel på hans personliga
kvalifikationer för uppgiften.

*

En ny lära har ingen väntat av den nye
messias – men väl att han skulle göra tecken
och under, framför allt utdriva demoner och
bota sjuka. Det ligger i tingens egen natur,
att det har varit den messianska agitationens
sak att ombesörja det allra mesta av vad som
i det fallet krävdes. Begäret efter det under­
bara var stort, lättrogenheten icke mindre, och
all erfarenhet från äldsta till nyaste tid lär
oss, att tillgången knappast på något annat
produktionsfält så lätt kan bringas upp till
att svara mot efterfrågan.

Det har dock icke kunnat undgås, att en
och annan gång några klentrogna – i evange­
liet naturligtvis fariséer – icke ha velat nöja
sig med ryktet om hans stora kraftgärningar
men begärt att själva få se något prov på dem.
Om ett sådant fall berättas det i 8:11, 12.
Fariséerna »ville sätta honom på prov och be­
gärde av honom något tecken från himmelen».

Då suckade han ur sin andes djup och sade: »Varför
begär detta släkte ett tecken? Sannerligen säger jag
eder: Åt detta släkte skall intet tecken givas.»

Helbrägdagörelse genom tro – nämligen ge­
nom den sjukes tro, likgiltigt på vem och lik­
giltigt på vad – är dock ett så välbekant och
ofta konstaterat faktum att det inte finns den
ringaste orsak att betvivla, att Jesus lika väl
som så många nutida kvacksalvare och lantliga
naturläkare har utfört åtskilliga sådana hel­
brägdagörelser.
»Och ryktet om honom gick strax ut över
hela den kringliggande trakten av Galiléen.»

*

Jag har i det föregående försökt draga upp
de svaga och starkt övermålade konturer, som

kunna skönjas bakom de första kapitlen av
Markusevangeliet. En galileisk messias, som
redan före sitt uppträdande som sådan med
all sannolikhet har varit verksam i den messi­
anska rörelsen, har av omständigheterna förts
fram till det farliga värvet. Av omständig­
heterna – och naturligtvis också av sina per­
sonliga egenskaper, om vilka dock varken Mar­
kusevangeliet eller någon annan skrift har läm­
nat oss några upplysningar av den art, att de
kunna komma i betraktande. Om arten av hans
begåvning kunna vi då blott draga den slutsats
som påtvingar sig själv: att han har varit en
man med den förmåga att vinna stora skaror
av anhängare, som varje messias och varje folk­
ledare måste äga. Den som nödvändigt vill
veta något därutöver blir nödsakad att hitta
på det själv.
Sedan Markusevangeliet i sjätte kapitlet har
berättat om »utsändandet av de tolv» och om
Johannes döparens död, som enligt evangelistens
upplysning har ägt rum tidigare, upptages hela
mellanpartiet, fram till intåget i Jerusalem, av
berättelser om helbrägdagörelser och andra
tecken och under. Bekymrade kommentatorer
ha ofta beklagat bristen på kronologisk ordning

i dessa berättelser. Vi måste emellertid ursäkta
Markus att han har avstått från alla försök
att bringa kronologisk reda i en samling mira­
kelhistorier, som aldrig ha hört hemma i verk­
lighetens värld – vilket han visste lika bra
som vi, och bättre än åtskilliga av oss.
En och annan har kanske under läsningen
av Markus eller Matteus gjort sig den triviala
frågan: vad levde han av? Svaret på denna
fråga finner man i en av de särskilda källor,
som Lukasevangeliet har följt, i början av
kap. 8:

– – –  Och med honom följde de tolv, så ock
några kvinnor, som hade blivit befriade från elaka
demoner och botade från sjukdomar: Maria, som kalla­
des Magdalena, ur vilken sju onda andar hade blivit
utdrivna, och Johanna, hustru till Herodes’ fogde Kousas,
och Susanna och många andra, som tjänade
dem med sina ägodelar.

Jag känner ingen myt om en solgud, vari
något liknande drag förekommer.



5.

Jag har redan ett par gånger använt en term,
som jag tror är ny och som i alla händelser
måste för en stor mängd läsare ha nyhetens

obehag: den messianska agitationen. I sådant
som man icke har haft anledning eller tillfälle
att närmare studera brukar man ju följa den
gängse meningen, och enligt den gängse me­
ningen har Jesus varit ett slags idealiserad
kristlig missionspredikant. Man glömmer att han
var en messias.
Naturligtvis föreställer sig ingen, att detta ord
för de galileiska allmogemän, som i honom sågo
messias och korade honom till sin hövding,
skulle ha haft någon annan betydelse än den
hävdvunna:

Vi hoppades att han var den, som skulle befria Israel.
(Luk. 24:21.)

Men man föreställer sig under intryck av
oftast halvglömda reminiscenser från evange­
lierna, att han själv har inlagt en helt annan,
för samtiden okänd och otillgänglig mening
i ordet messias. Evangelierna förutsätta näm­
ligen att han var allvetande, att han profete­
rade om sitt lidande och sin död, att han
förutsade sin uppståndelse och förkunnade sin
återkomst på himmelens skyar, i det då levande
släktets lifstid, för att införa messiasriket på
jorden. Allt detta är församlingstro från den
äldsta kristna tiden. Den levande messias har

aldrig varit invigd i den och aldrig vetat annat
än att messias var »den, som skulle befria
Israel».
»Mitt rike är icke av denna världen», låter
Johannesevangeliets författare Jesus säga till
Pilatus. Dessa ord äro skrivna av en författare,
som ville göra om hela Jesushistorien i en
mera tidsenlig anda. Och de äro skrivna i en
tid, då tron på »människosonens» återkomst för
att införa ett jordiskt messiasrike redan för
länge sedan hade vissnat bort och blivit ersatt
med tron på »yttersta domen» – som även
den började blekna mer och mer.
Samma författare har dock i en av sina gamla
källor sett en skymt av det rätta sammanhanget
och givit den äkta traditionen en liten plats
i den romantiserade formen att »judarna tänkte
komma och med våld föra honom med sig och
göra honom till konung». (Joh. 6:15.)
Och samma författare låter översteprästerna i
rådet besluta messias undergång – därför att
han hade uppväckt Lazarus från de döda. Det
är icke så lätt att sätta sig in i en sådan
tankegång, men författaren hjälper oss på spå­
ret genom att låta en rådsherre säga:

Om vi låta honom så fortfara, skola alla tro på
honom, och romarna komma då och taga
ifrån oss både land och folk. (Joh. 11:48.)

För att en undergörare uppväcker döda?
Nej, men om messias får ett stort parti, bryter
upproret ut – och då komma romarna!
Så omisskänliga spår har den äkta traditionen
avsatt till och med i det sena Johannesevangeliet.
Evangelierna tala aldrig om någon messiansk
propaganda mot romarväldet. Hur förklarar
man då att han kunde bli ansedd som messias?
Evangeliernas svar på denna fråga lyder: eme­
dan han uppväckte döda och gjorde många
andra stora undergärningar. För de kristna har
detta svar naturligtvis alltjämt sin fulla gil­
tighet. Men den nyprotestantiska teologien, som
gör aktningsvärda försök att följa en historisk
tankegång, har nödgats kassera denna förkla­
ring utan att dock kunna ersätta den med en
annan. Det tycks mig dock som om evange­
liernas förklaring icke alldeles borde förbises:
den torde innehålla en viktig och för övrigt
närliggande historisk fingervisning. Visserligen
har icke messias vunnit några anhängare genom
att uppväcka döda eller göra andra underverk –
men väl ha vilda historier om underverk haft

en betydelsefull uppgift att fylla i den messian­
ska agitationen. Det är upplysande nog, att
Josephus betecknar Theudas och andra messian­
ska agitatorer som »trollkarlar».
Icke heller har han vunnit skaror av fanatiska
anhängare genom att predika: älsken edra
ovänner! Ingen Herodes skulle ha misstyckt en
sådan predikoverksamhet, alla fariséer och skrift­
lärda skulle ha instämt, men inga skaror av
hänförda och uppfanatiserade pilgrimer skulle
då vid en påsk i Jerusalem ha hälsat predikanten
som »Davids son», och ingen Pilatus skulle ha
dömt honom till döden som »judarnas konung».
Det är då en alldeles oomtvistlig sak, att
ingen messias har kunnat vinna anhängare som
sådan annat än genom att uppträda som messias
i detta ords hävdvunna och för samtiden enda
mening. Men ingen messiansk rörelse kan tän­
kas utan en messiansk propaganda med mes­
sias som huvudperson.
Däremot strider icke evangeliernas uppgift,
att Jesus icke har i förtid velat öppet prokla­
mera sig som messias. Denna uppgift har tvärt­
om i hög grad sannolikheten för sig. Att för­
kunna sig själv som messias måste alltid ha
varit en ömtålig sak. Sannolikt har icke heller

en Theudas eller en Judas från Galiléen, om
vilkas uppträdande ingenting är känt i enskild­
heter, vågat sig på något sådant. Det tycks
ligga i sakens natur, att proklamerandet av en
ny messias övervägande måste ha varit an­
hängarnas och propagandans sak.
Om denna propaganda ha evangelierna blott
lämnat oss dunkla och oavsiktliga antydningar,
som dock på sina ställen ha råkat bli mera
genomskinliga än evangelisterna ha tänkt sig
eller själva förstått.
Lyckade »demonutdrivningar» ha icke varit
något så ovanligt (jfr. Mark. 9:38–40 och
Apg. 19:13–17, anförda i »Historisk existens»)
att de av sig själva ha kunnat väcka något
större uppseende. Därvid har propagandan
hjälpt till; den har kraftigt utbrett tron på den
nye Messias, och med den växande tron ha
också de lyckliga resultaten ökats.
I Mark. 6:12 berättas i fromma ord om »ut­
sändandet av de tolv»:

Och de gingo ut och predikade, att man skulle göra
bättring; och de drevo ut många onda andar och
smorde många sjuka med olja och botade dem.

Genom ett förbiseende, som kanske beror
på rent slarv, glömmer evangelisten här det

viktigaste; de skulle naturligtvis framför allt
förkunna, att himmelriket var nära: att
messias var kommen. Närmare instruktioner ha
knappast varit behövliga. De ha även utan dem
icke försummat att utbreda ryktet om honom
och om hans stora och underfulla kraftgär­
ningar. De ha helt säkert icke heller glömt
att säga kraftiga ord om »Herodes surdeg»:
att upphetsa folkstämningen mot den hatade
herodianska dynastien. Icke heller »fariséernas
surdeg» – det hierarkiska partiets kryperi för
främlingsväldet – torde de ha förbigått med
tystnad. Matteus har en mera utförlig instruk­
tion för »apostlarna»; dess ingredienser ha av
den fackmässiga textkritiken hänförts till den
»Logiakälla» (varom mera i annat sammanhang)
som även Lukas har använt. Matteus har icke
glömt det obligata: »himmelriket är nära». Åt­
skilliga av de »Jesuord», som sedan följa, röja
tydligt sitt ursprung från en senare tid, men
icke alla. Det är här det bekanta ordet före­
kommer: »Varen kloka som ormar och menlösa
som duvor.» Här är också en tanke, som i
mera intetsägande form finns antydd redan hos
Markus, närmare utförd:

Vad jag säger eder i mörkret, det skolen I säga i
ljuset, och vad I hören viskas i edert öra, det skolen I
predika på taken. (Matt. 10:27.)

Sådana ord ha knappast någon närliggande
tillämpning på den situation vari kristna mis­
sionärer befunno sig på den tid, då Matteus­
evangeliet (eller Logiakällan) nedskrevs, och
ingen tänkbar tillämpning alls på förkunnandet
av de moraliska och människovänliga senten­
ser, som populärt gå under namnet »Jesu lära».
Att man skall älska sina ovänner o. s. v. –
sådant har ingen behövt säga i mörkret eller
viska i örat på förtrogna anhängare. I stället
ha de en så tydlig smak av konspiration och
av halvt hemlig, halvt öppen propaganda för
en farlig sak, att man nästan kunde frestas
att tro på deras äkthet – ett förträffligt lösen­
ord för den messianska agitationen.

I skolen icke mena, att jag har kommit för att
sända frid på jorden. Jag har icke kommit för att
sända frid, utan svärd. (Matt. 10:34.)

Också detta ord har Matteus anbragt i in­
struktionstalet till apostlarna. Jag vet inte hur
man egentligen föreställer sig, att den lära
som förkunnas i »bergspredikan» skulle kunna

få en sådan verkan. Det är agitationen för det
heliga kriget som här är antydd.
I Johannesevangeliet förekommer inga publi­
kaner; författaren har inte tyckt om, att guds
son umgicks med sådant folk, och han har
inte förstått varför han gjorde det. Det ha
kanske inte heller de äldre evangelisterna för­
stått, men de ha följt traditionen. De »publi­
kaner», som förekomma i evangelierna (ordet
beror på en traditionell, men dålig översätt­
ning) äro blott underordnade funktionärer i de
verkliga publikanernas (tull- och skatteförpak­
tarnas, ofta sammanslutna i aktiebolag) tjänst;
dessa voro ofta utlänningar och alltid med
starka intressen förbundna med den romerska
statsmakten. (En sådan publikan i stor stil var
den alexandrinske juden Alexander, en av tidens
Rothschildar, broder till filosofen Filon.) Det
har tydligen legat i en messias intresse att
draga på sin sida så många som möjligt av
de judar, som av fattigdom eller snikenhet hade
trätt i främlingsväldets tjänst, och uppvigla dem
mot deras principaler. De ha genom sitt yrke,
som placerade dem i samfärdselns knutpunkter
– genom Kapernaum, där en av evangeliernas
»publikaner» var stationerad, gick den stora

handelsvägen till Damaskus och Babylon –
haft tillfälle att tala med mycket folk och kun­
nat göra propagandan icke föraktliga tjänster.
Av publikaner i gränsstäderna ha de pilgrims­
skaror, som strömmade till Jerusalem vid de
stora högtiderna och med vilka den messianska
agitationen i hög grad måste ha räknat, ofta
kunnat få viktiga nyheter och vägledande under­
rättelser om ställningar och förhållanden för
dagen.
Det har alldeles övervägande varit bland de
fattigare klasserna den nye messias, och utan
tvivel också hans föregångare, har sökt och
funnit sina anhängare. Uppriktiga patrioter,
som voro gripna av tidens messiaslängtan, har det
säkert också funnits bland de lyckligare lottade,
men de ha icke kunnat undgå att till en viss
grad se och uppskatta det romerska världsväl­
dets goda sidor och framför allt att veta något
mera om dess styrka än Jesus och hans an­
hängare. Och de ha naturligtvis icke önskat
några sociala omvälvningar. Det är mot dem
Jesus vänder sig i sina agitationstal: »Ve eder,
I rika! Ve eder, I som nu ären mätta, ty I
skolen hungra! Ve eder, som nu len, ty I skolen
sörja och gråta!» I liknelsen om den rike man­

nen och den fattige Lazarus ligger den enes
hela vederstygglighet i hans rikedom, den andres
hela förtjänst i hans fattigdom. Intet tvivel om
att Jesus har känt ett uppriktigt proletärhat
till de rika.
Vad evangelisterna ha låtit oss skymta av
den messianska agitationen är av naturliga skäl
ytterst obetydligt. De ha icke kunnat ha någon
sympati för en sådan agitation och icke för­
stått, att det någonsin har varit fråga om en
sådan. De spår av den, som traditionen hade
bevarat, ha de tolkat i sin egen tids och sin
egen åskådnings anda; »utsändandet av de tolv»
har helt naturligt för dem tett sig som före­
bildligt för deras egen tids kristna propaganda.
Det kan icke betvivlas, att utsändandet av
»apostlar» hör till den äkta traditionen, likgil­
tigt hur många de ha varit och vad de ha
hetat. Dessa apostlar framställas i evangelierna
gång på gång som alldeles otillgängliga för
tanken på »en lidande messias». Gång på gång
visar det sig, att deras uppfattning av messias
är den hävdvunna. De som i Jesus se en helt
och hållet »andlig» messias, det vill säga en
upplyst och snillrik nyskapare på det religiösa
området, finna inga bundsförvanter för en så­

dan mening i hans närmaste samtida bekanta,
sådana de ha blivit framställda i evangelierna.
Dessa apostlar ha varit så olämpliga som möj­
ligt att propagera vad man i en senare tid
betraktade som »Jesu lära», av vilken de enligt
evangelierna ingenting ha förstått. De kunna
blott ha blivit utsända för att driva den mes­
sianska propaganda som de förstodo.
Det ligger i sakens natur och bekräftas också
av all erfarenhet, att den som känner sig kallad
att förkunna nya sanningar för sina medmän­
niskor är hänvisad till att »göra allting själv»;
han sänder inte ut en massa anhängare för att
propagera sina idéer i öster och väster. Van­
ligtvis har han inga anhängare att sända ut.
Det har däremot alltid en messias – och hans
anhängare besörja propagandan långt verknings­
fullare än han kunde göra själv.

*

Anhängare bruka inte göra sina tjänster all­
deles gratis. Men en tronpretendent – och att
messias var en tronpretendent, det har ingen
i samtiden ett enda ögonblick varit i tvivel om
– har ofta ganska klena materiella hjälpmedel.
Hans anhängare äro i stor utsträckning hän­

visade till att draga växlar på en gyllene fram­
tid; hoppet är rosenrött, och landsvägsriddaren
av i dag kan i morgon vara en av rikets stor­
dignitärer. Men bestämda löften i det hänse­
endet ha naturligtvis alltid sitt stora värde:

Då trädde Jakob och Johannes, Sebedeus söner, fram
till honom och sade: »Mästare, vi skulle vilja att du
lät oss få, vad vi nu tänka begära av dig.» Han frågade
dem: »Vad viljen I då att jag skall låta eder få?»
De svarade honom: »Låt den ene av oss i ditt majestät
få sitta på din högra sida och den andre på din
vänstra.» (Mark. 10:35–37.)

Jag erinrar mig ännu från mina uppväxtår,
att detta bibelställe var bland dem som allra
starkast utmanade min kritik. Läraren hade
naturligtvis förklarat för oss att det här var
fråga om »himmelriket», och ingen tänkte sig
på den tiden annat än att därmed menades
den eviga saligheten. Denna begärlighet efter
höga rangplatser i himlen föreföll mig till den
grad dårhusmässig, att jag miste all aktning
för de heliga apostlarna, kyrkans vördnads­
värda fäder. Jag gjorde dem orätt; det
var eftervärlden som var litet dum, inte de.
De visste mycket väl vad de ville. Det är icke
den eviga saligheten det är fråga om på detta
ställe, det är ämbeten och rangplatser i det

messiasrike, som de hoppades med det sna­
raste kunna införa med sin messias hjälp, och
han med deras.
»Det är obetingat nödvändigt, att vi här se
bort från vårt moderna språkbruk», säger den
fromme och lärde Johannes Weiss i det nämnda
kommentarverket på tal om »himmelriket». I
fortsättningen uttrycker han sig visserligen min­
dre tydligt än jag – han var ju kristen och
teolog – men ingen kan gärna vara i tvivel
om vad han menar.
Det svar, som evangeliet lägger Jesus i mun­
nen, innehåller en profetia om hans lidande
och död och kommer således ur historisk syn­
punkt icke i betraktande. Man kan icke därför
avvisa den föregående berättelsen som legen­
darisk; sådana suppliker ha riktats till varje
messias och till varje tronpretendent. Men vad
messias har svarat i verkligheten, därom tiger
traditionen. Dock – kanske inte alldeles! I
Mark. 10:28–30 talas visserligen om »för­
följelser», vilket vittnar om att detta ställe,
liksom för övrigt allt i evangelierna, har fått
sin form i en senare tid. Men i det löfte om
belöningar, som Jesus här ger Petrus som ord­
förande för apostlarnas fackförening, »redan här

i tiden» och bland annat i form av »jordagods»,
kan dock mycket väl gömma sig en liten lös­
sprängd skärva av den historiska och jordiska
verkligheten. Rättare sagt: där kan alldeles icke
gömma sig något annat.
Messias har icke kunnat avvisa sina verk­
sammaste och mest energiska anhängares väl­
grundade anspråk.



6.

Inför eftervärldens kunskap om det romerska
världsväldets makt måste varje frihetsrörelse i
det lilla judalandet ta sig ut som på förhand
dödsdömd och varje judisk messias som en av
gamla spådomar och egen storhetsdårskap för­
blindad stackars tok. Men varken Jesus eller
de galileiska allmogemän, som korade honom
till sin messias, har kunnat ha någon föreställ­
ning om den romerska världsmakten. De kunde
icke veta vad eftervärlden vet om den, eller
ens vad prästerna och stora rådet i Jerusalem
visste. Dessutom hade denna makt sina svag­
heter – Ferrero kallar den »delvis en jättebluff» –
som de icke behöva ha varit alldeles okunniga
om. De ha utan tvivel hört talas om att den

romerska garnisonen i Jerusalem var ytterst
svag och att ingen romersk militärstyrka av
betydenhet var förlagd i landet eller dess
omedelbara närhet. Den viktiga och utsatta
ståthållarplatsen i Syrien hade stått obesatt i
flera år – ett desorganisationstecken bland
flera under Tiberius ålderdom. Publikanerna,
om icke andra, kunna ha upplyst dem om så­
dant; de hade ju ständigt tillfälle att tala med
resenärer från både långväga och närmare orter.
Herodes Antipas makt kan icke heller ha im­
ponerat dem alltför mycket. Och först och sist:
vad betydde romarna, och vad betydde alla
jordiska herrar och furstar för den, som för­
tröstade på herren Zebaot, härskarornas herre,
och hans löften genom profeterna!
Det mackabeiska frihetskriget hade länge sett
hopplöst ut, och att det till sist lyckades be­
rodde på så märkliga sammanstötande omstän­
digheter att det för de fromma måste ha tagit
sig ut som ett personligt ingripande av Israels
gud.
Också fariséerna och de skriftlärda trodde
på herrens löften genom profeterna. Också i vår
tid leva otaliga människor i den tron att de
»tro på bibeln», och äro dock ganska för­

ståndiga i sitt dagliga liv. Men om någon tar
sig för att handla efter en sådan tro – och
det förekommer verkligen en och annan gång –
blir han av allt förståndigt folk ansedd som
galen.
Det är icke otänkbart att ett uppror mot den
romerska makten kunde ha krönts med en mer
eller mindre tillfällig framgång. Men våra källor
lämna oss alldeles i sticket, om vi vilja försöka
gissa något om de planer, som messias och
hans närmaste förtrogna kunna ha haft och om
deras större eller mindre utförbarhet. Vi kunna
ingenting ana om upprorsförsökets militära och
strategiska förberedelser och dispositioner; allt
sådant har redan den äldsta för oss tillgängliga
traditionen med framgång sökt glömma eller
gömma. Men sådana detaljer har historien icke
heller bevarat i fråga om hans föregångare.
Vi se, att messias rider in i Jerusalem – på
en åsna, som det var föreskrivet av profeten
Sakarja – och blir hyllad som »Davids son»
av en folkmassa, som kan ha bestått av tio­
tusenden eller av tio personer eller möjligtvis
av ingen alls. Vi se, att han gör ett försök att
»rena templet», det vill säga avskaffa offer­
kulten, och vi vet att försöket misslyckades.

Vi få dunkelt höra talas om ett upplopp eller
uppror, som tydligen har blivit kvävt i sin linda
av romersk militär. Och vi få veta, att messias
blir fängslad av den judiska överheten, utlämnad
till den romerske prokuratorn och av honom
efter ett kort förhör dömd till döden som »judar­
nas konung».
Och vi kunna förstå – det vill säga de av
oss som alls kunna förstå något – att han
icke har blivit dömd till döden som judarnas
konung därför att han har predikat, att man
skall älska sina ovänner.

*

Johannesevangeliet låter som bekant Jesus
flera gånger bege sig till Jerusalem och för­
lägger större delen av hans uppträdande dit.
Det senare motsvarar en i fornkristendomen
växande tendens att göra Jerusalem till skåde­
platsen för alla viktiga moment i den heliga
historien: den uppståndnes apparitioner, him­
melsfärden, pingstundret, den första försam­
lingens grundande. Allt detta är legender, men
att Jesus flera gånger har besökt Jerusalem
har i och för sig sannolikheten för sig. Också
i Jerusalem har den messianska rörelsen haft

många anhängare, och messias har knappast
försummat att redan före avgörandet knyta för­
bindelser med dem. För övrigt tycks det ju
nästan ha varit regel, att fromma Palestinajudar
gingo till Jerusalem varje påsk.
I Mark. 11:11 tycks författaren eller hans
källa ha tänkt sig, att Jesus ser Jerusalem
och templet för första gången, men något be­
stämt sägs inte om saken.
I evangeliernas framställning ser man för sig
ett tåg av fromma och fridsamma pilgrimer
som ha brutit upp från Galiléen för att fira
påskhögtiden i den heliga staden. När de kom­
ma till Jeriko blir messias av en blind tiggare,
vars halvt arameiska, halvt grekiska namn Bar-
Timaios evangelisten av någon slump har funnit
bevarat i sin källa, för första gången hälsad
som »Davids son». Det är här, på rent judisk
mark, messias självklara titel.
Det är just under denna fredliga pilgrims­
vandring messias närmaste förtrogna plåga ho­
nom med sina suppliker om belöningar och
äreställen, när han har »kommit i sitt maje­
stät».
Ha dessa pilgrimer varit beväpnade? De ha
i så fall dolt sina svärd eller dolkar under

kläderna; eljest skulle de icke ha blivit in­
släppta i Jerusalem. Markus berättar som en
helt naturlig sak, att en av messias anhängare
»drog sitt svärd», och i Lukas 22:36 förekom­
mer detta Jesuord, som icke står i bergspre­
dikan och som icke heller riktigt skulle passa
i den:

Den som icke har något svärd, han må sälja sin
mantel och köpa sig ett.

Lukas har funnit detta i en av sina särskilda
källor, som de andra evangelisterna icke ha
känt eller åtminstone icke begagnat, men han
har placerat det i ett meningslöst sammanhang,
nämligen strax före messias tillfångatagande
mitt i natten, då det torde ha fallit sig svårt
att få köpa svärd och för övrigt var väl sent
påtänkt. Uttrycket »den som icke har något
svärd» förutsätter ju också, att de flesta redan
hade försett sig därmed. Och fortsättningen har
blivit stympad till obegriplighet:

Då sade de: »Herre, se här äro två svärd.» Han sva­
rade dem: »Det är nog.»

Detta ställe har bragt den fromme kommen­
tatorn Joh. Weiss (eller Bousset) till gränsen
av förtvivlan. Han vet sig ingen annan levande

råd än att tolka detta »det är nog» på det
viset, att Jesus blir trött på detta prat om
svärd (som han dock själv har börjat) och
därför avbryter samtalet. Det tycks mig
dock icke alldeles omöjligt att med en rimlig
gissning rekonstruera den förstörda textens me­
ning. Lukas kan i sin källa ha funnit en mirakel­
historia om hur Jesus (i analogi med bespis­
ningsundren) har förvandlat två svärd till många
tusen, eller lovat göra det. Men då han ville
sätta in denna historia i sin berättelse har han
kommit att tänka på att den i alla fall inte
passade till den utgång, som den messianska
expeditionen fick i verkligheten – och plöts­
ligt satt punkt, för att Joh. Weiss och vi andra
skulle få något att grubbla på.
Därmed må vara hur som helst – ordet om
att svärd måste anskaffas, om man också skulle
sälja sina gångkläder, vittnar tillräckligt om
att den äkta traditionen ganska väl har vetat,
att icke alla deltagare i det fromma pilgrims­
tåget ha varit obeväpnade. Sedan galilén Judas
uppror fanns det ännu beväpnade band av
»dolkmän», fanatiska messianer, som icke ha
tvekat att sluta sig till den nye messias. Tra­
ditionen vill ju också veta, att en av dessa prö­

vade veteraner, Simon med tillnamnet zeloten,
har varit en av messias apostlar, det vill säga
underbefälhavare.
På vår tid, och särskilt på ett så ovanligt
litet religiöst folk som svenskarna (icke ens i
reformationstidens många uppror och inbördes­
krig var hos oss religiös fanatism den verkliga
drivkraften) måste en religiositet, som sätter
dolkar i människornas händer, göra ett ytter­
ligt främmande och nästan overkligt intryck.
Spanjorer och araber ha bättre förutsättningar
för att förstå sådant än vi.
Man närmar sig Jerusalem. Åsnan var då
liksom nu det vanligaste av alla landets fort­
skaffningsmedel, näst de medfödda, och det kan
förmodas, att messias redan hade en åsna att
rida på. Även om det var brist på betalnings­
medel, skulle många fromma ha tävlat om att
ställa en till hans disposition. Men den åsna,
om vilken profeten Sakarja hade spått, måste
naturligtvis i den fromma traditionen ha blivit
anskaffad på något underbart sätt, och därom
berätta evangelierna en liten saga som vi hoppa
över. En något långt driven skepticism har an­
sett det alldeles otänkbart, att något som en
profet hade spått skulle kunna inträffa i verk­

ligheten, och betraktar därför hela historien
om intåget i Jerusalem som en legend. Men
en profet som spår, att messias skall begagna
samma fortskaffningsmedel som de flesta andra,
har dock vissa utsikter att bli sannspådd, och
en messias, som vet att han skall komma
ridande på en åsna, torde icke vara ovillig
att hjälpa profeten därmed.
Josephus anslår tillströmningen av pilgrimer
vid en viss påskhögtid till den fantastiska siffran
av 2,700,000. Överdrifter i fråga om siffror är
en skötesynd hos många gamla historieskrivare,
och uppgiften tål därför en mycket stark reduk­
tion, men i alla händelser ha alla vägar, som
förde till Jerusalem, varit fyllda av pilgrimer
från alla världens kanter. Genom »Fårporten»
(det är inte jag som har hittat på namnet),
ha skarorna från Galiléen och Peréen, från
Syrien, från Damaskus och Palmyra och ända
från Babylon strömmat in. De ha alla under
vägen fått höra, att messias äntligen var kom­
men. »Nu igen!» har kanske en och annan tänkt
i sitt stilla sinne, men de ha alla varit gripna
av spänning, och de flesta, mängden som hel­
het – alltid lättast tillgänglig för enkla och
starka känslor – av hänförelse.

Hosianna!
Välsignad med herrens namn
vare han som kommer!
Välsignat vår fader Davids rike,
som nu kommer!
Hosianna i höjden!

Jag har följt Johannes Weiss översättning av
dessa rader. »Han som kommer» är en messias­
formel. Och Weiss sammanfattar en from och
eftertänksam läsares intryck av intåget i Jeru­
lemsalem med dessa ord:
»Hela scenen ter sig för oss som ett plöts­
ligt utbrytande folktumult. Man firade med
hänförelse den store folkets man. Också röster
av messiansk hänryckning ha med styrka gjort
sig hörda. Jesus har stillatigande funnit sig
i det, som han icke hade avsett.»
Beträffande vad Jesus avsåg befinner sig Joh.
Weiss i samma läge som jag: han kan bara
gissa. Men Weiss gissar galet.
Det är icke vackert av en så from kommen­
tator som Weiss (eller Bousset) att göra Jesus
till en komplett idiot. Ty det måste han ha varit
för att icke inse och avse effekten av ett
intåg, arrangerat i bästa överensstämmelse med
Sakarjas profetia. Man kan med den mytolo­
giska skolan betrakta berättelsen som en legend,

men om man betraktar den som historisk – och
jag ser ingen grund till att icke göra det – är
en förklaring som den Weiss-Bousset vågar
komma med helt enkelt absurd.
Det enda som överraskar i evangeliets fram­
ställning är att detta uppträde icke genast har
föranlett romersk militär att under blodsutgju­
telse splittra mängden och arrestera messias.
Den romerska garnisonens svaghet kan dock
vara en tillräcklig förklaring, i synnerhet om
prokuratorn kanske ännu icke var anländ från
Cæsarea med den kohort, som han brukade
föra med sig som eskort.
Här förtjänar för övrigt Lukasevangeliets
variant av mängdens hyllningsrop ett särskilt
beaktande:

Välsignad vare »han som kommer»,
Konungen, i herrens namn!

Den källa Lukas här har följt har icke lämnat
honom någon möjlighet att tvivla på att mäng­
den här hyllade »judarnas konung».

*

Den kristna kultens påskvecka, som inledes
med palmsöndagen (palmkvistarna äro en upp­
finning av den fjärde evangelisten) har hos en

stor allmänhet framkallat ett klart och tydligt
begrepp om vad som försiggick under denna
ryktbara »svarta vecka». Historikern befinner
sig icke i ett så avundsvärt läge. Och Markus­
evangeliets författare, som annars har ytterst
svaga likheter med en historiker, har icke heller
vetat på långt när så klart besked som den
kyrkobesökande allmänheten nuförtiden. Till på
köpet har han sina skäl att inte ens berätta
allt det lilla han vet och att i stället berätta
åtskilligt annat. Och kronologien har han inte
kunnat hålla reda på, om han ens har försökt
det. Han låter Jesus strax bege sig till helge­
domen och se sig omkring en smula, varefter
han går ut till Betania (2 à 3 kilometer utan­
för den dåvarande stadsmuren) där han stannar
över natten. Nästa morgon eller förmiddag be­
ger han sig åter till templet, och nu följer
»templets rening». De närmast följande dagarna
har han åtskilliga disputationer och kontroverser
med översteprästerna och de skriftlärda, fari­
séer och sadducéer och herodianer. Som vi emel­
lertid snart skall se, kan han knappast ha fått
tillfälle till några sådana disputationer efter
tempelreningen. Det lilla som är att säga om
dem skall därför sägas här.

Först episoden med skattepenningen. På den
tid, då evangelierna skrevos, och redan på den
tid då deras källor ha kommit till, var det
ett viktigt intresse för de kristna att lägga i
dagen sin fullständiga lojalitet och underdånig­
het mot den romerska statsmakten. Åt detta
intresse har Paulus gång på gång givit uttryck,
och i Rom. 13:7 har han givit sin tanke en
form, som tydligen har varit förebildlig för
ordet om skattepenningen: (»Given kejsaren vad
kejsaren tillhör, och Gud vad Gud tillhör»):

Så given åt alla, vad I ären dem skyldiga: skatt
åt den, som skatt tillkommer, tull åt den, som tull
tillkommer, fruktan åt den, som fruktan tillkommer,
heder åt den, som heder tillkommer.

Markusevangelisten har enligt en i och för
sig sannolik tradition varit nära bekant med
Paulus och kanske mer än en gång hört honom
säga dessa och liknande ord i sina missions­
föredrag. Det har då legat nära för honom att
med en liten fyndig novellistisk inramning låta
Jesus uttala samma tanke. Han har icke förstått
hur omöjlig en sådan tanke är i en messias mun.
Icke ens en »andlig» messias kan ju ha menat,
att de romerska inkräktarna skulle ha någon som
helst rätt att kräva skatt av judarna.

Däremot kan ett äkta Jesuord ganska sanno­
likt ha blivit bevarat i det ställe, Mark. 12:35–
37, där Jesus vänder sig mot den skriftlärda
messiastrons doktrin: att messias skulle vara en
ättling av den davidiska dynastien. Joh. Weiss
betvivlar detta ställes äkthet som »Jesuord» av
två skäl. För det första tycker han, obestrid­
ligen med rätta, att Jesus här inte resonerar
vidare klyftigt – ett från Weiss’ ståndpunkt
tungt vägande argument. För det andra anser
han, att hela frågan måste ha saknat all »per­
sonlig förbindelse» med Jesus. Verkligen? Skulle
det vara utan allt personligt intresse för en
galileisk messias av okänd härkomst, som inte
ens kunde räkna sig till Juda stam, att veder­
lägga den för honom något obekväma tron på
messias som »Davids son»?
Efter hans död, då han bland de kristna
troddes ha uppstått från de döda och farit upp
till himlen, är det däremot svårt att inse vem
som skulle ha haft något intresse av att på­
dikta honom denna polemik mot Davidsdoktri­
nen, som ju blev allmänt antagen av de kristna.
Då Markus närmar sig katastrofen i sin be­
rättelse, tycks han plötsligt erinra sig att mes­
sias ännu icke har blivit smord. Han finner

då, att han också har en liten historia om den
saken bland sina papper, och berättar den i
14:3–9.
Lukasevangeliets författare, som av många
skäl kan förmodas ha varit av icke-judisk börd,
har icke uppfattat meningen med denna cere­
moni, men låter kvinnan smörja messias fötter
i stället för hans huvud och gör henne till
på köpet till en »synderska».



7.

Om det i de nyss berörda småepisoderna
skulle finnas något litet historiskt sannings­
korn, för övrigt av ringa vikt, måste de sättas
före »templets rening». Ty det kan blott ha
varit den – åtminstone bland de händelser
som omtalas i evangelierna – som omedelbart
har givit anledning till att messias blev fängs­
lad.
Vi måste således gå ett stycke tillbaka igen
i Markusevangeliet. Jesus har om morgonen
med sina »lärjungar» gått från Betania in till
staden; under vägen har han förbannat ett fikon­
träd för att det icke bar några fikon – vid

påsktiden. »Ty det var icke då fikonens tid.»
Denna saga ger oss naturligtvis icke någon
direkt upplysning om Jesus, men väl om den
andliga nivån bland de första kristna och deras
evangelister.

När de sedan kommo fram till Jerusalem, gick han
in i helgedomen och begynte driva ut dem som sålde
och köpte i helgedomen, och han stötte omkull växlar­
nas bord och duvomånglarnas bänkar; han tillstadde
icke heller, att man bar något kärl genom helgedomen.
(Mark. 11:15,16.)

(I stället för »något kärl» har vår kyrko­
bibel här satt in ordet »någonting». Jag söker
naturligtvis då under strecket i mitt grekiska
N. T. efter en textvariant eller läsart, som möj­
ligtvis kunde motivera en så besynnerlig över­
sättning. Men det finns ingen.)
Man kan fatta detta skriftställe på två olika
sätt. Antingen som en legend, vars inspirations­
källa i så fall blott kan ha varit en från den
äldsta kristna församlingens sida fientlig in­
ställning till den judiska offerkulten. Eller som
en stympad och vanställd berättelse om en verk­
lig händelse.
Men berättelsen har intet av legendens vanliga
kännetecken; den innehåller ingenting övernatur­
ligt. Det är icke heller känt, att de äldsta

kristna ha intagit någon fientlig hållning till
den judiska gudstjänsten; det är tvärtom känt
att de ha betraktat sig som goda judar, i
Apostlagärningarna samlas de ofta i »helge­
domen», och själve Paulus »frambär offer» –
uppgifter som kunna vara historiskt oriktiga
utan att det behöver upphäva deras vittnes­
gillhet i fråga om de kristnas ställning till
kulten – och det finns åtskilliga ställen i evan­
gelierna, i synnerhet Matteus, som vittna om
att deras författare ha betraktat den judiska
kulten med vördnad och pietet. Berättelsen kan
således icke vara någon tendenslegend, riktad
mot den judiska kulten – men då kan den
överhuvud icke vara någon legend.
Den är således en berättelse om en historisk
verklighet. Den behöver icke därför vara en
riktig framställning av denna verklighet, och
det inses lätt att den icke kan vara det. Nästa
uppgift blir då att försöka finna denna verk­
lighet bakom ord, som ha till uppgift att dölja
den.
Berättelsen har, såvitt jag har mig bekant,
alltid hittills uppfattats så, att Jesus har velat
avskaffa vissa »missbruk». Han har i själva
verket velat avskaffa kulten.

Evangeliets författare har icke gärna kunnat
undgå att förstå det. Han hade själv varit
jude, åtminstone diasporajude; han måste ha
insett, att saluhållandet av offerdjur var alldeles
oundgängligt för att de troende skulle kunna
erbjuda Herren sina offergåvor – de kommo
ju ofta långväga ifrån – och till och med om
han kunde förbise något så självklart, kan han
dock omöjligt ha misstagit sig på vad det be­
tydde, att de heliga kärlen icke längre skulle
få bäras genom helgedomen! De heliga kärlen,
offerkultens allra oundgängligaste husgeråd!
Men han har ganska väl insett, att en ohöljd
berättelse om denna sak skulle väcka mycket
blandade känslor hos hans läsare – och däri
har han gissat alldeles rätt. Matteus har låtit
det där om kärlen gå i papperskorgen, Lukas
likaledes, och den svenska kyrkobibeln har följt
samma tendens och ersatt dessa förargliga
kärl med – »någonting».
Och likväl är det icke detta – att Jesus har
varit en avgjord motståndare till kulten – som
författaren framför allt vill och måste dölja.
Jesus var guds son och kunde icke företaga
sig något misslyckat. Markus kunde då icke
säga rentut, att guds son försökte avskaffa offer­

kulten men misslyckades. Ty den ägde ju be­
stånd ännu ett fyrtiotal år efter och blev först
avskaffad av Titus, som förstörde templet –
inte av Jesus.
Och så till sist det allra värsta. Det kunde
på inga villkor gå an att låta Jesus i spetsen
för ett mer eller mindre beväpnat band tränga
in på helgedomens grund för att genomföra sin
stora reform. Därför se vi i evangelistens be­
rättelse Jesus, följd på sin höjd av några få
»lärjungar», helt stilla gå in på helgedomens
fridlysta område, driva ut dem som sålde och
köpte duvor och andra offerdjur, stöta omkull
bord och bänkar, och till sist hövligt men be­
stämt förbjuda präster och leviter att förrätta
deras heliga tjänst.
Alltsammans medan tempelvaktarna och tusen­
tals fromma pilgrimer förvånade men passiva
bevittna det sällsamma uppträdet.
Hela situationen är tänkbar blott under den
förutsättningen, att messias har stått i spetsen
för en upprorisk skara av anhängare.
Här bör kanske för säkerhets skull erinras
om att med »helgedomen» menas hela det väl­
diga tempelområdet med alla dess förgårdar
och att ingen av de scener, som här omtalas,

försiggår i själva templet. Penningväxlare och
försäljare av offerdjur hade sina platser på en
yttre förgård, där deras närvaro omöjligt kunde
störa andakten. Men evangelisten har i sin korta
och dunkla framställning lagt huvudvikten på
angreppet mot dessa underordnade tillhanda­
hållare av kultens nödvändiga tillbehör, emedan
han har haft en riktig känsla av att motsätt­
ningen mellan gudstjänst och affärsverksamhet
var ägnad att slå an på läsaren och väcka före­
ställningar om en hög idealitet hos den, som
»driver växlarna ur templet». Till gengäld har
han kanske helst velat förbigå själva huvud­
saken men dock låtit undfalla sig den lilla upp­
lysningen om kärlen. Här är scenen själva
kultplatsen, »Israeliternas förgård», där det
enorma brännofferaltaret hade sin plats mitt
framför en bred trappa – trappan upp till själva
templets portal – på vilken den fungerande
översteprästen stod, då han bredde ut sina hän­
der och välsignade de fromma med Jahves
välsignelse (»Herren välsigne eder» o. s.
v.) – det enda moment i gudstjänsten, under
vilket det gamla fornarabiska gudsnamnet Jahve
nämndes.
Det är här messias, enligt Markusevangeliets

dunkla, men för den som har tankarna med
sig tillräckligt genomskinliga ord, till sist
tränger in och – förklarar hela kulten avskaffad.
»Och han tillstadde icke heller, att man bar
något kärl genom helgedomen.»
Om någon from och lärd kommentator –
eller till och med bara from, eller bara lärd –
kan ge en bättre förklaring av dessa ord, så är
jag tacksam för all upplysning. Hittills har
jag inte sett någon förklaring alls, eller något
försök till förklaring.
Jag har redan nämnt att Johannes Weiss (icke
vid detta ställe, men på tal om prästen och
leviten i »Den barmhärtige samariten») riktigt
har talat om »en vid den tiden utbredd folk­
stämning mot tempelkulten och offren». Denna
folkstämning var sedan länge förberedd av andra
än Jesus. Man finner uttryck för stark, ofta
våldsam polemik mot tempelkulten redan hos
åtskilliga av Israels gamla profeter, som ofta
ha vänt sig mot själva den idé, som ligger
till grund för all offerkult: den tanken, att guden
låter muta sig; att han behöver offer. Icke
ens »fariséerna och de skriftlärda» ha allmänt
varit några hängivna anhängare av denna offer­
kult i och för sig, men tvärtom mångfaldiga

gånger betonat, att »Herren behöver icke offer»,
att offret blott är ett uttryck för människans
goda vilja; men offren voro nu en gång stad­
gade i lagen av Mose, de voro alltså Jahves
vilja, och inför den hade man blott att böja
sig. Ännu under den mackabeiska tiden kunde
en av senjudendomens vältaligaste författare,
Jesus Syrachs son, i hänförda ord skildra och
prisa offertjänsten och den heliga hänryckning
vari blotta anblicken av översteprästen försatte
honom:

Då han framgick genom förlåten, lyste han såsom
morgonstjärnan genom molnet, ja såsom fullmånen –
såsom solen skiner på den högstes tempel, såsom regn­
bågen med sina däjliga färger, såsom liljor vid vattnet,
såsom ett rökelseträd i vårens tid.
Då han iklädde sig den sköna fotsida skjortan och
tog på sig den praktfulla skruden och gick fram till det
heliga altaret ... Då han mottog offerköttet ur präster­
nas händer och stod vid elden, som på altaret brann ...
Då ropade Arons söner högt och blåste i trumpeter
och gjorde ett mäktigt skall för att den högste skulle
tänka på folket.
Och med hast föll allt folket ned till jorden på
sitt ansikte för att tillbedja Herren den allra högste.
– – –  Och då han steg ned igen räckte han ut
sina händer över hela Israels församling, och Jahves
välsignelse var på hans läppar.

Men sådana röster ljödo icke mera. Det sado­
kidiska prästerskapet (så kallat efter en överste­

präst Sadok i kung Davids tid) hade under
romarväldet mist det allra mesta av sitt forna’
anseende. Dessa präster gjorde kanske vad de
kunde för att bevara den smula nationell själv­
styrelse som omständigheterna kunde medge,
men de ha därvid gått till väga med det slags
opportunism, som från hetsporrarnas sida be­
dömes som korruption och förräderi. Och icke
blott prästernas impopularitet, men också en i
hela den senantika världen utbredd »tidsanda»
hade därvid varit verksam. Överallt synas de
gamla offerkulterna ha varit i vanrykte och för­
fall. I Rom hade den gamla statsreligionen
under Augustus upplevat en artificiell och kort­
varig »religiös renässans», men de gamla reli­
gionsformerna hade levat ut sin tid. I stället
hade ur några av de orientaliska religionerna
utvecklat sig de mysteriekulter, i vilka vikten
icke längre låg vid offer men vid andra sakra­
mentala handlingar, dop »till ny födelse» och
heliga måltider med förvärvande av odödlighet
som syfte.
Därtill kommer i detta fall, att man i den
äldsta samlingen av midraschim (rabbin­
ska utläggningar av skrifterna) finner vittnes­
börd om en förväntan, att alla blodiga offer

skulle upphöra i det nya messiasriket och blott
»tackoffret» (ett oblodigt rökoffer) stå kvar.
Detta offer har messias då sannolikt program­
enligt undantagit.
Det finns ett Jesuord, som dels i och för
sig är märkligt och särskilt belysande för hans
ställning till den gamla kulten, dels har haft
en egendomlig historia; det förekommer under
växlande omständigheter och former på fem
ställen i evangelierna och på ett i Apostlagär­
ningarna. Först i Mark. 14:57, 58, under för­
höret i översteprästens hus:

Och några stodo upp och vittnade falskt mot honom
och sade:
Vi hava själva hört honom säga: »Jag skall bryta
ned detta tempel, som är gjort med händer, och skall
sedan efter tre dagar bygga upp ett annat, som icke
är gjort med händer.»

Man gör genast den reflexionen, att detta
egenartade orakelspråk icke just omedelbart gör
intryck av att vara för tillfället påhittat av
»falska vittnen». Och Jesus svarar ingenting
på detta, oaktat han icke under detta förhör
iakttar någon genomförd tystnad.
Under korsfästelsen kommer samma ord igen,
Mark. 15:29:

Och de, som gingo där förbi, smädade honom och
skakade på huvudet och sade: »Tvi dig, du som bry­
ter ned templet och bygger upp det igen inom tre
dagar!»

»De som gingo där förbi» förebrå honom nu
detta ord som något allmänt känt, ett ord som
har gått från mun till mun och väckt mycken
förargelse.
Matteus har på bägge ställena följt Markus.
Lukas har däremot alldeles förbigått detta ord,
oaktat han har läst det i sin Markuskälla; han
har förmodligen inte vetat vad han skulle tro
om saken.
I Apg. 6:13, 14 äro åter falska vittnen på
spel; nu gäller anklagelsen Stefanus.

Där läto de falska vittnen träda fram, vilka sade:
»Denne man upphör icke att tala mot vår heliga plats
och mot lagen. Ty vi hava hört honom säga att Jesus
Nazoraios (vars återkomst de kristna väntade) skall
bryta ned denna byggnad och förändra de stadgar, som
Moses har givit oss.»

Det nya momentet här ligger i att orden nu
direkt ställas i sitt naturliga sammanhang med
en Jesus tillskriven avsikt att förändra guds­
tjänsten. Att han har haft en sådan avsikt och
gjort ett våldsamt försök att genomföra den
ha vi redan sett.

För sista gången kommer detta ord igen i
det fjärde evangeliet, men nu med en liten än­
dring som gör det möjligt för de troende att
erkänna det som autentiskt. Att det har stått
i samband med »tempelreningen» har evange­
listen sett i någon gammal källa, ty han sätter
det i omedelbar förbindelse med den:

Då togo judarna till orda och sade till honom: »Vad
för tecken låter du oss se, eftersom du gör på detta
sätt?» Jesus svarade och sade till dem: »Bryten ned
detta tempel, så skall jag på tre dagar låta det
uppstå igen.» (Joh. 2:18 ff.)

Evangelisten låter här Jesus lova att göra
ett »tecken» – på det villkoret att judarna
först skulle bryta ned templet! Han behövde
inte befara att bli tagen på ordet.
Men denna skrift har blivit författad långt
in i andra århundradet, evangelisten har känt
alla de ovan citerade skriftställena och han
har mycket väl vetat varför detta Jesuord icke
kunde erkännas som autentiskt: det var ju en
falsk profetia. Jesus hade varken brutit ned
templet – det hade Titus gjort – eller byggt
upp det igen. Dock, den saken vet den subtile
författaren också råd för. Han nöjer sig inte
med att ändra själva uttalandet så att det kan

bli acceptabelt, men ger det också en högst
fantastisk tolkning, som säkert har skaffat honom
många beundrare:

Men det var om sin kropps tempel han talade.

Det inses utan vidare, att det vid förhöret
inför översteprästen, om det har ägt rum, icke
har behövts några falska vittnen och att messias
aldrig har blivit anklagad för något som han
uppgavs ha sagt – det fanns ju vittnen nog
på vad han hade gjort. Markusevangeliets
och Apostlagärningarnas uppgift, att det om­
stridda Jesuordet var ett påhitt av falska vitt­
nen, är därmed skaffad ur världen. Icke desto
mindre innebär denna uppgift en värdefull
fingerpekning: i den ligger tydligen ett minne
av att detta ord om templet i högsta grad har
chockerat messias motståndare och av dem, som
vi se av Apg., har använts mot de kristna. Även
bland de kristna har tydligen detta ord fäst
sig i traditionen, trots att dess egenskap av falsk
profetia länge har hindrat dem från att öppet
erkänna dess äkthet. Man kan då nästan säga
att vi ha detta ord bevittnat från två motsatta
läger – ett alldeles enastående förhållande i
fråga om de uttalanden som ha tillskrivits mes­

sias, och ett så övertygande äkthetskriterium att
detta ord i alla händelser måste betecknas som
det säkraste av alla Jesuord och kanske det
enda, som verkligen har nått till eftervärlden.
Det har genom sin egenartade orakelspråkform
bevarat sig i mångas minne, oförstått av de
flesta sedan den händelse, med vilken det hörde
samman, hade fallit i glömska. Troligen har
icke heller Markusevangelisten förstått det –
han var ingen skarpsinnig man – men tänkt
sig (om han i tysthet har betraktat det som
autentiskt) att »människosonen», när han kom
på himmelens skyar, skulle föra med sig från
himlen det nya templet, som »icke var gjort
med händer». Det är den tolkningen man kan
skymta i det anförda stället i Apg. Läsaren,
som är skarpsinnigare än Markus, har redan
insett, att messias med detta orakelspråk har
velat säga, att han ville omstörta den gamla
gudstjänstformen och införa en ny, om vars
kultiska och teologiska innehåll vi tyvärr sakna
alla underrättelser. Han har då kanske verk­
ligen haft en lära, om vilken dock i övrigt
ingenting är närmare bekant.
Eljest finner man icke att evangelierna ha
tillagt Jesus några bestämda uttalanden mot

offerkulten, vilket blott visar att denna fråga
var utan allt intresse för fornkristendomen. Men
Epifanios, biskop på Cypern i fjärde århundra­
det, har i en skrift »Panarion» (mot det arianska
och andra kätterier) anfört ett ställe ur det
förlorade Hebréerevangeliet:

Jag är kommen för att avskaffa offren, och om I icke
hören upp med att offra, skall Guds vrede drabba er.

Evangelisterna ha varit ytterst angelägna att
utplåna alla spår av ett våldsamt uppträdande
av Jesus. Matteus har, som redan nämnt, ute­
lämnat orden om kärlen och tillfogar i stället,
för att mildra intrycket av uppträdet med väx­
larna och duvohandlarna:

Och blinda och halta kommo fram till honom i helge­
domen, och han botade dem.

Inte alls illa! Med detta fromma påhitt, som
förtjänar att uppmärksammas av alla som tro
på evangelisternas »naivitet», skyndar sig för­
fattaren att avlägsna alla misstankar om att
messias uppträdande i helgedomen skulle ha
fört till ett våldsamt tumult.
Markusevangeliet anger, utan tvivel alldeles
riktigt i sak, men vilseledande i form, »tempel­
reningen» som den verkliga grunden till att
Jesus blev fängslad (11:14):

Då översteprästerna och de skriftlärda fingo höra
härom, sökte de efter ett tillfälle att förgöra honom.

Varpå författaren dock strax blandar bort
korten genom att tillägga:

Ty de fruktade honom, emedan allt folket häpnade
över hans undervisning.

Sannerligen inte heller illa!
Matteus och Lukas ha suddat ut även denna
svaga antydning av ett orsakssammanhang mel­
lan »tempelreningen» och fängslandet, och det
fjärde evangeliet slår alla rekord genom att
angiva uppväckandet av den döde Lazarus som
grund till att Jesus blev fängslad och anklagad.
I snart nitton århundraden ha de kristna aldrig
hört talas om någon annan grund därtill än
judarnas gemena elakhet.

*

Våra källor lämna oss intet medel att be­
döma eller gissa, i vilken utsträckning den redan
berörda folkstämningen mot offerkulten, i detta
fall skärpt genom prästerskapets impopularitet,
kan ha haft anslutning bland den väldiga mas­
san av pilgrimer. Det tycks ligga i sakens natur,
att angreppet mot templet och kulten måste
ha väckt en gränslös förbittring bland dessa

skaror av fromma, som hade vandrat långa vägar
för att få dyrka fädernas gud på fädernas gamla
sätt. Men å andra sidan har utan tvivel den
messianska agitationen verksamt förberett sin­
nena för messias stora reformplaner – och an­
tingen det gäller religion eller annat visar det
sig alltid, att de mest fanatiska elementen äro
de mest aktiva och de som lättast få massan
med sig. Helt säkert har då en stor mängd
av dessa pilgrimer i sin hänryckning över att
messias var kommen icke tvivlat på att han
talade guds egen sak och icke tvekat att taga
hans parti mot de illa omtyckta prästerna. För
många tveksamma har det också stått som en
betänklig sak att sätta sig upp mot den som
så många höllo för messias. Och messias har
naturligtvis icke, som den naive eller tanklöse
läsaren måste tro av evangeliets berättelse, be­
givit sig till templet med några få »lärjungar».
Han skulle i så fall ha blivit fasttagen av
tempelvakten redan vid det allra minsta för­
sök att störa ordningen, och världen skulle
aldrig ha fått höra den sedan så omtyckta
historien om hur messias »drev växlarna ur
templet». Messias skulle då själv ha blivit ut­
körd – allra minst.

Det blev han också utan allt tvivel till sist,
men icke av tempelvakten; den har icke räckt
till. Det måste ha uppstått ett förskräckligt
tumult, och blod har flutit. Det var icke något
alltför ovanligt; man vet av Josephus, att helge­
domen ofta har varit skådeplats för blodiga
oroligheter. Och av en alldeles förbisedd notis
i Luk. 13:1 kunna vi sluta, att romersk militär
har ingripit.

Vid samma tid berättade några för honom (Jesus) om
de galiléer, vilkas blod Pilatus hade blandat med deras
offer.

Ett noggrant studium av Lukasevangeliet
visar, hur oförmögen eller ointresserad evange­
listen har varit av att bringa någon kronologisk
reda i de notiser, som han har plockat ut ur
sina »många» källor. Man kan då icke fästa
någon vikt vid det sammanhang, eller den från­
varo av allt sammanhang, vari han har anbragt
denna notis, som han blott har använt till
ämne för en uppbygglig betraktelse, lagd i
messias mun. Vad den upplyser oss om är detta:
evangelisten har i en av sina källor läst om
en blodig massaker på tempelplatsen, i vilken
galiléer ha spelat en framträdande roll och
blivit nedhuggna av romersk militär. Evange­

listen kan icke tänka sig annat än att dessa
galiléer ha vandrat till Jerusalem för att fram­
bära offer i helgedomen och att de då ha blivit
slaktade av den ogudaktige hedningen Pilatus,
som hade »blandat deras blod med deras offer».
Vi veta bättre. Den judiska kulten åtnjöt den
romerska statsmaktens fulla skydd, och fredliga
pilgrimer, som kommo för att frambära offer
till fädernas gud, löpte ingen risk att bliva slak­
tade av romersk militär. Dessa galiléer hade
icke kommit för att offra utan för att vara
messias behjälplig med att avskaffa offren.
Det förefaller mig tydligt nog, att vad vi
här ha för oss är en lösbruten och vanställd
skärva av en berättelse, som i evangelistens
källa har handlat om »templets rening».
I evangelierna är det just i sådana dunkla och
fragmentariska notiser man har att söka de
värdefullaste historiska upplysningarna. Markus­
evangeliet talar i 15:7, åter i knappa och dunkla
ord, varom vidare längre fram, om »upproret»
i bestämd form, som en för läsaren redan be­
kant sak. Man kan då icke undgå att förmoda,
att evangeliet ursprungligen redan på ett före­
gående ställe har innehållit något om detta
uppror; ingen kan veta, vilka strykningar, änd­

ringar och förbättringar fromma bearbetare
redan tidigt ha underkastat denna skrift –
vi måste nöja oss med de antydningar som trots
allt ha blivit kvar. Att detta »uppror» har stått
i nära förbindelse med det blodiga tumult på
tempelplatsen som messias och hans anhängares
uppträdande måste ha förorsakat, är utan vidare
klart. Då det talas om ett uppror (i kyrkobibelns
översättning ett »upplopp»), samtidigt med upp­
trädandet av en messias under en påskhögtid i
Jerusalem, och då ingenting närmare sägs om
detta uppror, skulle jag vilja se den historiker
som ett enda ögonblick skulle tveka att hänföra
det till »messianska oroligheter». Men om detta
uppror har inskränkt sig till tumultet på tempel­
platsen eller haft en långt större omfattning,
därom lämna oss våra evangeliska källor i full­
komlig okunnighet.



8.

Det finns dock också en annan källa. Den är
lika grumlig och nästan lika dunkel som evange­
lierna, men den erbjuder den egendomligheten,
att den är präglad på en gång av den evange­
lisk-kyrkliga traditionen och av en helt annan

tradition – nämligen den som vi i evangelierna
blott ha sett några dunkla och halvt under­
tryckta spår av. Det är en gammalslavisk över­
sättning av Josephus verk »Om det judiska
kriget». De ställen däri, som angå vårt ämne,
kunna icke i sin nuvarande form vara författade
av Josephus; de måste utan all fråga vara inter­
polerade av en kristen pennförare. Men det
kan å andra sidan icke bestridas, att de i viktiga
delar äro präglade av en helt annan fornkristen
tradition än den, som kyrkan upptog och kanoni­
serade, och det är icke ens uteslutet att vissa
delar därav kunna i sak, ehuru icke i form, gå
tillbaka på en äkta eller ännu blott obetydligt
förfalskad Josephushandskrift. En sådan åsikt
skall dock icke här urgeras. En from kristen
interpolator, representerande ett äldre, för den
sedan segrande kyrkan främmande och av henne
förkättrat traditionsskikt, kan ha lika värdefulla
upplysningar att ge oss som Josephus, som
icke heller var samtida med händelserna (han
var född år 37 eller 38, året efter det, då Pilatus
blev återkallad till Rom) och som icke alltid har
visat sig pålitlig i det som han borde ha vetat
besked om. Blott att man naturligtvis hela tiden
måste erinra sig, att den kristne interpolatorn

ser allt i ett lika underbart ljus som evange­
listerna.
Den fullständiga texten till berättelsen i den
slaviske Josephus jämte närmare upplysningar
om den, bägge delarna hämtade ur Dorpat­
universitetets årsskrift, Acta et Commentationes
Universitatis Dorpatensis för åren 1924 och
1926, meddelas i en bilaga. Här skall berättelsen
blott anföras i den utsträckning och ordning
som ämnet kräver.
Den börjar med en mening, av vilken de
kursiverade orden också återfinnas i den be­
kanta interpolationen i Antiquitates:

På den tiden uppträdde en man, om det ens är till­
låtet att kalla honom en man. Hans natur och gestalt
var mänsklig, men hans utseende mer än en människas,
dock hans verk gudomliga. Han verkade undergär­
ningar, underbara och starka.

Efter denna inledning kan knappast någon
kritisk läsare ett enda ögonblick misstaga sig
på att det är en from kristen som har ordet –
icke juden och farisén Josephus.

Men han motsatte sig i mycket lagen, och sabbaten
höll han icke enligt fädernas bruk.
Och många av folkets massa följde efter honom och
hörde på hans lära. Och många själar kommo i rörelse,
menande att de judiska stammarna därigenom kunde
befria sig ur romarnas händer.

Men det var hans vana att uppehålla sig utanför
staden på Oljeberget. Där slösade han också sina hel­
brägdagörelser på folket. Och hos honom församlade
sig 150 anhängare, därtill en mängd av folket.

Vi finna här några från den evangeliska och
kyrkliga traditionen välbekanta drag: ett mot­
sättningsförhållande till den skriftlärda juden­
domen; en »lära», om vars innehåll man lika
litet här som i det äldsta evangeliet får någon
närmare upplysning, men som säges ha slagit
an på »folkets massa» – varpå följer en upp­
lysning som icke medger något tvivel om var­
för den har slagit an. Redan av evangelierna
får man det intrycket, fast mera obestämt, att
Jesus har stått i spetsen för en folkrörelse.
Att denna folkrörelse måste ha haft befrielse
från romarväldet till syfte ligger i sakens natur,
men utsäges aldrig i evangelierna. Här sägs
det utan omsvep – och för första och enda
gången möter man här i berättelserna om Jesus
icke ordet »lärjungar», men anhängare. Detta
ord tar sig här ut som ett relikt från den verk­
liga Josephustexten, ett intryck som stärkes av
den av alla kristna källor oavhängiga siffran:
150.

Men då de sågo hans kraft, att han med sitt ord
kunde göra allt, så mycket han ville, och då de kun­

gjorde honom sin vilja, att han skulle komma in i
staden och nedgöra de romerska trupperna och Pilatus
och härska över oss, föraktade han oss icke.

Ordet oss vittnar om författarens judiska
börd.
En av de slaviska handskrifterna, men icke
en av de äldsta, har här en textvariant med mot­
satt mening: »men denne beaktade det icke.»
Oräkneliga läsare av evangelierna ha i sitt
stilla sinne undrat hur Jesus, den fromme och
fridsamme vishetsläraren, kunde av den romer­
ske prokuratorn bli dömd till döden som »ju­
darnas konung». En och annan torde härefter
finna det mindre gåtfullt.
Bakom detta stycke tycker man sig skönja
samma redan här starkt romantiserade källa som
det fjärde evangeliets författare har lagt till
grund för sin historia om hur »judarna kommo
och med våld ville göra honom till konung»,
varvid han »drog sig åter undan till berget
helt allena.» (Joh. 6:15.) Vi kunna nu gissa
att berget i denna källa har varit Oljeberget,
ehuru Johannesevangeliets författare med sitt
vanliga godtycke har förlagt scenen till Galiléen
– ty på denna lilla episod låg det i evange­
listens tanke ingen vikt.

Nu följer i berättelsen ett litet stycke om
»de judiska ledarna», varvid man väl har att
tänka på medlemmarna av stora rådet, eller
de förnämnsta av dem, som »församlade sig med
översteprästen och sade till varandra»:

Vi äro maktlösa och (alltför) svaga för att motstå
romarna. – – –  Vi vilja gå till Pilatus och meddela
honom, vad vi hava hört – – –  för att han icke må
höra det av andra och vi bliva berövade våra ägodelar
och själva bliva nedhuggna och våra barn kringströdda.

Man jämföre detta ställe med Johannesevan­
geliets uppgift om Kaifas ord till rådsherrarna:
»Det är bättre att en man dör för folket.»
Här är ännu intet tal om översteprästernas
och de skriftlärdas »avund» mot Jesus. Detta
av den evangeliska och kyrkliga traditionen så
omhuldade drag kommer dock också med, men
först i ett senare avsnitt av berättelsen. Här
är de judiska överhetspersonernas handlings­
sätt ännu helt och hållet dikterat av politisk
klokhet och nödvändighet – samma motiv som
har dikterat Kaifas ord, ehuru den fjärde evan­
gelisten har gjort ett vilt försök att tolka dem
som ett slags profetia om »Jesu försoningsdöd».
Just detta misslyckade tolkningsförsök är ägnat
att styrka den förmodan, att evangelisten icke

fritt har uppfunnit detta »bevingade ord», men
verkligen återgivit ett på sin tid känt histo­
riskt ord av Kaifas, som har gått från mun
till mun och länge levat kvar i traditionen, och
som sannolikt har stått i en av evangelistens
gamla källor.

Och de gingo bort och yppade det för Pilatus. Och
denne sände ut (soldater) och bragte många av folkmas­
san om livet.

Även Markusevangeliet talar i dunkla ord och
i en form, som skvallrar om att texten senare
har blivit stympad, om »upproret». Vi ha redan
sett, hur man av evangeliets också dunkla och
sannolikt också stympade ord om »tempelre­
ningen» måste sluta sig till ett angrepp mot
templet och offerkulten och ett blodigt tumult
på tempelplatsen. Man måste förmoda, att ett
sådant tumult blott har varit ett led i mera
omfattande oroligheter, och en sådan förmodan
vinner i styrka vid jämförelsen med denna be­
rättelse, där intet sägs om templet.
Härefter följer messias fängslande och rätte­
gången inför Pilatus. I denna berättelse är det
icke översteprästerna men Pilatus som låter
fängsla Jesus (det första sägs åtminstone icke,
och det andra är då det enda naturliga), och

om förrädaren Judas finns intet. Frånvaron av
denna romanfigur, som var och förblev så
populär bland de kristna, hör till de drag i
berättelsen som icke hänvisa till kristen källa.
Till gengäld se vi i det omedelbart följande
kostliga rättegångsreferatet folksagan i full
verksamhet med att omdikta ett historiskt stoff:

Och denne undergöraren förde han (Pilatus) fram
(inför rätta) och sedan han hade anställt en undersök­
ning beträffande honom, dömde han: »Han är en väl­
görare, men icke en missdådare, ej heller en upprors­
man, ej heller en som är begärlig efter herradömet.»
Och han gav honom lös, ty han hade botat hans
hustru, som var döende.
Och sedan han (undergöraren) hade vänt tillbaka till
sin vanliga plats (Oljeberget) gjorde han sina vanliga
verk. Och då mycket folk åter församlade sig om honom,
förhärligade han sig genom sina gärningar mer än alla.

Folksagan vill icke undvara de familjeprivata
motiven: också i Matteusevangeliet skymtar fru
Pilatus fram, ehuru icke som en av messias
patienter, men som profetisk drömmerska.
Dock vad som här är av vikt är detta: den
kristne Josephusinterpolatorn har känt den
gamla tradition, enligt vilken messias blev
frigiven, och givit den ett alldeles otve­
tydigt uttryck. Därefter följer emellertid ett
försök, så otroligt naivt att en nutida läsare

måste häpna, att förena denna tradition med
den evangeliska:

Men de laglärda blevo sårade av avund och gåvo
Pilatus 30 talenter för att han skulle döda honom. Och
denne tog emot (pengarna) och gav dem frihet att
själva utföra sin vilja. Och dessa grepo honom och
korsfäste honom tvärtemot fädernas lag.

Pilatus, som nyss har briljerat i en flyktig
gästroll som folksagans vise och rättrådige
domare, är nu i en handvändning förvandlad
till en samvetslös mutkolv och skurk, vilket
visserligen kommer den historiska sanningen
betydligt närmare. Dock, om historisk rimlig­
het bekymrar sig denne interpolator lika litet
som evangelisterna – han vill blott, tant bien
que mal, komma in på det av församlings­
tron godkända spåret igen: att messias blev
korsfäst. På samma gång får han då använd­
ning för de välkända och omtyckta evangeliska
motiven: de skriftlärdas avund, som skall
tänkas motiverad av messias många och stora
undergärningar, och hierarkernas skuld till kors­
fästelsen. Till och med de populära trettio
silverpengarna har han lyckats få med, men i
en skala avpassad efter den romerska ståt­
hållarens makt och rang.

Men härrör nu också verkligen detta sista
stycke från samma hand som har nedskrivit det
närmast föregående stycket? Det måste före­
falla i allra högsta grad osannolikt att en och
samma författare skulle ha försökt att på ett
så hårresande orimligt sätt förena två skiljaktiga
traditioner. Långt snarare kan man tänka sig
att det sista stycket i en senare tid har blivit
tillfogat av en annan interpolator, som har varit
bättre underrättad om vad en sann kristen borde
tro. I bilagan om den slaviske Josephus tror
jag mig ha framlagt starka indicier för att det
förhåller sig så.

*

Författaren till denna Jesusberättelse är okänd
och anonym, liksom evangelisterna. Hans tro­
värdighet står i och för sig på ungefär samma
nivå som deras. Det är icke något högt betyg, men
i de delar, som kunna bringas till överensstäm­
melse med historisk rimlighet, kunna de blott
ömsesidigt styrka varandra. Och icke ens i andra
delar stå de i någon olöslig motsägelse mot
varandra, i alla händelser icke mer än de olika
evangelierna inbördes. Den tradition, som i de
evangeliska källorna mest har kommit till ut­

tryck i dunkla, fragmentariska och lätt förbi­
sedda antydningar, träder här fram nästan i
dagsljuset: Jesus har varit en messias i detta
ords enda för honom och hans samtid kända
betydelse; han har stått i spetsen för en mes­
siansk frihetsrörelse mot romarväldet, och han
har således icke utan all begriplig orsak blivit
dömd till döden som »judarnas konung».
Men enligt Josephusinterpolationen har han,
åtminstone i första omgången, blivit benådad
och frigiven.



9.

Tempelplatsen har i Jerusalems och judarnas
historia vid denna tid haft en liknande bety­
delse som romarnas forum romanum under
ett något tidigare skede: det offentliga livets
skådeplats framför alla andra. I vår tid är
kyrkan icke den plats där en revolution bryter
ut, åtminstone icke inom den västerländska
civilisationens råmärken. I orienten kan det
redan lättare ske, och i ett folk av religiösa
fanatiker, som judarna för nitton hundra år
sedan, har helgedomen varit den naturliga revolu­
tionshärden. Då Herodes den store som tecken

på sin romerska vasalltrohet hade smyckat helge­
domens huvudportal med en gyllene örn, ut­
bröt under ledning av två skriftlärda fariséer
ett upplopp som kostade många livet, och under
hans son och efterträdare Archelaus uppstod
under en påskhögtid ännu blodigare orolig­
heter på tempelplatsen. Josephus har många
exempel på sådant. Och för en messias, som
under en påskhögtid lyckats komma in i Jeru­
salem med ett antal anhängare, måste det ha
varit naturligt att börja sin aktion med ett
försök att göra sig till herre över helgedomen
och där proklamera det nya Davidsriket. Där­
med kan till och med en enkel men förståndig
militär och strategisk tanke ha varit förenad:
en i själva helgedomen proklamerad messias
kunde ha stor utsikt att räkna med tillslutning
från den oerhörda massan av pilgrimer, och
den fåtaliga romerska garnisonen, som var
kasernerad i den närbelägna borgen Antonia,
kunde bli överrumplad eller innesluten. Icke
blott den messianska kärntruppen, men också
en stor mängd pilgrimer måste ha varit beväp­
nade; på längre resor var det mycket vanligt
att medföra svärd eller långa dolkar till för­
svar mot landsvägsrövare, och dessa vapen

kunde lätt döljas under kläderna. Och den
messianska agitationen har utan tvivel varit
verksam bland pilgrimerna, dels under deras
färd genom landet, dels i Jerusalem redan före
messias egen ankomst. Men även utan all världs­
lig klokhet eller beräkning kan samma hand­
lingssätt ha varit dikterat blott av en fast för­
tröstan på härskarornas herre, Herren Zebaot,
som nog skulle veta att skydda sitt heliga
tempel, när han blott därifrån blev anropad
av den rätte. Så länge templet och gudsdyrkan
var i ovärdiga och orena händer, låg förban­
nelsen över Israel. Förbannelsen skulle hävas
och herren komma sitt utkorade folk till hjälp,
så snart det visade sig hjälpen värdigt.
Men det är naturligtvis alldeles lönlöst att
försöka gissa sig till messias tankar i den saken
eller till detaljer i händelserna. Av Markusevan­
gelistens dunkla antydningar, jämförda med
berättelsen i den slaviske Josephus, kunna vi
blott se att ett uppror eller ett upprorsförsök
har ägt rum, att messias och ett antal av hans
anhängare ha blivit fängslade, ställda inför
rätta och dömda till döden av den romerske pro­
kuratorn.
»Upproret», som i förbigående omtalas i Mar­

kusevangeliet och som enligt berättelsen i den
slaviske Josephus kostade »många av folk­
massan» livet, har kanske icke varit av stora
dimensioner, men blivit kvävt i sin linda. Mes­
sias kan omedelbart ha blivit tillfångatagen av
den romerska militären, som Josephusinterpo­
latorn tycks ha menat, eller han kan ha und­
kommit och (enligt Markusevangeliets version)
först senare, på natten, blivit gripen av »överste­
prästens tjänare» d. v. s. tempelvakten, Jeru­
salems inhemska polis. Intetdera är historiskt
orimligt, men den senare versionen tycks ha
varit obekant för Josephusinterpolatorn. Vid för­
höret inför översteprästen, då denne frågar Jesus
om han är messias och han oförbehållsamt be­
svarar frågan med ja, skulle evangelisten ha
haft ett utmärkt tillfälle att låta Jesus förklara,
att han var en »andlig» messias, vars rike icke
var av denna världen. Evangelisten har alldeles
försummat det tillfället, av det enkla skälet
att något sådant aldrig kunde falla honom in.
Han hade aldrig hört talas om någon sådan
messias. Messias skulle visserligen lida och dö
– trodde evangelisten – men han skulle snart
komma igen på himmelens skyar, enligt profeten
Daniel, och införa det nya Davidsriket. (Det

trodde evangelisten kanske icke längre, men
han följde sin källa.) Men om detta förhör
inför översteprästen vet Josephusinterpolatorn
intet, och det har kanske aldrig ägt rum. Jo­
hannesevangelisten, som i några fall har använt
gamla och goda källor men behandlat dem all­
deles godtyckligt efter sina teologiska syften,
låter »den romerska vakten med sin överste
och de judiska rättstjänarna» i broderlig sam­
verkan fängsla Jesus och föra honom till överste­
prästerna. »Den romerska vakten» torde här
vara ett relikt från samma gamla källa som
vi kunna skönja bakom Josephusinterpolatorn
– resten är blott ett försök att därmed förena
den senare, av församlingstron godtagna tradi­
tionen, som lade hela skulden till messias kors­
fästelse först på den judiska överheten och
senare på alla judar, närvarande och frånvarande,
födda och ofödda. Liknande försök att förena
skiljaktiga traditioner skola vi senare finna i
de olika uppståndelselegenderna.
Josephusinterpolatorn låter oss klart inse,
varför Jesus blev fängslad, ehuru han icke ens
direkt säger att han blev det, men blott att
Pilatus »förde honom fram» (inför rätta). Inter­
polatorn låter Jesus bli rent och klart frikänd

och det in amplissima forma, i det Pilatus för­
klarar orostiftaren för en »välgörare». Det gre­
kiska ordet i den förlorade grundtexten måste
här ha varit euergetes, ett av de stående
messiasepitet som vi redan ha funnit i Augustus­
inskrifter och som tillades så många av den
hellenistiska tidens större och mindre självhär­
skare. I jämförelse med denna fantasi tar sig
Markusevangeliets rättegångsreferat nästan ut
som ett historiskt dokument, åtminstone i dessa
rader:

Då frågade Pilatus honom: »Är du judarnas konung?»
Han svarade honom och sade: »Du säger det själv.»
(Mark. 15:2.)

Pilatus fråga är en antik lakonism, som i lik­
het med de flesta sådana är rik på betydelse­
nyanser. Den kan vara ironisk, men den kan
också vara en ren identitetsfråga: är du den
som kallas judarnas konung (messias)? Den
har allt utseende av att vara historisk. I alla
händelser har den stått i en av evangelistens
källor. Messias svar kan rent formellt se tve­
tydigt ut men kan efter sammanhanget icke
betyda annat än »det är som du säger». Evan­
gelisten kan ju icke låta Jesus inför Pilatus
säga något som skulle strida mot vad han

nyss har sagt inför översteprästen och mot
evangelistens egen och alla troendes mening.
Egentligen är det dock icke något svar på
frågan men ser snarare ut som ett tafatt för­
sök till ett allmogeaktigt undvikande svar. Det
gör ett intryck av förvirring och osäkerhet och
ger oss just därför ett så levande intryck av
situationen och – om också blott för ett ögon­
blick – av mannen, medan det på samma gång
passar så illa som möjligt till den bild av
»guds son», som evangelisten vill framställa.
Liksom Pilatus fråga har också messias svar
stått i evangelistens källa. Det är att förmoda,
att källan här har varit gammal och god, och
den har på denna punkt lyckligt undgått cen­
sur och förbättringsförsök. Sedan tar den evan­
geliska förvirringen genast vid igen.
Men först några korta upplysningar om Pila­
tus, det lilla man vet. Ättnamnet Pontius kunde
tyda på att han har tillhört den gamla patri­
ciska ätten med detta namn, men bevisar ingen­
ting, då enligt romerskt bruk de gamla ätt­
namnen också buros av frigivna, som hade varit
i ättens tjänst, och deras avkomlingar. Prokura­
torerna brukade för övrigt vid denna tid tagas
ur riddarklassen, i vilken det fanns många upp­

komlingar. Pilatus var ättgrenens namn eller
familjenamnet, och någon annan bärare av detta
namn är icke känd. Utom i den fornkristna littera­
turen omtalas han i första århundradet blott av
Filon och Josephus. Filon har i en skrift »Om
beskickningen till Cajus» (Caligula) meddelat
ett långt och av honom sannolikt starkt litterärt
överarbetat brev från Herodes Agrippa, en son­
son till Herodes den store, i vilket brevskri­
varen, som naturligtvis också ger uttryck åt
Filons egen mening och åt den allmänna tan­
ken om Pilatus bland judarna, skildrar proku­
ratorn som en »oböjlig och obarmhärtig natur»
och talar om hans »besticklighet», »hans rov­
girighet och grymhet», »hans oupphörliga mord
utan rannsakan och dom» och påstår att hans
bedrifter till och med inbragte honom ett högst
bistert brev från själve Tiberius. Filons och
Agrippas vittnesbörd väga tungt – de voro
bägge samtida med Pilatus – och vad Josephus
har att berätta går i samma stil. Han har haft
icke få likar bland romerska provinsguvernörer,
men det har också funnits vackra undantag
som den Petronius, vilken som ståthållare över
Syrien efterlämnade ett aktat minne bland ju­
darna och om vars klokhet, välvilja och huma­

nitet vid ett icke minst för honom själv kri­
tiskt tillfälle både Filon och Josephus ha be­
rättat.
Det inses utan vidare, att om denne Pilatus
har benådat messias, så har han gjort det av
skäl, som icke ha haft något att göra med
rättvisa och humanitet, men blott med klokhet
eller nödvändighet. Evangeliernas välvillige men
svage Pilatus, som förgäves anstränger sig att
rädda Jesus från judarnas raseri, är en om­
diktning, som blott kan tillskrivas de kristnas
önskan att stå väl med den romerska stats­
makten och deras hat mot judarna.
Till Pilatus fråga och messias svar inskränker
sig den del av rättsscenen som kan vara histo­
risk och som sannolikt är det. Sedan följer:

Och översteprästerna framställde många anklagelser
mot honom. Pilatus frågade honom då åter och sade:
»Svarar du intet? Du hör ju, hur mycket det är som
de anklaga dig för.» Men Jesus svarade intet mer, så
att Pilatus förundrade sig.

Då Jesus har erkänt sig vara den person, som
kallades »judarnas konung» och således huvud­
mannen för de oroligheter, som hade föranlett
hans fängslande, var hans dödsdom redan själv­
klar, och det fanns då ingen anledning för

översteprästerna att framställa några anklagel­
ser mot honom. Men evangelisten har icke an­
givit några oroligheter som grund till fängs­
lingen eller överhuvud upplyst något om orsaken
därtill. Han säger icke heller ett ord om vad an­
klagelserna gå ut på. Han har dock själv berättat
om »templets rening»! Även om man vill god­
taga evangelistens oskyldiga framställning av
den saken utan att draga de nödvändiga slut­
satserna, så hade messias inträngt i helge­
domen, stört den allmänna gudstjänsten och
»förbjudit» utövandet av den fäderneärvda kul­
ten. »Och han tillstadde icke heller, att man
bar något kärl genom helgedomen.» Hierarkerna
ha kunnat inskränka sina anklagelser till en:
groft sacrilegium.
Judendomen hörde till det romerska rikets
erkända religioner. Augustus hade sänt rika
votivskänker till Jerusalems tempel. Hans svär­
son och designerade efterträdare, den store fält­
herren Marcus Agrippa, hade gjort detsamma
och vid ett besök i Jerusalem själv framburit
offer och betygat den romerska statsmyndig­
hetens aktning för Israels gud. Och även under
Tiberius offrades dagligen i Jerusalems tempel
– på den kejserliga handkassans egen bekost­

nad – två lamm och en tjur för »kejsaren
och det romerska folket». Vad messias och hans
anhängare ha tyckt om dessa offer är lätt att
gissa. Sådana symboliska handlingar fingo i
antiken ofta ersätta skrivna traktater, och man
kan således utan överdrift tala om ett formligt
konkordat mellan romerska staten och juden­
domens högsta religiösa auktoriteter. Enligt
detta konkordat hade judarna full religions­
frihet i hela det romerska riket och voro över­
allt fritagna från militärtjänst och därmed ock­
så från allt deltagande i kejsarkulten, ett del­
tagande som normalt blott krävdes av militärer
och ämbetsmän. Den judiska religionen stod
således under den romerska statsmaktens be­
skydd, ett förhållande som bestod ända till
det judiska upproret år 66. Under Claudius fann
en romersk prokurator över Judéen sig nöd­
sakad att döma en soldat till döden, för att
han hade rivit sönder en handskrift av mose­
lagen och kastat den i elden. Ett ringare straff
för det religionsbrott, som messias hade begått,
kan då naturligtvis icke tänkas. Och det har
icke behövts några »falska vittnen» (som Mar­
kusevangeliet har till hands vid förhöret in­

för översteprästen) för att intyga brottet –
evangelisten har själv berättat om det.
Hierarkerna ha naturligtvis aldrig ett ögon­
blick tänkt på att anklaga Jesus inför Pilatus
för någon villfarande eller misshaglig »lära».
Kärnan i berättelsen om »templets rening» är
en även efter romersk rätt i högsta grad straff­
bar handling, och vi ha redan sett, att denna
handling i verkligheten måste ha fört till ett
blodigt tumult. Det har då varit prokuratorns
självklara plikt som ordningens upprätthållare
att inskrida och befordra orostiftaren till straff,
och även utan varje anklagelse från hierarkernas
sida måste »templets rening» ha ådragit den
fångne messias en säker dödsdom. Men för
den romerske prokuratorn har naturligtvis den
allt annat överskuggande huvudsaken varit den,
att fången har låtit kalla sig messias, på gre­
kiska Kristos – på romarens språk: rex ju­
dæorum, judarnas konung – och i handling
uppträtt som sådan.
Messias öde måste då, skulle man tycka, ha
varit beseglat. Icke desto mindre skymtar bakom
det sedan följande stycket av Markusevangeliet
en dunkel tradition, att han blev benådad och

frigiven, och i Josephusinterpolatorns berät­
telse har denna tradition avsatt ett annat spår.



10.

Nu plägade han vid högtiden giva dem en fånge lös,
den som de begärde. (Mark. 15:6.)

Det är ur andra källor ingenting bekant om
ett sådant bruk, och det har ingen sannolikhet
för sig. Det kan först och främst aldrig vara
tal om att prokuratorn skulle ha trott sig visa
judarna en vänlighet genom att benåda en van­
lig förbrytare, en tjuv eller rövare eller mör­
dare. Judarna skulle ha betackat sig för en
sådan artighet. Det kan blott ha varit tal om
»politiska» brottslingar och då framför allt del­
tagare i messianska oroligheter. Sådana oro­
ligheter ha dock knappast varit så regelbundet
återkommande, att det kan ha blivit ett fast
bruk att vid varje påskhögtid benåda en sådan
fånge, och allra minst har en benådning efter
»folkets» fria val kunnat komma i fråga. Men
betydelsen av de anförda raderna ligger däri,
att läsaren här till sin överraskning blir för­
beredd på den möjligheten, att messias
kan bli benådad och lössläppt.

Men den så kallade Barabbas var fängslad jämte de
upproriska, de som under upproret hade be­
gått dråp.

(Den svenska kyrkobibeln har här uttrycket:
»vilken satt fängslad» o. s. v. Denna fras måste
väcka den föreställningen, att Barabbas redan
hade »suttit fängslad» en tid och att »upproret»
således måste ha legat längre tillbaka i tiden.
I den grekiska texten finns ingenting sådant.)

Folkmassan drog nu dit upp och begynte begära, att
han skulle göra åt dem såsom han plägade göra.

(I stället för folkmassan har kyrkobibeln
»folket». Men det grekiska ordet återges i
Grimms lexikon i första hand med lat. turba,
en orolig folkmassa.)

Pilatus svarade dem och sade: »Viljen I, att jag
skall giva er judarnas konung lös?» Han förstod
nämligen att det var av avund som översteprästerna
hade dragit Jesus inför rätta.

Pilatus är naturligtvis intet ögonblick i tvivel
om att folkmassan kräver messias frigivande.
Det av evangelisten nyss liksom i förbigående
omtalade »upproret» har sannolikt varit av ringa
omfattning och med lätthet blivit stillat, fast
naturligtvis icke utan blodsutgjutelse. Det mes­
sianska partiet, som kan ha omfattat en
mycket stor del av de väldiga pilgrimsska­

rorna, har dock icke blivit krossat eller de­
finitivt skingrat, men samlat sig på nytt och
tränger nu in på pretoriet – sannolikt en pelar­
hall eller förgård till ett av de forna kungliga
palatsen – och gör hotfullt sitt krav gällande.
Situationen förutsätter, att den romerska vak­
ten har varit för svag att hålla folkmassan
på avstånd. Den sortens realiteter har evange­
listen dock icke något sinne för:

Men översteprästerna uppeggade folkmassan till att
begära, att han hellre skulle giva dem Barabbas lös.

Evangelisten lever i folksagans föreställnings­
krets, och det tjänar ingenting till att fråga
honom hur han egentligen har tänkt sig att de
ytterst impopulära översteprästerna, som av
rituella renhetsskäl förmodligen icke ens voro
närvarande, i en hast skulle kunna övertala en
larmande folkmassa att ändra mening och kräva
en annan frigiven i stället för messias. Hans
berättelse kan mycket naturligt tänkas ha kom­
mit till på följande sätt:
Han har i en av sina gamla källor – kanske
några krönikeartade anteckningar – läst, att
en viss Jesus, som kallades Barabbas, hade
ställt till oroligheter och därför blivit fängslad
och av Pilatus dömd till döden, men att en

stor folkmassa hade framtvingat hans frigivande.
Evangelisten, som icke har hört talas om att
»Jesus Kristus» hade ställt till några orolig­
heter, men väl trodde sig veta att han genom
översteprästernas nedrighet hade blivit korsfäst,
har icke kunnat tänka sig annat än att denne
Jesus Barabbas måste ha varit en helt annan
person än Jesus Kristus. Den verkningsfulla
kontrasten mellan »guds son», som blir kors­
fäst, och en ogärningsman som blir benådad
och lössläppt, har då trängt sig på honom
av sig själv. Och därmed har också följt motivet
om domaren, som låter »folket» välja mellan
två fångar – ett motiv som uppenbarligen har
mer att göra med folksaga än med romersk rätt
eller historisk verklighet.
Barabbas betyder »faders son», och i de
äldsta handskrifterna av Matteusevangeliet har
denne Barabbas haft namnet Jesus. Och då Mat­
teusevangeliets författare naturligtvis icke av
sig själv har hittat på att ge Barabbas detta
namn, måste det även i det Markusevangelium,
som »Matteus» har använt som källa, ha stått
»Jesus Barabbas». Namnet Jesus i detta sam­
manhang har av lätt insedda skäl snart för­
svunnit ur de flesta handskrifter.

Men folkmassan har således ropat: »Giv oss
Jesus faderssonen lös!»

Och eftersom Pilatus ville göra folkmassan till viljes,
gav han dem »faderssonen» lös ... (Mark. 15:15.)

Vi känna Pilatus alltför väl från Filon och
Josephus för att låta inbilla oss att han »ville
göra folkmassan till viljes»; men han torde
ha funnit det klokt eller nödvändigt.

*

Här kan det vara lämpligt att från Markus­
evangeliet göra en liten exkurs till »Lukas».
Denne författare har i likhet med »Matteus»
använt Markusevangeliet som källa och i hän­
delsernas gång huvudsakligen följt denna källa,
men han har därjämte begagnat andra, av vilka
åtminstone en ser ut att ha varit gammal och
god. Berättelsen om förhöret inför Pilatus före­
ter stora avvikelser från Markus, som således
icke här har varit Lukas källa; men mitt i
dessa avvikelser finna vi Pilatus fråga och mes­
sias svar i ordagrant samma formulering som
hos Markus – vilket tyder på att Markus
och Lukas i den punkten ha följt samma gamla
källa. Vid förhörets slut får Pilatus den idén
att sända Jesus till Herodes Antipas, som ock­

så har kommit till staden för att fira påskhög­
tiden och som i egenskap av furste över Gali­
léen är messias omedelbara överhet. Och till
detta sammanträffande mellan messias och An­
tipas har Lukas förlagt den scen, i vilken krigs­
knektarna håna den fångne messias som narr­
konung och som han berättar (eller nästan blott
antyder) i starkt stympat skick.
Man har i detta gyckelspel velat se ett folk­
ligt upptåg med ursprungligen mytologisk inne­
börd, och jag tvivlar inte heller på att idén
därtill har hämtats från ett sådant upptåg. Då
Erik XIV skymfade Nils Sture, i vilken han
fruktade en tronpretendent, med att tvinga ho­
nom till ett intåg i Stockholm med en halm­
krona på huvudet, kan idén till uppträdet utan
tvivel sökas i en liknande källa. Men lika litet
som det har legat någon mytologi i detta histo­
riska uppträde, lika litet behöver man söka
någon mytologisk innebörd i den motsvarande
berättelsen i evangelierna. I bägge fallen är
det en maktinnehavare som hånar en fånge,
i vilken han ser en misslyckad och oskadlig­
gjord tronpretendent.
I Markusevangeliet, där scenen är mera full­
ständigt utförd, är det de romerska soldaterna

som roa sig med detta gyckel. Jag vill inte
påstå att det ligger något historiskt orimligt
däri, men i den källa, som Lukasevangeliet har
följt, är det Herodes Antipas som är mästare
för skämtet, och han har haft mera närliggande
skäl därtill än de romerska soldaterna – skäl,
alldeles likartade med Erik XIV:s.
Filon har i en skrift »Mot Flaccus» (den
romerske ståthållaren i Alexandria Flaccus Avil­
lius) berättat om ett alldeles liknande upp­
tåg, tillställt för att håna den tidigare nämnde
Herodes Agrippa, som av Caligula hade fått
en del av Palestina som furstendöme med titel
av kung. Då det inte lät sig göra att engagera
Agrippa själv, som just befann sig i Alexandria
på resa till sitt land, till rollen som narrkonung,
tvingade man en stackars tok vid namn Karabas
att utföra den. Den lärde utgivaren av denna
del av Filons skrifter, L. Cohn, uttrycker i en
not den närliggande förmodan att Karabas är
en felskrivning för Barabbas. Något grekiskt eller
grekiserat namn Karabas är inte känt. Sannolikt
har då Barabbas varit namnet på den roll som
den stackars token tvangs att spela: rollen
som »falsk messias» (vi måste åter erinra oss
att messias, »den smorde», var en kunglig titel)

eller narrkung. I detta fall gällde ju gycklet
en titulärkung, som hade fått sin värdighet
av en kejsare, vars galenskap då (år 38) redan
var allmänt känd och allas samtalsämne. Utan
tvivel har också episoden med »Jesus Barabbas»
i Jerusalem några år förut varit ganska bekant
och omtalad i Alexandria. Det möter då ingen
svårighet att förstå, att »Barabbas» där hade
blivit ett namn på falska messiasar och narr­
kungar – alltså rollens namn. En besynner­
lighet förblir det dock att Filon, som borde
haft reda på den saken, har uppfattat Barabbas
(eller Karabas) som den stackars tokens eget
namn eller öknamn.
Filons berättelse meddelas i en bilaga.
Åtskilliga forskare av den mytologiska skolan
ha redan för länge sedan insett den uppenbara
identiteten mellan »Jesus Kristus» och »Jesus
Barabbas». Men från deras utgångspunkt kan
det naturligtvis blott vara tal om en identitet
mellan två mytpersonligheter – en identitet
av samma art som den Viktor Rydberg har
påvisat t. ex. mellan den germanska gudasagans
heroiska mästerskytt Orentel och Saxos Palna­
toke, och mellan dem bägge och medeltids­
sagans Wilhelm Tell. Men om man betraktar

Jesus som en historisk person, kan det icke
längre vara tal om en mytologisk identitet.
Då är »Jesus Kristus» och »Jesus Barabbas»
helt enkelt samma person.
Vi ha nu funnit följande likhetspunkter mel­
lan dem:
1. Bägge ha personnamnet Jesus.
2. Den ene har ett binamn – Barabbas,
faderssonen – som passar förträffligt på
den andre och strax måste leda tanken på
honom.
3. Bägge bli fängslade vid samma påskhög­
tid i Jerusalem.
4. Om Jesus Barabbas sägs det uttryckligen
att han har blivit fängslad på grund av ett
uppror. Om Jesus Kristus måste man på grund
av antydningar i Markusevangeliet förmoda
detsamma, och dessa antydningar bekräftas till
fullo av »den slaviske Josephus».
5. Jesus Kristus blir hånad som narrkonung.
En viss Karabas eller Barabbas spelar narr­
konung i ett alldeles liknande uppträde.
6. Folkmassan strömmar till pretoriet för att
kräva en fånge frigiven. Det ligger i själva
situationen att denne fånge icke kan vara någon

annan än messias: Jesus Kristus. – Folket
kräver Jesus Barabbas frigiven.
7. Enligt Josephusinterpolatorn blir Jesus
Kristus frigiven, åtminstone i första omgången.
Enligt Markusevangeliet blir Barabbas frigiven.
Och dessa likheter äro icke av mytologisk
art. Mytologiska likheter bruka bestå i mer
eller mindre övermänskliga egenskaper, mer
eller mindre övernaturliga eller sagolika hän­
delser. Men här bestå likheterna i:
1. Ett bland den tidens judar tämligen all­
dagligt personnamn.
2. Den enes binamn, »faderssonen», passar
alldeles till det renommé, som den andre på
fullt naturligt sätt kan ha fått och som han
enligt alla berättelser har haft. Det kan ha
använts på allvar av hans anhängare eller iro­
niskt av hans motståndare, eller bägge delarna.
Det erbjuder i dessa hänseenden, liksom också
i själva sin form, en slående analogi med ett
annat binamn, som en annan messias fick ett
århundrade senare, under Hadrianus: Simon
Barkocheba, »stjärnans son». Ett binamn som
kanske har avsett att beteckna denne messias,
den siste judiske messias under antiken, som

son till den semitiska gudatriadens modergu­
dinna, vars planet var Venusstjärnan och vars
symboliska djur var duvan – samma duva som
vi känna från den legendariska utsmyckningen
av berättelsen om Jesu dop. Ditlef Nielsen har i
»Der dreieinige Gott in religionshistorischer
Beleuchtung» visat på vilka vägar denna semi­
tiska modergudinna senare blev omformad till
den kristna gudatriadens »helige ande». I kristen
symbolik är Ischtars och Afrodites heliga duva
alltjämt »den helige andes» symbol, och i ett be­
varat fragment av Hebréerevangeliet låter evan­
gelisten Jesus tala om »min moder, den heliga
anda». (Det arameiska ordet för »ande», ruach,
är femininum.) På Hadrianus tid hade astrolo­
gien vunnit långt större utbredning än hundra
år tidigare, och med tanke på Venusstjärnan som
den redan starkt spiritualiserade modergudin­
nans planet har det då fallit sig naturligt att
kalla den nye messias »stjärnans son». Efter
Hebréerevangeliets tankegång kunde Jesus ha
burit samma namn, och även Simon Barkocheba
kunde ha blivit kallad Barabbas. I alla händelser
ligger en väsentlig analogi däri, att bägge bi­
namnen syfta på gudomlig härkomst.

3. och 4. Bägge bli fängslade i samband med
messianska upprorsrörelser. Intet mytologiskt
element.
5. Det gyckelspel, i vilket »Jesus Kristus»
hånas som narrkonung eller falsk messias, har
i den givna situationen ingen mytologisk inne­
börd. Evangeliernas berättelse därom hör till
de drag, som fullt ut bära prägeln av historisk
rimlighet, i synnerhet om upptåget (enligt Lu­
kaskällan) har blivit tillställt av Antipas. –
Det alldeles liknande gyckelspel, i vilket en
viss »Karabas» blir tvingad eller narrad att
spela huvudrollen, har en med det förra fallet
alldeles analog tendens, som utesluter varje
mytologisk tydning. Naturligtvis möter det ingen
svårighet att ge en sådan tydning – och inte
bara en, men många olika – åt det folkliga
karnevalsupptåg, som i bägge fallen kan ha
givit uppslag till gycklet. Men beträffande epi­
soden i Alexandria är vår sagesman icke en
okunnig och enfaldig evangelist, som möjligen
kunde tänkas ha missförstått en berättelse om
ett sådant upptåg, men den judisk-alexandrinske
filosofen Filon, en man av samtidens högsta
bildning, som omöjligt kan ha råkat ut för
ett så löjligt missförstånd och som är högst

indignerad över det pöbelaktiga gycklet med
Herodes Agrippa, som han kände och värde­
rade högt.
6. och 7. Bägge bli lössläppta, Jesus Kristus
enligt Josephusinterpolatorn, Jesus Barabbas en­
ligt evangeliet. Josephusinterpolatorn har om­
diktat motivet i folksagans stil, eller det har
redan för honom förelegat i en sådan omdikt­
ning, men utan något mytologiskt element. Mar­
kusevangelisten har genom sin för honom när­
liggande missuppfattning av en och samma per­
son som två olika på en annan väg låtit locka
sig in på folksagans mark och därvid dragits
till ett sagomotiv, som kanske i likhet med
många andra sådana har sitt ursprung i en
myt, men då detta motiv är alldeles främmande
för Josephusinterpolatorns version, konstitueras
icke därmed någon mytologisk beröringspunkt
mellan Jesus Kristus och Jesus Barabbas.
Det kan då blott vara tal om en verklig
och historisk identitet: Barabbas, »faders­
sonen», har varit ett av de binamn, under vilka
Jesus har varit känd medan han levde. Ett
annat sådant binamn har varit Nazoraios eller
Nazarenos. Men på den tid, då Markusevange­
liet skrevs, hade namnet Kristus bland de tro­

ende redan undanträngt alla andra binamn, och
evangelisten har icke anat vem Barabbas var.
Genom sin okunnighet därom har han råkat
åt eftervärlden rädda ett litet spår av den
gamla och nästan helt igengrodda tradition,
enligt vilken Jesus blev benådad och frigiven.
Först i vår tid har ett annat spår av samma
gamla tradition kommit i dagen: interpola­
tionen i den slaviske Josephus.



11.

Därmed är naturligtvis icke utan vidare givet
att denna tradition är den riktiga. Men visser­
ligen är det i motsatt fall svårt att förklara,
hur den kan ha uppkommit. Vida lättare låter
det sig förstås och förklaras, hur korsfästelse­
traditionen har kunnat uppstå och bli trodd
utan att vara riktig. Därom längre fram.
Man kan icke heller alldeles underlåta att
taga hänsyn till den möjlighet som har funnit
uttryck i Josephusinterpolationen, betraktad som
en helhet: att messias först har blivit frigiven
men vid ett senare tillfälle ånyo fängslad och
korsfäst.
I och för sig – alltså bortsett från den gro­

teskt orimliga form som den har fått i Josephus­
interpolationen – kan en sådan möjlighet
mycket väl vara värd att beaktas. Men Josephus­
interpolationen kan icke betraktas som ett vitt­
nesbörd om en sådan tradition annat än under
den förutsättningen, att den är enhetlig. Om
däremot det sista stycket, som berättar om
korsfästelsen, är ett senare tillägg av annan
hand – och jag tror mig i bilagan om »den
slaviske Josephus» ha visat, att det med all
sannolikhet förhåller sig så – utgör den intet
bevis för att det någonsin har funnits en tra­
dition med det innehållet, att Jesus först har
blivit benådad och frigiven men sedan korsfäst.
Men icke ens om interpolationen skulle vara en­
hetlig vittnar den om något annat än ett barns­
ligt försök att förena två olika traditioner.
Den gamla källa, ur vilken Markusevangeliet
har hämtat sin uppgift att Barabbas blev lös­
släppt, kan icke heller gärna ha innehållit något
om att han senare blev korsfäst. Evangelisten
skulle i så fall icke ha underlåtit att trösta
sina läsare med att dråparen i alla fall icke
lyckades undgå rättvisan. Det finns då intet
säkert eller ens någorlunda antagligt spår av
att en tradition med detta dubbla innehåll har

funnits, och det finns då heller ingen anledning
att diskutera dess större eller mindre historiska
rimlighet.
Helt annorlunda förhåller det sig med den
enkla korsfästelsetraditionen. Dess äldsta litte­
rära spår finner man i de paulinska breven,
sannolikt blott ett par årtionden efter den tid,
då Pilatus var prokurator över Judéen, och
den måste då redan en längre tid ha varit känd
och trodd bland de kristna. Allmänt känd bland
dem – men har den också redan då varit
allmänt trodd? Josephusinterpolationens tidigare
och äldre del tycks vittna om att det ännu flera
årtionden senare har funnits fromma kristna som
ha haft en annan mening. Och varifrån hade
Paulus sin kunskap om korsfästelsen? Utan tvi­
vel – direkt eller indirekt – just från »dessa
så övermåttan höga apostlar», om vilkas veder­
häftighet han hade så låga tankar att han rentut
kallar dem »falska apostlar och oredliga ar­
betare».
Från dessa apostlar härröra i själva verket
enligt kyrkans egen tradition alla uppgifter både
om korsfästelsen och uppståndelsen.
Det finns en liten egendomlig detalj i Markus­

evangeliet, som tycks ge ett visst stöd åt kors­
fästelsetraditionen:

Och en man, som kom utifrån landsbygden, gick där
fram, Simon från Kyrene, Alexanders och Rufus fader;
honom tvingade de att bära hans kors. (Mark. 15:21.)

Några kommentatorer till Markusevangeliet
ha fäst uppmärksamheten vid den besynnerlig­
heten att Simons båda söner, som ingenting
ha i berättelsen att göra, här nämnas vid namn.
De ha då sannolikt varit mer eller mindre
kända medlemmar av den kristna församlingen
och hört till evangelistens bekanta, och han
har förmodligen hört dem berätta, att deras far
bar korset för Jesus.
Detta stöd visar sig dock vid närmare be­
traktande något bräckligt. Simon från Kyrene
kommer »från landsbygden», möter tåget av
fångna och livdömda messianer (»de som under
upproret hade begått dråp») med deras eskort,
blir tvingad att bära korset (d. v. s. tvärbjälken,
pålarna voro uppresta på förhand) för en fånge,
som kanske var illa sårad och knappt kunde
släpa sig fram. Han vet sannolikt icke vem
fången är. Många år senare får han höra att
Jesus Kristus, guds son, hade blivit korsfäst just
vid det tillfället. Då har det naturligtvis strax

stått klart för honom att det var hans kors
han bar.
Något pålitligare stöd för korsfästelsetradi­
tionen finns det icke. Och själva korsfästelse­
berättelsen är just den del av passionshistorien,
till vilken evangelisterna i synnerhet ha använt
gammaltestamentliga utsagor som »källor».
I bevarad litterär form är emellertid denna
tradition den äldsta. Den gamla källa, i vilken
Markusevangelisten har läst om Jesus Barabbas,
kan ha varit betydligt äldre än de äldsta pau­
linska breven, men vi känna den blott genom
Markusevangeliet, och blott som en lösbruten
och missförstådd skärva – källan själv är för­
lorad. Det tycks dock ligga i sakens natur,
att en tradition om messias benådning och
frigivning icke gärna kan ha uppstått, om
han i verkligheten blev korsfäst, och att den
således efter sin egen beskaffenhet måste vara
den äldsta. Möjligen kunde man tänka sig, att
en grupp av hans anhängare har velat rentvå
hans minne från ett i den allmänna meningen
vanärande dödsstraff. En sådan förklaring kunde
kanske i brist på bättre användas på Josephus­
interpolationen, i vilken messias av Pilatus blir
frikänd och förklarad för en »välgörare», men

knappast kan den tillämpas på Barabbasver­
sionen, i vilken Jesus Barabbas har blivit fängs­
lad på grund av ett uppror och blott genom
»folkmassans» ingripande blir benådad och lös­
släppt. Det kan dock också tänkas, att tradi­
tionen om messias räddning har haft sin grund
i en bland hans anhängare allmän tro på hans
osårbarhet och odödlighet. Det finns, som längre
fram skall visas, verkligen spår av en sådan tro.
Ur historisk rimlighetssynpunkt kan ingen in­
vändning göras mot korsfästelsetraditionen i och
för sig; ett sådant slut måste tvärtom te sig
som det man måste vänta för en besegrad och
fängslad messias. Men det som man måste vänta
sker icke alltid, ofta nog sker det alldeles
oväntade, och då en gammal tradition, som efter
sin egen natur knappast kan ha uppstått om
den icke har varit den ursprungliga och riktiga,
berättar att messias blev benådad och frigiven,
har man naturligtvis att granska denna traditions
historiska rimlighet.
Tillströmningen av pilgrimer till Jerusalem
vid de stora högtiderna, framför allt påsken,
har varit enorm; jag har redan nämnt en som
det förefaller fantastisk siffra från Josephus
(Antiquitates). Och dessa pilgrimer måste till

största delen ha varit män i sin kraftiga ålder,
av dem många beväpnade. Till vanor och böjel­
ser ha väl de allra flesta varit fredliga och
överheten undergivna, de ha ingalunda begivit
sig till Jerusalem för att göra uppror, och
under vanliga förhållanden har det romerska
namnets oerhörda prestige räckt till för att
upprätthålla ordningen. Den i Jerusalem för­
lagda romerska garnisonen inskränkte sig –
man måste åter tänka på Ferreros ord om
romarmakten som »delvis en jättebluff» – till
en kohort: 600 man. Och då Judéen blott var
en prokuratorisk provins, tycks denna kohort
icke ens ha bestått av romerska legionärer men
av orientaliska auxiliärtrupper. Därtill kom den
kohort, som var stationerad i kuststaden Cæ­
sarea, prokuratorns fasta residens, och som
eskorterade honom på hans resor till Jerusalem;
denna kohort, som i Apg. 10 (visserligen i en
betydligt senare tid) kallas »den italienska ko­
horten», har sannolikt bestått av legionärer.
Även om största delen av pilgrimsskarorna
ha förhållit sig passivt, måste dock en stor
mängd ha blivit gripna av den messianska hän­
förelsen, och naturligtvis just de mest lidelse­
fulla och aktiva elementen. Man förstår då utan

svårighet att det har kunnat inträda en sådan
situation, att prokuratorn har funnit det råd­
ligast att »göra folkmassan till viljes». Det är
icke ens givet att han har gjort det alltför
ogärna. Han låg ständigt i delo med de judiska
hierarkerna; han kan ha funnit denne messias,
som hade inlett sin aktion med ett angrepp
mot den fäderneärvda kulten, ofarlig för den
romerska makten, vars intressen blott kunde
befordras av inbördes split mellan judarna, och
han kan genom messias frigivande ha velat
ytterligare försvaga hierarkernas auktoritet. På
det viset kunde det ligga en liten sanningskärna
gömd även i den evangeliska tradition som låter
Pilatus ta messias parti mot hierarkerna.
Ur historisk rimlighetssynpunkt finns då
ingenting att invända mot den gamla tradition
som kan – och måste – utläsas ur Barabbas­
episoden i Markusevangeliet och som vinner i
styrka vid jämförelsen med Josephusinterpola­
tionen. Och av två traditioner, som bägge kunna
vara sannolika, brukar historikern föredraga den
som ser äldst ut. Men källmaterialets beskaf­
fenhet medger ingen visshet.
Sena utlöpare av denna gamla tradition finner
man ännu i andra århundradet i sådana legen­

der som att än Judas Iskariot, än Simon från
Kyrene sägas ha blivit korsfästa i stället för
Jesus.

*

Finns det då något spår av Jesus efter hans
frigivande? Kanhända. Ett sådant spår kan
möjligen dölja sig i en av uppståndelseberät­
telserna – eller i två, men dessa två ha ur­
sprungligen varit en och samma. Den skall be­
handlas i ett särskilt avsnitt om »Uppståndel­
sen». Men även om inga spår finnas, har det
intet att betyda. Världen var stor. Det fanns
öknar och storstäder nog att försvinna i, och
att dö i.
Och kanske finns det dock ännu ett spår:
Filons berättelse. Det ser märkvärdigt ut att
han har fattat Karabas eller Barabbas som man­
nens namn – i så fall det enda namn han
hade hört på honom.



12.

Det finns både i de paulinska breven och i
evangelierna ett antal ställen, som vittna om
att den äldsta kristna församlingens odödlighets­

tro har haft en högst egendomlig och redan
för den närmaste eftertiden nästan obegriplig
form: den tron, att en sann kristen överhuvud
icke skulle dö. Messias återkomst på him­
melens skyar troddes vara snart förestående,
och i det nya messiasriket skulle ingen död
finnas. Läsaren kan i noterna finna de nödvän­
diga hänvisningarna; här må det vara nog att
anföra ett av de mest otvetydiga bland dessa
ställen:

Sannerligen, sannerligen säger jag eder: Den som
håller mitt ord, han skall aldrig någonsin se döden.
(Joh. 8:51).

Här skall naturligtvis icke autenticiteten av
detta och liknande Jesuord diskuteras; det är
som vittnesbörd om församlingstron de ha sin
betydelse.
I den kyrkliga förkunnelsen utlägges förmod­
ligen fortfarande, liksom i min barndom, dö­
den här som »den eviga döden», men varje
kunnig teolog vet alltför väl att en sådan ut­
läggning blott är en eftergift åt församlingens
fattningsgåva. Det är den vanliga döden det
är fråga om. För den kristna propagandan har
en sådan tro, så länge den någorlunda kunde
upprätthållas, utan tvivel varit ett värdefullt

aktiv: vem ville inte gärna slippa dö? Men
snart nog måste naturligtvis ett sådant tros­
stadium ha blivit övergivet och ersatt med tron
på uppståndelse från de döda; dödens oavbrutna
skördar bland de troende liksom bland alla
andra måste ha kommit den att blekna bort
av sig själv. Sådana relikt från redan uppgivna
trosstadier finner man också andra exempel på
i evangelierna.
Även inbillningen har som bekant sin logik,
och det förefaller mig alltför orimligt att en
odödlighetstro av denna art ursprungligen skulle
ha kunnat anknytas till en messias, som själv
troddes ha lidit en kvalfull död. Av en messias,
som hade lidit och dött på korset men upp­
stått från de döda, kunde man väl hoppas fräls­
ning från döden – men blott i form av upp­
ståndelse efter döden.
Dessa ställen och den tro, som talar genom
dem, tycks mig blott kunna naturligt förklaras
ut från tron på en messias, som icke hade dött,
men som troddes vara odödlig. Säkert skulle
jag aldrig ha kommit på denna tanke utan
kunskapen om att en tradition om messias rädd­
ning har funnits; men nu, då vi ha sett att den
har funnits, tränger den tanken på av sig själv.

Denne messias hade icke dött, men försvunnit.
Var fanns han? I himmelen. Liksom Moses och
Elias hade han blivit »upptagen». Ty även om
Moses himmelsfärd fanns det en saga, som i
berättelsen om »Jesu förklaring» förutsättes som
känd och trodd, ehuru den icke hade fått plats i
bibeln. Moses hade i denna saga farit upp till
himlen »på ett moln».
Ingen, som med någon eftertanke har läst be­
rättelsen om »Jesu förklaring», har väl kunnat
undgå att frapperas av dess egendomliga karak­
tär av slutapoteos – egendomlig, emedan
den har fått sin plats mitt i Markusevangeliet,
början av kap. 9. Det är just denna dess teatra­
liska och tablåmässiga apoteoskaraktär som har
gjort den till ett så omtyckt ämne för altar­
tavlor. Åtskilliga kommentatorer ha också in­
sett eller anat, att vi här ha att göra med
en himmelsfärdsberättelse. Den fromme Joh.
Weiss hör till dem som ha anat, men funnit
det för djärvt att inse. Man har icke kunnat
förstå hur en himmelsfärdsberättelse (eller en
berättelse som ursprungligen har varit en sådan)
har kunnat få sin plats mitt i evangeliet, och
man har funnit det betänkligt att i ett fall som
detta gissa på »inbindningsfel», eller rättare

sagt inklistringsfel. (Det förmodas vara ett så­
dant klistringsfel med papyrusremsorna som är
skuld till att »tempelreningen» i Johannesevan­
geliet har kommit på galen plats.)
Jag tror inte heller att man behöver tillgripa
något klistringsfel för att förstå »förklaringens»
plats i Markusevangeliet. Denna skrift är, som
allmänt inses och erkännes, icke något enhetligt
verk av en egentlig författare, men en kompila­
tion. Evangelisten har haft källor, små skrifter
om Jesus, som han ibland ordagrant har skrivit
av, ibland tyckt sig tvungen att ändra mer
eller mindre, dels för att någorlunda få dem
att passa ihop, dels för att justera dem efter
den församlingstro som han kände och delade,
och något har han kanske lagt till efter vad
han muntligen hört berättas; dit hör sannolikt
episoden med Simon från Kyrene. Markus­
evangeliet har i den grekiska texten en besyn­
nerlig överskrift, som icke kan avse det nu­
varande evangeliet i dess helhet: »Början på
evangeliet om Jesus Kristus.» Sannolikt har
denna överskrift stått över den källa, som evan­
gelisten huvudsakligen har använt till första
hälften av sin skrift och som då torde ha
slutat just med den legend, vars karaktär av

slutapoteos är så påfallande. Överskriften har
då denna källa först fått, sedan legendbildningen
tagit en annan vändning. Vi äga icke denna källa
och måste därför lämna osagt i vad mån Markus­
evangelisten kan ha förstått, att det var fråga
om en himmelsfärd; men denna källa kan icke
ha innehållit något om korsfästelsen – i så
fall hade ju intet missförstånd varit möjligt.
(Utan tvivel har den dock också innehållit åt­
skilligt annat än det som nu står i de första åtta
kapitlen.) Men evangelisten har blott tyckt sig
kunna använda denna berättelse som en ytter­
ligare bekräftelse på Jesu messianitet och genom
ett inskott, som blott är en reminiscens från be­
rättelsen om dopet, ändrat (eller kanske i sin
egen tanke förtydligat) den därtill, och allra
sist har han tillfogat ett par ord för att föra
messias tillbaka till lärjungarna igen, så att
berättelsen kunde fortsätta – ty ännu åter­
stod ju det viktigaste.

Sex dagar därefter tog Jesus med sig Petrus och
Jakob och Johannes och förde dem i avskildhet upp på
ett högt berg, där de voro allena. Och han för­
vandlades inför dem, och hans kläder blevo så glän­
sande vita, att ingen valkare på jorden kan göra dem
så vita. Och för dem visade sig Elias jämte Moses, och
dessa samtalade med Jesus. Då tog Petrus till orda
och sade till Jesus: »Rabbi, här är oss gott att vara;

låt oss göra tre hyddor, en åt dig och en åt Moses
och en åt Elias.» Han visste nämligen icke vad han
skulle säga, ty de voro mycket förskräckta. Då kom ett
moln som överskyggade dem ... Och plötsligt märkte
de, när de sågo sig omkring, att där icke mer fanns
någon hos dem ...

Jag har här avlägsnat vad jag på redan an­
tydda grunder förmodar vara evangelistens egna
små tillsatser. Dels dessa ord:

... och ur skyn kom en röst: »Denne är min älskade
son; hören honom.»

Jämför dopberättelsen, Mark. 1:11:

Och en röst kom från himmelen: »Du är min älskade
son; i dig har jag funnit behag.»

Evangelisten, som här icke har haft använd­
ning för en himmelsfärd, har med denna åter­
klang från dopberättelsen velat göra scenen till
ännu ett gudomligt vittnesbörd om Jesu mes­
sianitet – här alldeles överflödigt. Och där­
näst slutorden: »utom Jesus helt allena» –
med vilket lilla penndrag evangelisten räddar
sin hjälte åt berättelsens fortsättning. På detta
sätt befriad från en ganska obetydlig övermål­
ning träder tavlans karaktär av himmelsfärd
klart fram. I själva verket har man här –
vad också Joh. Weiss har insett eller åtmin­

stone mer än anat – originalet till himmels­
färden i Apg. 1:9, 10:

När han hade sagt detta, lyftes han upp inför deras
ögon, och ett moln tog honom bort ur deras
åsyn. Och medan de skådade mot himmelen, under det
han for upp, se, då stodo hos dem två män i vita
kläder.

Motivet är här mera »realistiskt» utfört (»han
lyftes upp inför deras ögon») men molnet, i
vilket messias försvinner, är tydligen en remi­
niscens från Markusevangeliets apoteos, och
Moses och Elias ha blivit två änglar. För­
fattaren, som också har skrivit Lukasevangeliet,
har där redan infört »förklaringen» (efter Mar­
kus) och har icke nu velat komma med Moses
och Elias igen. Och alldeles efter samma mön­
ster skildras slutligen himmelsfärden i Acta
Pilati, en fornkristen skrift från tiden närmast
efter Johannesevangeliet:

Ännu medan han satt på berget Mamilk (nu har ber­
get fått ett namn!) och lärde sina lärjungar, sågo vi
ett moln överskugga både honom och hans lärjungar,
och molnet förde honom till himlen.

(I Acta Pilati har himmelsfärden iakttagits
av tre ojäviga vittnen.)
Omedelbart före »förklaringen» har Jesus i
Markusevangeliet kallat till sig »folkmassan

jämte sina lärjungar» och till denna stora för­
samling hållit ett litet tal, som har allt ut­
seende av att i evangelistens källa ha varit ett
avskedstal, framför allt slutorden:

Sannerligen säger jag eder: Bland dem som här stå,
finnas några, som icke skola smaka döden till dess
de få se Guds rike vara kommet i sin kraft.

Då man vet vilken allt överskuggande central­
ställning tron på messias snara återkomst har
haft i fornkristendomen, kan man icke tänka
sig mera passande avskedsord strax före him­
melsfärden.
Scenen är här förlagd till »byarna vid Cæsa­
rea Philippi» – man är således icke längre i
Galiléen men norr därom, i det syriska gräns­
distriktet på Hermons sydöstra sluttningar, en
trakt som eljes aldrig omtalas i evangeliernas
berättelser, ett långt stycke på vägen till Da­
maskus. Denna egendomliga geografiska uppgift,
som naturligtvis har stått i evangelistens källa
– själv är han ytterst okunnig i Palestinas
geografi – kan då gömma en historisk remi­
niscens av att messias sista gången av någon
eller några anhängare, som kanske ha följt ho­
nom på flykten, har blivit sedd i dessa trakter.

Det är i så fall evangeliets sista spår av den
försvunne messias.
Jag har i det föregående använt den hävd­
vunna termen »Jesu förklaring», som emel­
lertid beror på en från Luther härstammande
oriktig översättning av gr. metemorfothe, för­
vandlades». I den nya kyrkobibeln är detta
gamla fel rättat, men till gengäld har översätta­
ren ur egen fatabur lagt till en icke alldeles
oväsentlig men tvärtom betydligt missvisande
detalj: »hans utseende förvandlades inför
dem». Uttrycket måste väcka en föreställning om
att »förvandlingen» är mindre genomgripande
och föga varaktig. Den motsvarande grekiska
satsen betyder helt enkelt: han förvandla­
des inför dem. Och det har helt visst icke
i evangelistens källa varit fråga om någon blott
skenbar förvandling eller om en förvandling för
tillfället: det skulle stämma alltför illa med hela
den lilla sagans tydliga karaktär av apoteos.
Det är den jordiske messias förvandling till den
himmelske. Det är »människosonen» som på ett
moln blir upptagen till himlen för att enligt
profeten Daniel komma igen »på himmelens
moln». Att Moses och Elias skulle komma ned
från himmelen på ett moln blott för att »sam­

tala» med messias har aldrig varit sagans ur­
sprungliga innebörd. De ha kommit för att taga
honom med sig upp.
En annan detalj i denna äldsta himmelsfärds­
berättelse har ur annan synpunkt sitt stora in­
tresse. Moses och Elias, judendomens två stora
religiösa sago- och forntidsheroer, som också
hade blivit upptagna till himlen, »samtala» med
guds son, men falla icke ned och tillbedja
honom. Ett sådant drag röjer berättelsens höga
ålder: för den, som diktade denna himmels­
färdsmyt, tillhörde messias ännu samma rang­
klass bland de överjordiska som Moses och
Elias. Han hade så nyligen levat på jorden
att han i de troendes föreställning ännu icke
hade blivit en gud. Han har visserligen kallats
»guds son», men blott som en messiansk äre­
titel, utan att man därmed under hans lifstid
har förbundit några bestämda föreställningar
om övernaturlig och gudomlig börd. Sådant
kom först senare; Markusevangelistens källor ha
icke vetat något därom, och ingen berättelse om
övernaturlig börd har på den tid, då evange­
listen sammansatte sin skrift, tagit så fast form
eller varit så allmänt trodd i församlingarna
att han har ansett sig böra taga den med.

Detta gradvisa avancement från människa till
gud, som man kan iakttaga i evangeliernas be­
rättelser och sagor om Jesus, har en alldeles
omisskännlig prägel av naturligt traditionsför­
lopp och visar klart, att vi här stå inför sagor
om en människa, vars bild blott så småningom
blivit mytologiserad – icke en gestalt som
från början blivit lånad från en mytkrets.



13.

»Då övergåvo de honom alla och flydde»,
heter det i Markusevangeliet efter berättelsen
om messias fängslande. Denna flykt behöver väl
icke nödvändigt innebära annat än att de för
tillfället ha satt sig i säkerhet, men de ha
alla känt sig hotade av det öde som väntade
de fängslade messianerna, de ha insett att före­
taget hade misslyckats och att den stora saken
ännu en gång var förlorad, och de ha icke haft
en tanke på att åter våga sig in i Jerusalem (i
evangeliet försiggår fängslandet på ett ställe
som kallades »Oljekällaren», Getsemane, vid
foten av Oljeberget) men utan tvivel genast
begivit sig på väg till sin hemtrakt. I evange­
liet omtalas heller ingen av messias »lärjungar»
eller närmare bekanta som närvarande i staden

under förhöret inför Pilatus eller som ögon­
vittnen till korsfästelsen, ens på avstånd. Blott
»några kvinnor stodo där på avstånd och sågo
vad som skedde». Men dessa kvinnor införas
av evangelisten som inledning till den därefter
följande sagan om begravningen; det är i den
och i uppståndelsesagan de ha sina uppgifter
att fylla. Som ögonvittnen till korsfästelsen,
vilken de i så fall torde ha åsett på mycket
långt avstånd, kunna de lämnas ur räkningen.
De flyktade messianerna ha icke gärna kunnat
ha mer än en tanke om det öde som väntade
messias. I deras hemtrakt har då den tron, att
messias hade blivit korsfäst, strax blivit all­
män och rotfast. De bägge motsägande tradi­
tionerna kunna då vara nästan lika gamla; bägge
ha till en tid fortlevat vid varandras sida, och
bägge ha avsatt spår i legendbildningen, som
vi ha sett det i sagan om »Jesu förklaring» –
den äldsta kristna himmelsfärdsmyten, som har
handlat icke om en död och återuppstånden
messias, men om en försvunnen och till himlen
upptagen.
Dock det är lätt att förstå – åtminstone
för oss efterkloka – att korsfästelsetraditionen
måste bli den segrande. Icke för korsfästelsens

skull, långt ifrån! Men för uppståndel­
sens. En försvunnen och till himlen upptagen
messias måste förefalla folktron och folkfanta­
sien alltför blek och overklig i jämförelse med
en korsfäst, från döden uppstånden och till
himlen uppfaren. Den traditionens bildspråk
kunde envar läsa och förstå: människolivets
djupaste elände, genomskimrat av hoppet och
löftet om den högsta salighet.

*

Historien bakom sagan kunna vi blott
följa till den punkt, då den fängslade messias
blir förhörd av den romerske prokuratorn och
av honom befunnen skyldig som »judarnas
konung». Sedan delar sig traditionen i två gre­
nar, som bägge äro historiskt rimliga. Den ena,
som går ut på att messias genom »folkmassans»
ingripande blev benådad och frigiven, och som
blott har efterlämnat dunkla och svaga spår
i källorna, men som knappast kunde ha upp­
stått om den icke hade varit den ursprungliga,
har snart nog runnit ut i sanden. Den andra,
som källorna icke äro i stånd att övertygande
bevittna, har av skäl, som vi redan ha sett,

blivit den segrande och därmed givit upphov
till kristendomen.
Det förblir dock, även om messias ursprung­
liga anhängare ha stått på en ytterst låg bild­
ningsnivå, en olöst gåta att ingen tradition om
året för korsfästelsen har bevarats bland dem
och fortplantats i kyrkan. Däri kan man icke
undgå att ge den mytologiska skolan rätt: det
gränsar till det alldeles oförklarliga att den
äldsta kyrkan aldrig ens har trott sig veta be­
sked därom. Det ligger däri en mycket stark in­
vändning, icke mot en historisk Jesus, men mot
passionshistoriens trovärdighet – och en som
det förefaller mig omisskännlig fingervisning
om att korsfästelsetron först kan ha vunnit
stadga ett avsevärt antal år efter den påsk då
upprorsförsöket ägde rum och messias blev
fängslad.
Men någon visshet står knappast att vinna.











IV.
UPPSTÅNDELSEN

























Att en förnäm rådsherre ställer sin familje­
grav till disposition för en av överheten av­
rättad person förefaller de flesta av oss full­
komligt naturligt och alldeles i sin ordning,
emedan vi i vår barndom ha fått veta, att
den döde var guds son och att den förnäme
rådsherrn hade en liten aning därom. Utan en
sådan förhandskunskap – hos rådsherrn och
hos oss själva – skulle historien om »Jesu
begravning» möjligen kunna inbjuda till någon
kritik.
I en källa, som handlar om Paulus första
missionsresa och hans uppträdande i synagogan
i Antiokia, har samlaren och redaktören av
»Apostlagärningarna» funnit ett referat av ett
tal, som Paulus vid detta tillfälle skall ha
hållit. Hur pass riktigt detta referat kan vara
är av mindre vikt, då dess innehåll i alla hän­
delser måste vara ett uttryck för traditionen,
sådan den i några kretsar var på den tid då

källan nedskrevs och kanske ännu långt senare.
Man läser däri, Apg. 13:27–29.

Ty eftersom Jerusalems invånare och deras rådsherrar
icke kände honom – – –  och fastän de icke funno
honom skyldig till något, som förtjänade döden, bådo
de likväl Pilatus, att han skulle låta döda honom. När
de så hade fört till fullbordan allt, som var skrivet
(profeterat) om honom, togo de honom ned från kor­
sets trä och lade honom i en grav.

Enligt denna framställning har messias blivit
begravd av sina fiender. Så vacklande har alltså
traditionen länge varit. »Bland de ogudaktiga
fick han sin grav» heter det i en av de Ebed-
Jahvedikter (Jes. 53:9) från vilka de troende
hämtade åtskilliga av sina historiska upplys­
ningar om »den lidande messias», ehuru dessa
dikter aldrig ha varit eller av andra än de
kristna ansetts vara några messianska profe­
tior, och det är utan tvivel denna dikt som
återklingar på detta ställe i Paulus tal. Ty att
messias skulle ha blivit »lagd i en grav» av
sina fiender har naturligtvis lika litet som sagan
om den förnäme rådsherrns grav någon histo­
risk rimlighet. Den senare sagan korresponderar
på samma sätt med nästa rad i den nämnda
dikten: »bland de rika kom han först efter sin

död». – Den vacklande traditionen visar att man
ingenting har vetat om saken.
Josef av Arimatea, »en av dem som väntade
på Guds rike» – vilka ord blott innebära,
att han hörde till de många som delade de
messianska förväntningarna – behöver icke där­
för vara alldeles fritt uppfunnen, ehuru han
visserligen icke omtalas i andra källor än evan­
gelierna (och apokryferna). Enligt Apg. har
den berömde rabbinen Gamaliel med åtskilliga
meningsfränder i rådet talat för tolerans mot de
Jesustroende, bland dem kan också en Josef
från Ramataim (Arimatea) ha varit, han har
kanske också annars visat dem välvilja och
humanitet och blivit omtyckt bland dem –
mer har icke behövts för att han skulle få sin
vackra plats i sagan. Men denna saga har, som
vi ha sett i Apg. 13:29, först sent blivit ut­
bildad och upptagen som ett fast led i tradi­
tionen.
För uppståndelsesagan har berättelsen om en
grav, från vilken den döde kunde uppstå, ansetts
alldeles nödvändig. De fromma kvinnorna, som
måste vara med för att sköta begravningsbe­
styren, ha tydligen däri haft sin egentliga och
primära uppgift i sagan, men ha naturligtvis

också kommit bra till pass för att bevittna dels
korsfästelsen, i brist på andra, dels och fram­
för allt den tomma graven, som tydligen
bland de kristna har betraktats som ett alldeles
oumbärligt bevis. Men messias närmaste an­
hängare – och deras kvinnor naturligtvis med
dem – hade alla flytt till sin hemtrakt, Gali­
léen, och visste intet om vad som försiggick
i Jerusalem under dagarna närmast efter mästa­
rens fängsling och verkliga eller förmodade
död.

*

Av Markusevangeliets uppståndelseberättelse
har blott början blivit bevarad, 16:1–8. Men
redan i en av de föregående profetiorna om
sin uppståndelse, 14:28, har Jesus sagt till
lärjungarna: »Efter min uppståndelse skall jag
före eder gå till Galiléen», och i det stympade
slutkapitlet låter författaren, eller hans källa,
en ängel (»en ung man i en fotsid klädnad»)
framföra samma hälsning med befallning att
föra den vidare till lärjungarna, vilket kvinnorna
emellertid i sin förskräckelse uraktlåta. Därmed
slutar det bevarade Markusevangeliet – men
så snöpligt kan det naturligtvis inte ursprung­

ligen ha slutat, och en senare författare, vilken
man har trott sig kunna identifiera som en
präst vid namn Aristion i andra århundradet,
har »fortsatt» berättelsen på det viset, att han
förklarar det föregående vara alldeles galet:
det var i Jerusalem, inte i Galiléen, som Jesus
uppenbarade sig för lärjungarna, varefter han
»blev upptagen till himmelen och satte sig på
Guds högra sida».
I vår nu gällande kyrkobibel är detta slut
(Mark. 16:9–20) satt inom klammer och där­
med oäktheten bekänd – för dem som visste
det förut. Andra lägga nog inte märke till
det.
Vad det har stått i det äkta Markusslutet
vet ingen. Men det har alltså icke vunnit för­
samlingens gillande. Vad vi kunna se av detta
slutkapitel med dess oäkta tillägg är att det
i fråga om uppståndelsen har funnits en äldre
tradition, som också Matteus ansluter sig till,
enligt vilken den återuppståndne messias först
(och uteslutande) har uppenbarat sig i Galiléen,
och en yngre, representerad av Lukas och Jo­
hannes (och tillägget till Markus), enligt vil­
ken han har visat sig i Jerusalem med omgiv­
ningar, men icke i Galiléen.

»Matteus» tycks dock ha känt att den senare
traditionen redan var i antågande och hade
mycket för sig ur teologisk synpunkt, ty han
gör en liten eftergift åt den genom att låta
den återuppståndne visa sig ett ögonblick för
kvinnorna – men för apostlarna visar han sig
inte förrän i Galiléen, naturligtvis på ett berg.

Men de elva lärjungarna begåvo sig till det berg i
Galiléen, dit Jesus hade bjudit dem att gå. Och när
de fingo se honom, tillbådo de honom. [Men somliga
tvivlade.]
Då trädde Jesus fram och talade till dem och sade:
»Mig är given all makt i himmelen och på jorden. Gån
fördenskull ut och gören alla folk till lärjungar, dö­
pande dem i Faderns, Sonens och den helige Andes
namn, lärande dem att hålla allt vad jag har befallt
eder. Och se, jag är med eder alla dagar intill tidens
ände.»

Satsen »Men somliga tvivlade» passar så illa
som möjligt i detta sammanhang och har, som
också Weiss har insett, allt utseende av att vara
en privat mariginalanteckning, gjord av en
läsare som har erinrat sig berättelsen om »den
tvivlande Tomas» och andra vittnesbörd om
lärjungarnas förvirring och osäkerhet. Den gre­
kiska texten har dessutom här ett groft språk­
slarv, som »Matteus» visserligen också själv
kunde ha begått, men dock knappast i detta

högtidliga sammanhang. Bortsett från detta in­
skott är hela scenen en kall och torr kyrklig
ceremonitavla, som aldrig har haft förbindelse
med någon historisk verklighet av någon art,
varken en »vision» eller något annat.
Men att den återuppståndne enligt upp­
ståndelsetrons äldsta form har visat sig för
lärjungarna i Galiléen, icke i Jerusalem – det
betyder på historiens språk, att tron på Jesu
uppståndelse har uppkommit i Galiléen, dit lär­
jungarna hade flytt, och att den således först
kan ha uppstått en ganska avsevärd tid efter
den verkliga eller förmodade korsfästelsen.
Talet om en uppståndelse »på tredje dagen»
är blott en inverkan från det mytologiska
skema, efter vilket uppståndelsetron natur­
nödvändigt måste formas eller omformas. Av
detta mytologiska skema har den senare tradi­
tionen utvecklat sig och förbundit sig med det
»kyrkohistoriska» intresset, som krävde att Jeru­
salem, den heliga staden, skulle vara den nya
religionens vagga. Den unga kristendomens an­
språk var ju att vara den rätta judendomen.
Den ville snarast möjligt glömma sitt galileiska,
diasporajudiska ursprung.

Detta sorgliga faktum: att de äldsta upp­
ståndelseberättelserna hänvisa till Galiléen som
uppståndelsetrons hemort och att legenderna i
Lukas och Johannes därmed ha blivit fritt svä­
vande i luften, gjorde en tysk teolog A. Hofmann
så ledsen, att han i en skrift »Galilæa auf
dem Oelberg» (1896) lancerade en ljus idé:
hela felet ligger i en förväxling av landskapet
Galiléen med ett värdshus eller härbärge med
samma namn på Oljeberget. Salig kyrkoherden
i St. Oscar, S. A. Fries, som lär ha haft mycket
sinne för ett gott skämt, har i sin skrift om
»Det fjärde evangeliet» med förtjusning tagit
upp idén. Då Jesus stämde möte med lär­
jungarna i »Galiléen», menade han värds­
huset Galiléen. Man får kanske ursäkta lär­
jungarna att de missförstodo honom i det fallet
som i alla andra; de ha tydligen, och icke utan
grund, känt sig litet mera säkra i landskapet
Galiléen än i ett härbärge strax utanför Jeru­
salem. Hofmann stödde sig huvudsakligen på
ett ställe i »Acta Pilati», en av de apokryfer
(andra århundradet) i vilka evangeliediktningen
fortsattes och utvidgades med ännu senare legen­
der. Man skulle då tro att det i Acta Pilati står
något om ett härbärge med namnet Galilæa.

Ingalunda! Inte ett ord om något sådant! Men
Acta Pilati föreligger i två starkt avvikande
redaktioner, och i den ena av dem förekommer
i kap. XIV följande:

Jesus, som I haven korsfäst, ha vi sett i Galiléen till­
lika med sina elva lärjungar på Oljeberget.

Den som vet hur fullkomligt oberörd i syn­
nerhet den senare kristna legenddiktningen är
av alla geografiska (och andra) realiteter, drar
naturligtvis icke av dessa ord någon annan slut­
sats än den, att författaren har varit fullkomligt
rudis i Palestinas geografi och förväxlat Mat­
teusberättelsens abstrakta berg i Galiléen med
det i den heliga historien mera kända Olje­
berget utanför Jerusalem. Men Hofmann, och
efter honom S. A. Fries, drar helt andra slut­
satser: en del av Oljeberget har således kallats
Galilæa, och denna benämning kan motiveras
om det på Oljeberget har funnits ett härbärge
med detta namn – alltså har det funnits ett
sådant härbärge!
Jag undrar vad den teologiska sakkunskapen
skulle säga, om en lekman på området kom
med sådant.

*


Den enda utförda och bevarade till Galiléen
förlagda uppståndelseberättelsen i N. T. –
bortsett från ett senare tillägg till det fjärde
evangeliet, Joh. 21 – är emellertid den hos
Matteus, och i denna berättelse finns intet,
som kunde tyda på att den har runnit ur någon
annan källa än en abstrakt tro på att messias
hade uppstått från de döda. Och vad Jesus
i denna legend har att säga lärjungarna är idel
församlingsteologi från slutet av första år­
hundradet. Slutorden – »och se, jag är med
eder alla dagar intill tidens ände» – vittna
om att tron på messias snara återkomst då
för länge sedan hade vissnat bort och att även
nästa stadium, tron på »yttersta domen», hade
börjat blekna: församlingen ser en lång fram­
tid för sig.
Något spår av den frigivne och försvunne
messias tycks det då vara omöjligt att finna i
uppståndelselegenderna.
Dock, en av Lukasberättelserna visar sig verk­
ligen förtjäna en närmare uppmärksamhet, i
synnerhet då man jämför den med ett mot­
svarande ställe i tillägget till Johannes.
Lukasevangelisten har i kap. 24 försökt
att av det stoff han funnit i sina källor göra

en sammanhängande berättelse om uppståndel­
sen. Bland detta stoff har han funnit en be­
rättelse om hur den återuppståndne åt stekt
fisk.

Men då de ännu icke trodde, för glädjes skull, utan
allenast förundrade sig, sade han till dem: »Haven I
här något att äta?» Då räckte de honom ett stycke stekt
fisk [och något av en honungskaka], och han tog det
och åt därav i deras åsyn. (Luk. 24:41–43.)

Scenen är här i Jerusalem. Honungskakan
förekommer blott i några mindre goda hand­
skrifter och torde då vara ett senare inskott,
men det har för övrigt ingen vikt. Fisk har
icke varit någon särdeles vanlig mat i Jerusa­
lems bergstrakter. Behovet fylldes genom im­
port, och författaren till ett ännu blott ofull­
ständigt utkommet arbete om »Jerusalem zur
Zeit Jesu», d:r Joachim Jeremias, har upp­
lyst, att fisk i synnerhet importerades från
Tyrus och uttryckt sin förmodan, att den fisk,
som omtalas i Luk. 24, var en sådan fenicisk
importfisk. Jag kan emellertid ur bästa källa
meddela herr doktor Jeremias, att denna fisk
ingalunda var importerad från Tyrus, men
fångad i sjön Gennesaret, vid vars strand den

också blev både stekt och uppäten. Min källa
är Joh. 21:5 ff.
Den författare, som har försett Johannes­
evangeliet med detta tillägg, kap. 21, har tyd­
ligen med en viss förvåning konstaterat, att
evangeliet icke innehåller något om den åter­
uppståndnes uppenbarelser i Galiléen och velat
avhjälpa denna brist genom att meddela vad
han ur annan källa hade inhämtat om den
saken. Och hans källa har tydligen varit den­
samma ur vilken Lukasevangelisten har hämtat
sin historia om den stekta fisken. Också här,
i tilläggskapitlet till Johannes, frågar Jesus:
»haven I något att äta?» – och också här
serveras stekt fisk. Att bägge historierna gå
tillbaka på en och samma ligger då i öppen
dag. Med denna episod har så Johannesinter­
polatorn kombinerat en historia om ett under­
bart fiskafänge, och också den historien känna
vi igen från en av de särskilda källor, som
Lukas har använt, 5:1–11. Johannesinterpola­
torn har bara förbättrat den en smula: hos
Lukas är det »en stor hop fiskar», och »näten
gingo sönder»; Johannesinterpolatorn är mera
exakt: det var 153 stora fiskar, och ändå gick
nätet icke sönder! Då emellertid Johannes­

interpolatorn berättar dessa fiskhistorier just
för att fylla evangeliets brist på galileiska
uppståndelseberättelser, är det en given sak
att icke blott fiskafänget men också fiskätningen
i den ursprungliga källan, liksom i Joh. 21, har
försiggått i Galiléen.
Men Lukasevangelisten, som tillika har för­
fattat det första avsnittet av Apostlagärningarna,
vill redan i evangeliet förbereda sin berättelse
om den första församlingens grundande i Jeru­
salem strax efter messias uppståndelse och
himmelsfärd, en berättelse som har till förut­
sättning, att lärjungarna icke ha flytt till Gali­
léen (en tråkig historia, som borde glömmas)
men hela tiden stannat kvar i Jerusalem. Han
har då ingen användning för några galileiska
uppenbarelser av messias, men vad han har
funnit därav i sina källor har han lokaliserat
till Jerusalem eller dess omnejd. Utan tvivel
har han följt samma metod med Emmauslegen­
den. (Även i Galiléen fanns det ett Emmaus,
nära Tiberias.) Då berättelsen om »den tomma
graven» har visat sig vara en jämförelsevis sen
saga, och då lärjungarna enligt den äldre tradi­
tionen hade flytt till Galiléen, kan denna tradi­
tion icke ha haft något att berätta om den upp­

ståndne messias uppenbarelser i Jerusalem och
dess omgivningar.
Hur Markusevangeliets ord: »Jag skall före
eder gå till Galiléen» ha uppfattats av from­
ma läsare och säkert också av evangelisten
varit menade, kunna vi se av Acta Pilati, där
det framhålles som ett under att den uppståndne
har kommit till Galiléen före lärjungarna.
En liten del av Lukasevangeliets stoff tycks
härröra ur en källa, som röjer drag av en
starkare realism än man annars finner i evange­
lierna. Det är då sannolikt att denna källa i
själva verket har stått den äkta traditionen
närmare än Markusevangeliet. Också den om­
ständigheten att vad evangelisten har funnit
för gott att meddela ur denna källa är så litet,
måste väcka en förmodan om att den torde
ha innehållit åtskilligt, som har befunnits mindre
lämpligt. Historikern skulle gärna offra hela
det nuvarande Lukasevangeliet för denna käll­
skrift, men den är förlorad och lär nog icke
bliva återfunnen. Ur denna källa härrör med
all sannolikhet den lilla episoden om den stekta
fisken. I evangeliet är den en uppståndelse­
legend, men har den också i evangelistens källa
varit det? Omöjligt att gissa. Allt vad vi nu

kunna se är, att den handlar om en från döden
uppstånden, vars första fråga gäller mat och
som med god aptit äter stekt fisk.

*

Om man följer korsfästelsetraditionen eller
icke känner någon annan än den; om man be­
traktar »den tomma graven» som en historisk
realitet; och om man menar, att någon verklig­
hetskärna måste gömma sig i berättelserna om
uppståndelsen – då är skendödshypotesen den
enda som överhuvud kan komma i betraktande.
Den teologiska sakkunskap, som utgår från
de nämnda förutsättningarna men är alltför
upplyst och modern för att kunna i all enkel­
het tro på uppståndelsen, har icke den ringaste
anledning att sätta sig på några höga hästar
gentemot denna hypotes, som från de nämnda
förutsättningarna helt enkelt är den enda möj­
liga. »Visionshypotesen» kan ju i alla händelser
icke förklara den tomma graven.
Om man däremot har fått blicken öppen för
att det har funnits en fornkristen tradition,
enligt vilken Jesus blev benådad och frigiven,
skall man finna att åtskilligt av det, som tycks

tala så starkt för skendödshypotesen, i själva
verket talar ännu starkare för riktigheten av
denna äldsta tradition.

*

För dem som icke räkna med evangeliernas
källor men blott med deras nuvarande form
är Paulus den äldste författare som har omtalat
uppståndelsen. I 1 Kor. 15:3 ff. ger han en
liten resumé av vad han på sina missonsresormissionsresor
har brukat förkunna om den saken:

Jag meddelade er ju såsom ett huvudstycke, vad jag
själv hade inhämtat, att Kristus dog för våra synder,
enligt skrifterna, och att han blev begraven, och att
han har uppstått på tredje dagen, enligt skrifterna, och
att han visade sig för Kefas och sedan för de tolv. Där­
efter visade han sig för mer än femhundra bröder på
en gång, av vilka de flesta ännu leva kvar, medan
några äro avsomnade. Därefter visade han sig för Jakob
och sedan för alla apostlarna. Allra sist visade han sig
också för mig, som är att likna vid ett ofullgånget
foster.

Paulus pekar här först och främst på Kefas,
alias Simon Petrus, som den ursprungliga käl­
lan för uppståndelsetron. Därnäst komma »de
tolv» in pleno. Den vanlige bibelläsaren har
naturligtvis alldeles klart för sig vilka »de tolv»

ha varit. Historikern är mindre väl underrättad,
och det är ovisst vad Paulus har vetat eller
trott sig veta om dem.
Det där med de 500 bröderna ser inte bra
ut. Antingen har Paulus varit mycket lätt­
lurad, när det gällde sådant som han gärna
ville tro, eller mycket fördomsfri när det gällde
att få andra att tro det. Bägge delarna har
all sannolikhet för sig; han har utan tvivel varit
en stor pragmatiker, vad också hela hans
författarskap bestyrker. Ingen av evangelisterna
har hört något om historien. Samlaren och redak­
tören av Apostlagärningarna vet inte heller
något om den; att han av överdriven kritisk
samvetsgrannhet skulle ha försmått en sådan
godbit kan man omöjligt misstänka honom för.
Med Jakob menas »herrens broder». Enkel
anständighet krävde naturligtvis att också han
hade sett den uppståndne. I ett bevarat frag­
ment av Hebréerevangeliet berättas en historia
därom, men i de kyrkliga evangelierna omtalas
messias bröder blott med ringaktning. Paulus
har nedrigt nog placerat honom efter de 500
bröderna.
Med »alla apostlarna» menas naturligtvis icke
de tolv, som redan ha omtalats på en högre

rangplats. Apostel blev redan tidigt den van­
liga benämningen på kristna missionspredikanter,
och de tyckas att döma av detta ställe allmänt
ha gjort anspråk på att ha sett den uppståndne.
»Allra sista visade han sig också för mig»...
Allra sist? Ack nej! Långt ifrån! Det fanns
vid denna tid knappt en kristen församling
som icke då och då fick besök av någon apostel
eller »falsk profet», som hade »sett Herren»
och talat med honom och fått viktiga budskap
och uppdrag av honom och som på den grunden
ville vara högsta hönset i korgen. Paulus hade
många konkurrenter, men han tycks ha varit
karl att någorlunda hålla dem på mattan. Icke
sällan torde han ha funnit sig föranlåten att
under uttalande av högtidliga formler överlämna
sådana ovälkomna trosvittnen åt satan.
Det är också en mycket avsevärd skillnad
mellan Paulus berömda »syn» på vägen till
Damaskus, sådan den berättas (med små olik­
heter) på tre ställen i Apg. och sådan Paulus
har omtalat den i sina skrifter. I Apg. 9:3–8,
22:6–11 och 26:13–18 sägs det – på de
senare ställena i form av referat av Paulus tal
– att han »kringstrålades av ett sken från him­
melen och hörde en röst, som sade» etc. Enligt

denna framställning såg han ingen alls, och
vad han kan ha tyckt sig höra just då eller
senare har klätt i ord undandrar sig naturligtvis
alla efterforskningar och har i synnerhet i det
senare talet blivit starkt utbroderat. Men redan
i Apg. 9:27 berättar Barnabas för de andra
apostlarna att Paulus »på vägen hade sett
Herren, som hade talat till honom»; i den
formen kolporterades historien naturligtvis vi­
dare, och det är lätt att förstå att Paulus i
sina brev, i vilka han dock aldrig går närmare
in på ämnet, har följt denna version, i vilken
historien nu allmänt cirkulerade.
I Paulus summariska redogörelse för de olika
utvecklingsfaserna av tron på Jesu uppståndelse
– varmed jag icke vill ha sagt att Paulus har
tänkt sig några sådana faser – samlar sig
det historiska intresset huvudsakligen om den
punkt, som hänvisar på Kefas som urkälla till
denna tro.
På samma gång har det dock också ett visst
allmänt religionshistoriskt intresse att se, hur det
snart nog blev en hederssak för envar, som ville
räknas för något i den kristna församlingen, att
ha sett den uppståndne.

*


De båda uppståndelsetraditionerna – den
galileiska och den jerusalemska – äro av den
art att de inbördes utesluta varandra. Om lär­
jungarna, som Lukas och Johannes vilja göra
troligt, hela tiden ha stannat i Jerusalem och
där sex veckor efter korsfästelsen grundat den
första kristna församlingen, har den återupp­
ståndne (skendöde eller mot all förväntan be­
nådade och frigivne) messias icke funnit någon
att uppenbara sig för i Galiléen. Om däremot
lärjungarna befunno sig i Galiléen, ha de icke
kunnat se honom och bjuda honom på stekt
fisk i Jerusalem. Vi ha emellertid redan sett,
att icke fisken, men berättelsen om fisken blev
av Lukas importerad till Jerusalem. För den
galileiska traditionen talar både dess högre
ålder och all historisk rimlighet. För den jeru­
salemska talar blott dess önskvärdhet ur teolo­
gisk-kyrkohistorisk synpunkt. I den saken för­
ändras intet, även om uppståndelsetron icke
skulle ha haft någon annan grund än nyprote­
stantiska »visioner» eller – vilket egentligen
blott är ett ärligare uttryck för samma sak –
en abstrakt tro på att messias skulle uppstå
från de döda och att han följaktligen (huvud­
vittnet är Kefas) hade gjort det.

För historien bakom sagan om Jesus betyder
denna detalj icke så mycket. I stället har den
sin stora betydelse för historien bakom en annan
saga – sagan om den första kristna försam­
lingens bildande i Jerusalem.















V.
DEN FÖRVANDLADE
MESSIAS


























1.

Den i Tyskland och Sverige härskande prote­
stantiska teologien har som bekant sedan slutet
av förra århundradet upphört att hävda den
ståndpunkten, att kyrkans lära om Jesus Kristus
skulle härröra från honom själv. I vad mån och
i vilken mening han själv kan ha betraktat
sig som »guds son» lämnas i allmänhet därhän,
och många moderna teologer vilja gärna göra
gällande att han icke ens har trott sig vara
messias men blott uppträtt som en mild och
from vishetslärare. Man föreställer sig icke
längre att han någonsin har haft den avlägs­
naste aning om innehållet i de trosbekännelser,
nattvardsliturgier eller andra kultiska och teolo­
giska formler, som utbildades i de fornkristna
trossamfunden. Med »Jesu lära» menar man nu­
mera, både bland teologerna och den bildade
allmänheten i de nämnda länderna (och kanske
ett par andra) de moraliska sentenser, som
evangelierna ha lagt i hans mun, dels kring­
strödda här och där i novellistisk eller legen­

darisk situationsinramning, ofta klädda i lik­
nelseform, dels samlade i en större och ut­
präglat programartad litterär komposition i
Matteusevangeliets bergspredikan.
Här skall icke undersökas, i vad mån för­
ändringar i moraliska föreställningar och hand­
lingssätt – ändringar som oftast försiggå lång­
samt och nästan omärkligt, men någon gång
med våldsamheten hos ett jordskred – kunna
härledas från enskilda mäktiga personligheter
eller blott följa civilisationens växlande faser
i uppgång och nedgång. Själva dessa växlande
faser kunna icke gärna vara undantagna från
allt inflytande av personliga krafter. Vårt ämne
ger oss dock icke anledning att gå in på ett
så vidlyftigt problem. Här gäller undersök­
ningen blott huruvida eller i vad mån den moral,
som efter kristendomens seger har blivit kallad
den kristna, kan härledas från Jesus.
Han kallas den dag i dag Jesus Kristus,
det vill säga messias. Han måste – vad i
de föregående kapitlen torde vara klarlagt med
all den bevisning som i historiska frågor över­
huvud kan presteras – som sådan ha känt
det som sin gudomliga kallelse att befria de
judiska stammarna från främlingarnas och de

ogudaktigas förtryck och återupprätta Davids­
riket i dess forna, det vill säga dess drömda
härlighet. Oaktat en sådan uppgift icke i och
för sig behövde stå i något nödvändigt sam­
band med förkunnandet av en ny moral, kunde
det ju dock tänkas, att denne messias tillika
har varit en mäktig andlig personlighet, en
banbrytande sedlig tänkare, som uppfann och
förkunnade en ny lära om de viktigaste nor­
merna för människors samliv med varandra. Det
är ju så den nyprotestantiska teologiens mest
tongivande målsmän ha tänkt sig saken. Ett
litet antal av hans närmaste lärjungar – gali­
leiska fiskare och allmogemän, som icke kunde
skriva men som alltjämt bevarade hans lär­
domar i tacksamt minne – ha då efter hans
död vunnit klarhet över hans verkliga och egent­
liga betydelse och utbrett hans lära över värl­
den.
Så tror jag att man kan uttrycka den all­
männa tankegången bland upplysta kristna. Och
jag misstar mig knappast om jag förmodar,
att denna mening delas av många fritänkare
– ursäkta det gammalmodiga ordet – som icke
ha haft anledning att studera ämnet.



2.

Av de äldsta källorna kan den, som jag på
ett föregående ställe har kallat Lukasevange­
liets »realistiska» källa och som har åtskilliga
kännemärken på att vara den äldsta vi över­
huvud äga några spår av, här tills vidare läm­
nas ur räkningen. Jag menar därmed den källa,
ur vilken evangelisten sannolikt har hämtat så­
dana notiser som den om de många kvinnorna,
som åtföljde messias och hans trupp och »tjä­
nade dem med sina ägodelar» och om de »syn­
derskor», som då och då uppträda hos Lukas,
alltid i sympatisk belysning (medan de alldeles
saknas i Markus och Matteus) vidare om be­
fallningen att sälja kläder för att köpa svärd,
om Herodes Antipas gyckel med messias som
narrkonung, om den stekta fisken och kanske
ännu annat. Om »Jesu lära» har denna källa
sannolikt innehållit antingen ingenting alls eller
ingenting som evangelisten har funnit lämpligt
att meddela, utom möjligen en eller annan liten
enkel och konstlös liknelse. Vad »Lukas» tror
sig veta om läran har han huvudsakligen häm­
tat ur samma Logiakälla som »Matteus» har
använt, medan den har varit alldeles obekant

för Markus. Denna Logiakälla vill den teo­
logiska sakkunskapen gärna betrakta som äldre
än Markusevangeliet. Det skall på sin plats
visas, att den i verkligheten är yngre.
Den äldsta källan för vår kunskap om »Jesu
lära» är då Markusevangeliet. Vi kunna där
inhämta, att messias förkunnelse väckte allt
folkets »häpnad» – men om förkunnelsens inne­
håll har evangelisten så gott som intet att
upplysa. Berättelsen i den slaviske Josephus
säger oss strax något mera därom: messias
»lära» väckte hos folket hopp om befrielse
ur »de romerska händerna». Dock, ingenting
faller så hastigt i glömska som politiska
agitationstal, när de icke ha kunnat omsättas
i framgångsrik handling, och oftast få de även
då redan efter kort tid en hemskt tom och
ihålig klang. Av den messianska agitationens
vältalighet har blott ett och annat vissnat slag­
ord glömt sig kvar: »Herodes surdeg», »farisé­
ernas surdeg»... Dess udd mot det romerska
främlingsväldet har däremot redan tidigt blivit
alldeles bortslipad och utbytt mot de betryckta
fornkristna församlingarnas paulinska under­
dånighet: »given kejsaren vad kejsaren tillhör».
Markusevangelisten har som bekant av en gam­

mal kyrklig tradition identifierats med den Jo­
hannes Markus, som omtalas i Apostlagärning­
arna och de paulinska breven; han har då
sannolikt författat sin skrift i Rom efter att
länge ha stått under ett mer eller mindre starkt
inflytande av Paulus, och i ordet om skattepen­
ningen är det, som redan har visats, i själva
verket Paulus som talar, icke messias. Den ur­
sprungliga messianska förkunnelsen, som med
självklar nödvändighet måste ha gått ut på en
agitation för det heliga kriget, har efter
messias misslyckande som sådan snart fallit i
glömska och skulle icke heller kunnat finna
någon resonansbotten i de kristna församling­
arna på evangelistens tid. Denna förkunnelse
har blott efterlämnat ett tomrum, som evange­
listen icke har varit i stånd att fylla.
Av de små liknelser i berättande form, för
vilka Jesus har blivit särskilt berömd, inne­
håller det äldsta evangeliet blott två: den om
såningsmannen och den om de onda
vingårdsmännen. Den förra (Mark. 4:3
ff.) förutsätter sädens beskaffenhet som be­
kant – med andra ord: den säger oss intet
om förkunnelsens innehåll. Den har emellertid
sin självklara syftning på den kristna missions­

verksamheten i evangelistens egen tid, som han
själv utan tvivel verksamt har deltagit i, och
kan således icke härröra från Jesus. Envar vet ju
hur det i allmänhet förhåller sig med »histo­
riska tal» hos antikens och långt senare tiders
gamla skriftställare: författaren skriver själv det
tal, som han tycker att den eller den personen
bör ha hållit vid det eller det tillfället. Blott
en mycket naiv läsare kan föreställa sig, att
evangelisten skulle ha haft några betänklig­
heter mot en så erkänd och hävdvunnen metod.
Han kunde icke förutse, att det som han skrev
med tiden skulle bli »guds ord» – och om
han hade förutsett det, skulle han dock icke
därav ha låtit avhålla sig från att göra sin
sak så gott han kunde. Det skulle nog icke
ens ha hindrat honom från att tillfoga den
pedantiska och onödiga utläggningen, vari bl. a.
talas om »förföljelse för ordets skull» – en
påtaglig hänvisning till en senare tid än mes­
sias egen – och att lägga även den i sin
hjältes mun.
Lika litet kan den verklige Jesus ha haft
något att göra med liknelsen om de onda vin­
gårdsmännen, Mark. 12:1–12. En torr och
poesilös allegori, vars kärna visar sig vara den

fornkristna församlingstron på guds sons snara
återkomst för att hämnas på sina egna och
de sinas fiender. Den som tror att Jesus har
framställt denna liknelse bör icke ha något att
invända mot att Moses har skrivit sin egen
nekrolog.
Då de två liknelser, som finnas i det äldsta
evangeliet, visa sig vara produkter av den senare
församlingstron och dess enkla fabuleringsgåvor,
kan det tyckas överflödigt att ur autenticitets­
synpunkt ägna någon uppmärksamhet åt de lik­
nelser, som i de senare evangelierna ha till­
skrivits Jesus. Det skall dock göras, på sin
plats.
I övrigt finner man i Markusevangeliet många
små fyndiga sentenser i bildspråk, som dock
i allmänhet sakna allt egentligt religiöst eller
etiskt innehåll, som orden om den lappade
manteln, om nytt vin på gamla läglar, om ljuset
under skäppan. Sådana bildliga talesätt ha all­
tid varit omtyckta i orienten. Messias kan ha
använt många sådana ordspråk, som ha levat
kvar i traditionerna om honom men som ock­
så kunna ha varit gängse långt förut. Andra,
som bilden om senapskornet, röja tydligt sitt
ursprung från en senare tid, då den nya sekten

redan hade vunnit stor utbredning. En av dessa
tankebilder – det i annat sammanhang utförligt
behandlade ordet om templet – har han dock
utan tvivel präglat själv, fast evangelisten av
skäl, som vi redan ha sett, har trott sig böra
tillskriva det »falska vittnen». Det är tvärtom
ett ärligt vittne om det enda vi verkligen kunna
tilltro oss att veta om »Jesu lära»: hans för­
kastande av den gamla offerkulten.
För övrigt kan det naturligtvis i Markus och
i Logiakällan, liksom i de äldsta källorna till
Lukas, finnas enstaka Jesuord som kunna vara
autentiska. Några av dem ha berörts på tal
om den messianska propagandan. Dit hör ock­
så sådant som »den som icke är med mig, han
är emot mig». En trivialitet, som både före
och efter Jesus har varit oräkneliga starkt ego­
centriska naturers enda lifsprogram och som
särskilt för en messias alltid måste vara »lä­
rans» kardinalpunkt. En messias kan blott be­
döma människorna ur en synpunkt: deras tro på
hans messianitet. De som tro på honom äro de
goda; om de skulle ha sina fel i annat, så kan det
alltid förlåtas. De andra äro de onda. Om de
också annars skulle ha sina goda sidor (men
de ha inga) så äro de dock fördömda. Här

ligger redan »rättfärdiggörelsen genom tron»
in nuce; den är alldeles icke någon uppfinning
av Paulus men blott en nödvändig konsekvens
av en religion, som har sin historiska utgångs­
punkt i tron på en messias.
Ännu ett par ställen i Markusevangeliet kunna
kasta ett visserligen högst osäkert ljus över ett
och annat som möjligen kan ha hört till hans
meningar.
I Mark. 9:43 rekommenderas i ett beslöjat
bildspråk självkastrering för dem som vilja und­
gå »förförelse», en tanke som också finns ut­
tryckt i Matt. 19:12, och där alldeles obeslöjad.
(Nämligen i grundtexten; kyrkobibelns över­
sättning rör sig av anständighetsskäl med fum­
liga omskrivningar.) En sådan tanke är full­
komligt vederstygglig för judisk fromhet; eu­
nucker betraktades som kultiskt »orena» och
blevo icke mottagna som proselyter. Att man
i dessa »Jesuord» har att göra med ett in­
flytande från Attiskulten, i vilken självkastrering
var ett helighetstecken, är uppenbart. Huruvida
Jesus själv har stått under ett sådant inflytande
är naturligtvis omöjligt att gissa. Men kristen­
domens nära släktskap med Attisreligionen –
den särskilt i Syrien och Fenicien mest spridda

av tidens frälsnings- och mysteriereligioner –
är välbekant. Många kristna (bland dem Ori­
genes) ha under de följande århundradena känt
sig uppfordrade att följa det råd, som Jesus
här troddes ha givit, och det har alltid betrak­
tats som en självklar och fastslagen sak, att
Jesus på det allvarligaste har ogillat köns­
driften.
Därom är naturligtvis i verkligheten ingenting
bekant.
Den viktigaste av det äldsta evangeliets upp­
lysningar om »Jesu lära» ligger emellertid i
Mark. 12:28–34. Jesus har i det föregående
gentemot »några av sadducéerna» försvarat tron
på de dödas uppståndelse:

Då trädde en av de skriftlärda fram, en som hade
hört deras ordskifte och förstått, att han hade svarat
dem väl. Denne frågade honom: »Vilket är det för­
nämsta av alla buden?»

(Det underförstås att den skriftlärde hör till
fariséerna, som trodde på de dödas uppstån­
delse.)

Jesus svarade: Det förnämsta är detta: »Hör, Israel,
Herren vår Gud; Herren är en. Och du skall älska
Herren din Gud av allt ditt hjärta och av all din själ
och av allt ditt förstånd och av all din kraft.» Därnäst
kommer detta: »Du skall älska din nästa såsom dig
själv.» Intet annat bud är större än dessa.

»Hör, Israel, Herren vår Gud är en; Herren
är en.» Med denna trosbekännelse – schema,
»namnet» – inleddes varje gudstjänst i den
judiska synagogan, i Palestina och i hela den
dåtida världen.

Då svarade den skriftlärde honom: »Rätt och sant
talar du, lärare, när du säger att han är en och att
ingen annan är än han. Och att älska honom av allt
sitt hjärta och av allt sitt förstånd och av all sin
kraft, och att älska sin nästa såsom sig själv, detta är
förmer än alla brännoffer och slaktoffer.»

Vi se här Jesus och den rabbinska juden­
domens representant i den mest fullkomliga
överensstämmelse. Om situationen är historisk
eller ej, det har föga att betyda: evangelisten
har i alla händelser här låtit Jesus uttala den
enda religiösa trosbekännelse som överhuvud
var möjlig i en messias mun: den judiska. Ingen
har av messias väntat någon »ny lära» – och
han har heller icke haft någon.

*

Lika litet finner man något som kan kallas en
ny lära i »Logia-källan», en i sin ursprungliga
form förlorad skrift, vars innehåll dock – som
man får hoppas i allt väsentligt – finns bevarat
i »Matteus» och »Lukas», som bägge ha an­

vänt den som huvudkälla för »läran». Om dess
ålder äro meningarna mycket delade. Att Mar­
kus icke har känt den behöver icke nödvändigt
bevisa att den är senare än Markusevangeliets
avfattningstid – tidigast kort efter år 70 – men
den innehåller en profetia om Jerusalems förstö­
ring (Matt. 23:38, Luk. 13:35) som visar att
den icke kan vara äldre än denna tid, och av
några andra ställen framgår, som i det följande
skall visas, att den måste vara yngre. Hela
dess prägel hänvisar också till en tid, då den
äkta traditionen om Jesus som messias hade
sjunkit i glömska.
Markusevangeliet har omöjligt kunnat till­
fredsställa de många nyomvända, som i denna
skrift sökte upplysning om »Jesu lära» – och
icke funno vad de sökte. Den förmodan måste
då tränga sig på av sig själv, att det just är
denna fundamentala brist i det äldsta evangeliet
som har framkallat skrifter, vilka hade till syfte
att råda bot på denna brist och därmed fylla
ett av många känt behov.
Logiakällan har icke blott varit en samling
fromma moraliska sentenser, som den har till­
skrivit Jesus och lagt i hans mun, men den
har också innehållit enstaka berättelser och

sagor, varibland ett par Markusställen i utvidgad
form, och de liknelser, som äro gemensamma
för Matteus och Lukas, härröra utan tvivel från
den. Liksom Markusevangeliet, och förmodligen
efter dess exempel, har den börjat med en
berättelse om Johannes döparen. Man kan på
goda grunder förmoda, att varken Markus eller
Logiakällans författare har haft tillgång till
några autentiska referat av döparens predik­
ningar, men att bägge ha använt den hävd­
vunna metoden i fråga om »historiska tal». I
Logiakällan (hos Matteus) innehåller detta tal,
utom vad som står hos Markus (vilket är talets
egentliga kärna och således icke gärna kan
ha saknats i Logiakällan) åtskilliga andra prov
på en bister och argsint vältalighet och är i
det hela ungefär fyra gånger så långt. Logia­
källans Johannespredikan är då tydligen en ut­
vidgning och förbättring av Markusevangeliets
– och »Lukas» har sedan i sin tur ytterligare
utvidgat och förbättrat Logiakällans version.
Om frestelsen i öknen har Markus ingenting
annat att berätta än själva stommen: att »han
var i öknen i fyrtio dagar och frestades av
Satan och levde bland vilddjuren; och äng­
larna tjänade honom». I Logiakällan (Matteus

och Lukas) finna vi legenden fullt utbildad i
dess kända och populära form med de tre
frestelserna.
Det visar sig således, att denna Logiakälla,
som den teologiska textkritiken så gärna vill
göra äldre än Markusevangeliet, i verkligheten
är yngre. Man får då vissa dystra aningar om
autenticiteten av en Jesuförkunnelse, som de
äldre källorna icke ha vetat något om och som
först träder fram i dagen 40 à 50 år efter
messias död eller försvinnande.
Dock, man bör icke förhasta sig. Det kunde
ju tänkas, att någon av mästarens personliga
lärjungar – t. ex. en publikan, som på grund
av sitt yrke bör ha varit skrivkunnig – har
bevarat hans ord i troget minne och antecknat
vad han erinrade sig av dem. Man har på
visserligen något svaga grunder – varom mera
längre fram – förmodat, att »publikanen Mat­
teus» har gjort en sådan samling och att det
nuvarande Matteusevangeliet, i vilket hans skrift
skulle ha uppgått, har fått sitt namn därav.
Det kan tänkas, att dessa anteckningar ha för­
blivit okända ett fyrtiotal år, tills en annan
författare av någon lycklig händelse fann dem
och använde dem i en skrift – Logiakällan,

icke Matteusevangeliet, som först såg dagen
långt senare. Man kan då visserligen beklaga,
att Logiakällans författare genom inblandning
av mindre förtroendeväckande ingredienser, som
de nämnda utvidgningarna av ett par Markus­
legender, har kommit att presentera den minnes­
gode publikanens anteckningar i ett något miss­
tänkt sällskap. Men det behöver ju icke hindra
att dessa anteckningar kunna vara pålitliga i
sig själva. Vi måste då gå till en detaljunder­
sökning.
Låt oss börja med liknelserna. Det är ju i
synnerhet med dem Jesus har vunnit anseende
som uppbygglig och djupsinnig tankediktare.
Jag erinrar mig att Oscar Levertin, som icke
var kristen ens till namnet, en gång för mig
uttryckte sin stora beundran för dem.
Utom några små liknelser, som blott äro
bildliga tänkespråk på ett par rader, av samma
art som Markusevangeliets små bildsentenser och
av vilka några äro kända från andra senjudiska
källor, har Logiakällan fyra mera utförda lik­
nelser.
Den om det borttappade fåret står i
Matt. 18.12–14 och Luk. 15:4–7. Den anföres
här efter Lukas:

Om ibland eder finnes en man, som har hundra får,
och han förlorar ett av dem, lämnar han icke då de
nittionio i öknen och går och söker efter det förlorade,
till dess han finner det? Och när han har funnit det,
lägger han det på sina axlar med glädje.
Och när han kommer hem, kallar han tillhopa sina
vänner och grannar och säger till dem: »Glädjens med
mig, ty jag har funnit mitt får, som var förlorat.»

(Den därpå följande sensmoralen är helt
olika hos de båda evangelisterna och har så­
ledes troligen icke stått i Logiakällan.)
Hermes, ursprungligen den arkadiske herde­
guden, men redan hos Homeros vägledare för
de dödas själar, i senantiken tillika uppstån­
delse- och frälsargud i en av de mest utbredda
mysteriekulterna, framställdes i konsten ofta
som »den gode herden», bärande ett får på
skuldrorna eller under armen. Från dessa Her­
mesbilder leda den kristna konstens framställ­
ningar av Jesus som »den gode herden» sitt
direkta ursprung. Och den idylliska liknelsen,
som röjer sitt ursprung från en krets av helle­
nistiska kristna, är en allegori över denne Her­
mes-Jesus, den gode herden, de vilsekomna
fårens frälsare. Denna allegori kan icke vara
diktad av den, som själv har blivit omdiktad i
den.

Den minnesgode publikanen har icke haft
den bland sina anteckningar.
»Matteus» har fattat liknelsen som ett ut­
tryck för messias kärlek till små barn. Enligt
Lukasevangeliets sensmoral skall den belysa hans
glädje över syndare, som omvända sig, och den
uppfattningen torde närma sig den riktiga; den
hör till de många missionärliknelserna med sär­
skilt sikte på hednamissionen – en syftning som
jämte liknelsens tydliga hellenistiska ursprung
vittnar starkt mot Logiakällans förmodade höga
ålder.
Samma tendens har fått ett mera påtagligt
uttryck i liknelsen om det stora gästa­
budet. (I ofördärvad form finns den blott
hos Lukas, 14:16–24; Matteus har rört ihop
den med en annan historia om ett kungligt
bröllop, och resultatet har blivit ett fruktans­
värt sammelsurium.) En mycket rik man ställer
till ett stort gästabud, men de inbjudna vilja
icke komma. Mannen blir vred och inbjuder i
deras ställe folk från gator och gränder och
vägar och stigar, fattiga och krymplingar och
blinda och halta. Det är uttytt: judarna, som
dock stodo frälsningen närmast, ville icke veta
av den; därför predikas nu evangelium i stället

för hedningarna, som anamma det med fröjd.
Liknelsen härrör således från en tid, då den
kristna missonenmissionen bland hedningarna redan var
i full gång. Den minnesgode publikanen har
aldrig hört den från sin mästares mun.
Det torftiga predikoexemplet om den vak­
samme och den försumlige tjänaren
(Matt. 24:45 ff., Luk. 12:42 ff.) är ett av de
många uttrycken för de troendes väntan på
den till himlen uppfarne messias snara åter­
komst. Den levande messias har icke haft någon
användning för den.
Detsamma gäller liknelsen om de anför­
trodda punden (Matt. 25, Luk. 19) ehuru
tonvikten här ligger på annat håll. Logiakällans
författare har bland Markusevangeliets små
sentenser funnit denna: »Den som har, åt ho­
nom skall varda givet; men den som icke har,
från honom skall tagas också det han har.»
Sentensen kan ha varit ett gängse talesätt, en
bitter reflexion över världens vanliga gång –
rikedomens förmåga att attrahera mera rike­
dom, fattigdomens att yngla mera fattigdom.
I denna enkla och naturliga mening kan den
också ha använts av messias. Men Logiakällans
författare har i denna sentens sett en djupsinnig

utsaga, icke om att något är så eller så utan
om att det med rätta bör och skall vara så,
en liten missuppfattning som redan Markus­
evangelisten tycks ha delat. Som illustration
till den på det viset uppfattade sentensen har
han då tyckt att liknelsen om »punden» – i
förbigående sagt en ganska platt och föga upp­
bygglig procentarhistoria – kunde passa bra
(vilket den icke gör) och tillfogat Markus­
evangeliets lilla sentens som sensmoral. Ännu
ett vittnesbörd om att Logiakällan måste da­
teras senare än Markusevangeliet.
Jag kan inte förmoda att denna liknelse hörde
till dem som Oscar Levertin tyckte särskilt om.
Den avser att förhärliga duglighet och plikt­
trohet och fördöma lättja och vårdslöshet, och
det kan ju vara bra; meningen är god. Men
det valda exemplet råkar olyckligtvis mindre
illustrera duglighet och plikttrohet än tur i
affärer. Affärer med 100 procents vinst (i Mat­
teus; hos den mera sangviniske Lukas avkastar
den tusen procent!) bruka nämligen icke vara
riskfria och kunna ytterst lätt ta den vänd­
ningen att kapitalet går förlorat. Vilket betyg
skulle i så fall den »gode och trogne tjänaren»
ha fått?

Den något tvivelaktiga affärsmoralen i denna
historia passar varken till den traditionella
Jesusbilden eller till en mera historiskt upp­
fattad messias, vars agitation enligt källornas
tydliga vittnesbörd i synnerhet har vänt sig till
de fattiga klasserna. De fåtaliga herrar av and­
liga ståndet, som sympatisera med de socia­
listiska och kommunistiska partierna, kunna
möjligen hävda att Jesus i verkligheten har
använt denna liknelse som ett exempel på tjyv­
samhällets ruttenhet. Jag skänker dem denna
idé, men för egen del tror jag inte på den
– och den minnesgode publikanen har aldrig
haft denna liknelse i sina stenografiska referat
av messias föredrag.
Liksom Markusevangeliets två liknelser visa
sig även Logiakällans fyra ha dels missions­
verksamheten, dels den senare församlingstron
till utgångspunkt och förutsättning. Ingen av
dem kan härröra från Jesus. Men medan vi
nu äro vid liknelserna, kan det vara på sin
plats att ägna någon uppmärksamhet även åt
dem som först ha trätt fram i ännu yngre
skrifter – alltså de liknelser i Matteus och
Lukas, som icke kunna härledes från Markus
och Logiakällan.

Vi börja då med »Lukas». Det kunde ju
hända, att några av de många liknelserna i
denna skrift härröra från dess »realistiska»
källa och verkligen av en gammal och kanske
trovärdig tradition ha blivit tillagda Jesus. Och
det visar sig då, att man i Lukasevangeliet –
och blott där – kan finna två eller tre lik­
nelser, alla korta, konstlösa och utan avsiktlig
»sinnrikhet», som åtminstone icke omedelbart
genom innehåll och tendens avslöja sig som
produkter av en senare tids församlingstro. Där­
med föreligger åtminstone en möjlighet att de
kunna vara äkta.
Först det lilla stycket om den rike bonden
(12:16–21) som samlar i ladorna. »Du dåre,
i denna natt skall din själ avkrävas dig!» Den
vänder sig mot den omtanke om jordisk väl­
färd, som måste ha stått som ett svårt hinder
likaväl för den messianska rörelsen på Jesu
egen tid som för välbärgat folks anslutning
till den fattiga kommunistiska kristna sekten
ett par årtionden senare. Tendensen kan då
icke hjälpa oss att tidfästa stycket. Men det
har den lilla egendomligheten att det vänder
sig särskilt till en lantbefolkning, medan kristen­
domen länge sökte och fann sina anhängare i

de större städerna. Ett litet drag som kan
peka i riktning av äkthet, utan att man dock
kan bygga något därpå.
Icke heller den lilla sagan om den rike
mannen och den fattige Lazarus har någon
sådan tendens som kan hjälpa oss att tid­
fästa den; messias och hans samtida an­
hängares hat mot de rika har haft sin natur­
liga fortsättning i den äldsta kristna försam­
lingen. Men sagan har en annan egendomlig­
het: den är alldeles oberörd av kristen mytologi
och teologi; dess mytologiska föreställningsvärld
är avgjort förkristen. Den fattige Lazarus
kommer till fader Abraham, naturligtvis i para­
diset (ehuru ordet icke nämnes); den rike man­
nen kommer till helvetet; men han har där­
ifrån utsikt till paradiset, som ligger strax bred­
vid (eller ovanför) och kan obehindrat samtala
med fader Abraham. Paradiset är här det sen­
judiska motstycket till den hellenistiska sen­
antikens Elysium och till »glansfälten» i den
germaniska mytologiens dödsrike. Det är icke
fråga om någon dom över de döda: den rike
mannen (om vilken intet annat ont berättas
än att han »klädde sig i purpur och byssos
och levde var dag i glädje och prakt» – men

det är också nog!) kommer genast till helvetet;
den fattige Lazarus (vars dygd och fromhet
utan vidare framgår av hans fattigdom) kom­
mer strax till »Abrahams sköte», d. v. s. para­
diset. Men detta paradis och detta helvete äro
tydligen bägge belägna i de gamla israeliter­
nas underjordiska dödsrike, Scheol. Ursprung­
ligen tänkte man sig detta Scheol som en för
alla döda gemensam skuggvärld, liksom det
Hades till vilket Odyssevs steg ned och där
han talade med Akillevs, gudarnas ättling, som
dock i skuggornas värld måste dela allas öde.
Ur detta Scheol hade konung Saul fordom låtit
häxan i Endor mana fram orakelprästen Samuels
ande. Men i senjudendomen hade kravet på en
rättvis vedergällning efter döden tagit ut sin
rätt, och liksom i så många hedniska mytkretsar
tänkte man sig nu ett salighetsrike för de goda
och ett helvete för de onda. Och liksom egyp­
ternas Osiris och de gamla germanernas Balder
hade – som man finner av den lilla sagan om
Lazarus – Abraham blivit härskaren i »de rätt­
färdigas» dödsrike, om icke i den skriftlärda
judendomen så i diasporajudiska, av hednisk
mytbildning påverkade föreställningskretsar.
Sagan om Lazarus i »Abrahams sköte» kan

då icke ha sin rot i den senare kristna försam­
lingstron; den har utan tvivel stått i en av de
äldsta av de »många» skrifter om messias, som
evangelisten omtalar i inledningsdedikationen
till den högädle Teofilos och som han har an­
vänt till källor. Därmed föreligger också den
möjligheten, att messias i verkligheten har be­
rättat denna lilla saga. Den har dock i så fall
slutat med v. 26, där själva sagan är slut och
icke egentligen kräver någon fortsättning. Resten
kan vara ett tillägg, avsett att besvara en fråga,
som måste ha oroat många fromma men som
icke kan ha existerat för messias: hur skall
man förklara att judarna kunde vara så för­
stockade, att de icke läto övertyga sig ens
av att messias uppväckte döda?
Den rike mannen i helvetet, som tydligen
icke alldeles har saknat sina goda sidor, ber
fader Abraham att sända Lazarus tillbaka till
de levandes värld för att varna och omvända
hans bröder.

Men Abraham sade: »De hava Moses och profeterna;
dem må de lyssna till.» Han svarade: »Nej, fader Abra­
ham; men om någon kommer till dem från de döda,
skola de göra bättring.» Då sade han till honom:
»Lyssna de icke till Moses och profeterna, så skola de icke
heller låta övertyga sig om någon uppstår från de döda.»

Ett svar som utan tvivel har ansetts fullt
tillfredsställande. I detta tillägg ligger för övrigt
tydligen fröet till Johannesevangeliets historia
om Lazarus uppväckelse.
Ännu en tredje av Lukasevangeliets liknel­
ser, »Den barmhärtige samariten» har i inne­
håll och tendens ingenting som hänvisar till
en senare tids församlingstro, men kan tvärtom
vara en god illustration till den ursprungliga
messianska rörelsen med dess udd mot offer­
kulten och dess företrädare, präster och leviter.
Och de stycken i Lukas, i vilka samariter om­
talas med sympati – vilket aldrig förekommer
i Markus och Matteus – tyckas höra till de
gamla källorna. Att liknelsen av evangelisten
har blivit insatt i ett alldeles omöjligt sam­
manhang har föga att betyda; i det fallet har
han förfarit alldeles godtyckligt och har väl
icke heller haft någon säker ledtråd. Men visser­
ligen kan oviljan mot prästen och leviten likaväl
hänvisa till den fornkristna församlingen som
till messias själv.
Direkta äkthetskriterier kan man icke vänta.
Jag vet icke heller vari de skulle bestå, då
källorna nästan icke ha lämnat oss några upp­
lysningar av individuellt personlig art om Jesus

och då allt jämförelsematerial saknas. Men från­
varon av säkra kriterier på oäkthet är här redan
något ovanligt. Och det finns således bland
Lukasevangeliets liknelser två eller tre, som
redan av en gammal tradition – äldre och
bättre än Markusevangeliets och Logiakällans
– kunna ha blivit tillagda Jesus. Särskilt i
de två små styckena om den rike bonden och
Lazarus i Abrahams sköte har också stilen
i hög grad de egendomligheter, som enligt
sakkunniga utsagor utmärka folklig gammal­
semitisk berättarkonst – kännemärken som tyd­
ligt lysa igenom även i sekundära översätt­
ningar – och som röja deras ursprung från
någon av evangelistens gamla arameiska källor.
Lukasevangeliets övriga liknelser äro alla
klart oäkta. Den om fikonträdet (13:6–9)
är en allegori över guds son som förebedjare
hos fadern. Evangelisten har låtit den dumma
Markusberättelsen om hur Jesus förbannar ett
fikonträd gå i papperskorgen och kanske velat
ersätta den med något mera uppbyggligt om
ett annat fikonträd. Den tappade slanten
(15:8–10) är en ytterst torftig variation av
samma motiv som strax efter behandlas i den

förlorade sonen, 15:11–32. För senare
tiders bibelläsare har denna rörande historia
naturligtvis ingen egentlig tendens men är blott
en vacker illustration till guds outtömliga faders­
kärlek. För evangelisten har den haft en långt
mera speciell syftning. Dess bakgrund är det
första århundradets konflikter mellan jude­
kristna och hednakristna. Judekristendomen re­
presenteras av den äldre brodern, som hela tiden
har stannat i fadershuset och som därför pockar
på sitt företräde som oförvitlig och plikttrogen
son; hednakristendomen företrädes av den yngre,
som har förslösat sitt arv i främmande land
i »utsvävningar» (bland judar och kristna upp­
fattades som bekant de andra religionerna som
»avfall» från den sanna och uppenbarade, som
troddes vara den ursprungliga) men som
icke desto mindre står fadershjärtat lika nära,
det vill säga mycket närmare. Författaren har
antingen själv hört till de hednakristna eller
som missionär fört deras talan. Evangelisten
förmodas ha hört till en av dessa kategorier,
eller väl snarare till bägge. Att tendensen nu­
mera alldeles förbises har berättelsen naturligt­
vis blott vunnit på.

Omedelbart efter denna vackra liknelse följer
en annan, som oförbehållsamt måste betecknas
som en ganska ful historia, den om den
otrogne förvaltaren, 16:1–9. En oärlig
förvaltare, som blir avskedad, hjälper husbon­
dens gäldenärer att bedraga denne för att sedan
kunna räkna på deras tacksamhet och bli för­
sörjd av dem. Knepet lyckas, och den bedragne
husbonden, som tycks ha varit en large natur
med sinne för humor, berömmer till och med
den otrogne förvaltaren för hans klokhet. Så
kommer sensmoralen, och även den har den
okände skämtaren naturligtvis lagt i messias
mun:

Och jag säger eder: Skaffen eder vänner genom den
orättfärdiga mammon, för att dessa, när den har tagit
slut, må taga emot er i de eviga hyddorna.

Det är uttytt: Det bästa en syndare kan göra
med sin orättrådigt förvärvade mammon, det är
att skänka den till den fattiga kristna försam­
lingen för att så öppna sig en liten dörr till
den eviga saligheten. Och nu tar vi en sång till
förtret för djävulen, medan brodern Onesimus
går omkring med håven!
Den lilla liknelsen om den gudlöse do­
maren och den enträgna änkan (18:

1–8) vill inskärpa nyttan av att be till gud –
ideligen, ideligen, tills han blir alldeles utled
och inte vet sig någon annan råd än att göra
den bedjande till viljes. Liksom i den förra lik­
nelsen finna vi oss här förflyttade från messias
agitationsmöten i fria luften till den fornkristna
församlingens konventikelatmosfär.


Av Matteusevangeliets liknelser visar sig
ingen kunna försvara något anspråk på äkthet.
De två, som stamma från Markus, och de fyra,
som härröra från Logiakällan, ha redan behand­
lats. Låt oss ta de övriga i tur och ordning.
Ogräset bland vetet (13:24 ff.) är en
utvidgad och »förbättrad» upplaga av ett litet Mar­
kusstycke, som står som ett bihang till missio­
närliknelsen om såningsmannen. I Markus är det
ännu icke tal om något ogräs, men i Matteus
är det just det som är huvudsaken. Och ogräset,
det är först och främst alla »som äro andra
till fall», d. v. s. de som predika villoläror.
Dem skall människosonen (det är Jesus själv
som har ordet) låta sina änglar kasta i den
brinnande ugnen. »Där skall vara gråt och tanda­
gnisslan.»

För de troende mötte det naturligtvis ingen
svårighet att föreställa sig att guds son, som
var allvetande, hade predikat mot de gnostiska
kätteriernas inträngande i fornkristendomen.
Samma tanke varieras ett stycke längre fram
i samma kapitel i en liknelse om goda och
dåliga fiskar, som i avseende på »inbillningens
logik» lämnar åtskilligt övrigt att önska. De
goda fiskarna få den äran att bli »samlade i
kärl», utan tvivel grytor och stekpannor, som
alltså här få symbolisera saligheten, men de
dåliga fiskarna »kastar man bort». De flesta
fiskare bruka kasta dem i sjön; det är det
bekvämaste. Stackars dåliga fiskar!
I den torra och fantasilösa liknelsen om »den
obarmhärtige konungstjänaren» (18:23 ff.) hän­
visa redan inledningsorden till en tid, då de
troende väntade messias återkomst för att »hålla
räkenskap».
Från Markus har Matteus (och Lukas) tagit
upp ett ord om att »många, som äro de första,
skola bliva de sista, och de sista skola bliva de
första». Det hör till de Jesuord som kunna
vara autentiska, utan att man dock kan veta
något därom. De kunna ha passat bra i messias
revolutionära propaganda; de kunna lika väl

tillämpas, som evangelisterna och kyrkan ha
gjort, på »yttersta domen». Men den liknelse
om »den elfte timmens arbetare» (20:1 ff.) med
vilken Matteus vill belysa detta ord, illustrerar
ingenting annat än en rik och i sin välvilja något
nyckfull mans godtycke. Bakgrunden är här åter
de troendes förbidan av »räkenskapens dag».
Skola verkligen de som först ha blivit om­
vända i elfte timmen, efter ett syndigt och
angenämt liv, bli lika saliga som vi – vi som
ha trott och lidit och försakat så länge? – Ja,
svarar evangelisten med messias som språkrör,
det måste vi finna oss i. Herrens nåd är out­
grundlig – och nåd är godtycke.
Det sista faller kanske litet utanför evange­
listens filosofi, men med ordet om »de första
och de sista» har denna liknelse en ytterst svag
förbindelse.
Den groteska vantolkning av »Salomos höga
visa», som den kristna kyrkan tog i arv från
den skriftlärda judendomen, ligger bakom de
ställen i Nya testamentet, där Jesus betecknas
(eller betecknar sig själv) som »brudgummen».
I den rabbinska tolkningen var brudgummen
»Herren», det vill säga Jahve, Israels gud, och
Israel, guds utvalda folk, var bruden. För de

kristna var Jesus »Herren» och följaktligen brud­
gummen; församlingen (ekklesia) var bruden.
Man har då redan i termen »brudgummen» ett
osvikligt kriterium på oäkthet för alla Jesus
tillagda uttalanden, i vilka han betecknar sig
själv med denna term. Dit hör liknelsen om de
visa och de fåvitska jungfrurna (Matt.
25:1–13) som Oscar Levertin tyckte så mycket
om – dock, som det framgår av hans dikt, mest
för de fåvitskas skull.
Messias som »brudgummen» skymtar också
bakom den liknelse om konungasonens
bröllop (22:2–13) som har blivit det be­
drövliga resultatet av evangelistens försök att
förbättra en av Logiakällans redan (sid. 270)
behandlade liknelser. Den abnormt gästfrie vär­
den i det stora gästabudet har i Matteus
blivit en konung, som håller bröllop för sin son.
Den mera skriftlärde än förståndige »Matteus»
har kanske i en senjudisk skrift, som sedan in­
gick i Mischna, den äldsta delen av Talmud,
läst en historia om ett kungligt gästabud, till
vilket några gäster infinna sig mindre välklädda
och därför bli bortkörda. Detta drag har evan­
gelisten fått den olyckliga idén att förena med
Logiakällans berättelse, i vilken gästerna äro

fattiga stackare, hoprafsade från gatan, av vilka
man inte kan vänta någon elegans. Och slutet
blir att den kunglige värden (gud fader) be­
faller sina tjänare att gripa den fattige stacka­
ren, som icke har några »bröllopskläder», binda
honom vid händer och fötter och kasta ut ho­
nom »i mörkret där utanför». »Där skall vara
gråt och tandagnisslan.»
Till liknelserna kan man på sätt och vis också
räkna den profetia om yttersta domen – med
fåren och getterna – som evangelisten i 25:31
–46 har lagt i messias mun. Till grund tycks
här ha legat en fornkristen, sannolikt arameisk
dikt om »människosonens» återkomst, då han
skall »sätta sig på sin härlighets tron» och
döma folken. Även i sekundära översättningar,
som den svenska, lyser den gammalsemitiska
versformen med parallellismer och tankerim på
sina ställen tydligt igenom. I denna dikt har
messias kallats konungen, en titel som evan­
gelisten eljest aldrig låter honom direkt an­
vända om sig själv. I alla händelser har källan
varit en dikt eller saga om messias-konungen.
I evangeliet är det messias själv som föredrar
denna saga – om sig själv. Överflödigt att

tillägga att sagan är genomandad av senare
församlingsteologi.
Liknelsen om fåren och getterna är blott en
detalj i det hela men har dock sitt särskilda
intresse. Så gott som alla forntida gudomlig­
heter hade sina symboliska »heliga djur». Att
den nye gudens symboliska djur i synnerhet
blev lammet hade en dubbel orsak; de jude­
kristna tänkte därvid på det offrade påskalam­
met, de hellenistiska kristna på Hermes’, den
gode herdens, symboliska lamm. Den muntra
och oanständiga bocken med sina tokiga upptåg
hade redan i judendomen en mera misstänkt
karaktär; det var en bock – den första »synda­
bocken» – som ökendemonen Asasel krävde
som offer. I grekisk mytologi var bocken nära
förbunden med Dionysoskulten, och det är som
bekant satyrerna, Dionysos följe, som med sina
bockhorn, bocksvansar och bockfötter ha givit
gestalt åt den kristna folktrons djävlar. I den
fornkristna fabeln om »fåren och getterna» se
vi dessa kristnade mytföreställningar på ett
mycket tidigt stadium. Men messias har natur­
ligtvis aldrig använt denna kristna terminologi.

Jag har här behandlat, som jag tror, alla
»Jesu liknelser» – inalles tjuguen – och om
jag skulle ha förbisett någon, kan det icke vara
någon av de viktigare eller mera populära. Två
eller högst tre av dem ha visat sig möjligen
kunna härröra från Jesus. De övriga äro alla
klart oäkta.
För kyrkans (i tysk och svensk protestantism
numera övergivna) lära om Jesus Kristus ha
blott de oäkta haft en viss dogmhistorisk be­
tydelse. Om »Jesu lära» ha icke ens de två
eller tre, som möjligen kunna vara äkta, några
nämnvärda upplysningar att ge oss: de härröra,
även om de icke äro äkta, från den äldre tiden,
då man icke visste stort annat därom än att
han var messias och guds son, att han fördömde
de rika och välbärgade (den rike mannen i
helvetet, den rike bonden) och att han hade
ställt sig fientlig mot den gamla offerkulten
(prästen och leviten i den barmhärtige sama­
riten). Om en ny moral finns det varken i dessa
tre liknelser eller i de aderton övriga någon
antydning.

*


Vi vända oss då till »Jesu bergspredikan».
Att Logiakällans fyra liknelser icke ha stått
i den skrivkunnige publikanens anteckningar,
behöver ju icke nödvändigt hindra att de from­
ma sentenser, som vi nu läsa i bergspredikan,
möjligen kunna ha stått i dem.
Logiakällan har, som man finner av det sätt
varpå den blivit använd i Lukasevangeliet, icke
innehållit någon »bergspredikan», men väl några
bland de viktigaste av dess beståndsdelar. Lu­
kas har i 6:20–49 samlat en del av dem till
ett mindre, sammanhängande föredrag för »lär­
jungarna»; scenen är där icke ett berg men »en
jämn plats». Matteusevangeliets bergspredikan
är som bekant en betydligt större komposition,
som upptar kap. 5–7. Sannolikt bruka vanliga
bibelläsare icke lägga särskilt märke till inled­
ningsorden. De ha dock ett visst intresse:

När han nu såg folket, gick han upp på berget; och
sedan han hade satt sig ned, trädde hans lärjungar
fram till honom. Då öppnade han sin mun och under­
visade dem och sade ...

Guds son sittande i kretsen av lärjungar
och talande blott till dem; folket på avstånd,
nedanför berget.

»Vilket detta berg var, veta vi icke», säger
professor Em. Linderholm i sin kommentar, men
tillägger, att »det torde ha legat någonstädes
i bergstrakten väster om Gennesarets sjö, ej
långt från Kapernaum.»
I betraktande av att hela iscensättningen (som
icke härrör från Logiakällan) tydligen är evange­
listens egen, torde det snarare ha varit samma
abstrakta »berg i allmänhet» till vilket samma
författare senare har förlagt den återuppståndne
messias uppenbarelse för »de tolv». Det är en sen
litterär komposition vi ha för oss; en predikan
som aldrig har hållits. På en mottsattmotsatt mening,
om någon verkligen på allvar vill hävda den,
skall här icke spillas ett ord. Här gäller frågan
blott om några av de ingredienser, av vilka
evangelisten har sammansatt sin bergspredikan,
möjligen kunna leda sitt ursprung från Jesus.
Dessa ingredienser stamma till stor del ur Logia­
källan, och det har ju förmodats, att denna källa
har byggt på samtida anteckningar av »publi­
kanen Matteus», en förmodad omedelbar lärjunge
till Jesus.
Alltså till detaljerna.
1. »Åtta saligheter.» (5:3–12.) Innebär en
lovprisning av följande sex kristliga dygder, som

genom ett par upprepningar och synonyma ord
ha kommit att ta sig ut som åtta: fattigdom,
sorgsenhet, saktmod, rättfärdighet, barmhärtig­
het, rent hjärta.
Den fornkristna traditionen har säkert, som
vi i det föregående tillräckligt ha sett, icke
misstagit sig då den har låtit messias i sin
agitation eller förkunnelse vända sig huvudsak­
ligen till de fattigare klasserna, som han utan
tvivel själv har tillhört, och framställa dem som
»de goda», de rika som »de onda». En trösterik
lära åtminstone såtillvida att det enligt den
alltid finns ett överväldigande flertal av goda
människor. Bergspredikan har här »de fattiga i
anden». Det sista är evangelistens privata för­
bättring; den finns inte på det motsvarande
stället i Lukas. Och de motsvarande veropen
över de rika, som stå i Lukas och som utan
tvivel till sitt huvudinnehåll ha stått på messias
program, har »Matteus» kasserat. Att messias
skulle ha prisat de fattiga »lyckliga» (i kyrko­
bibelns översättning »saliga») kan visserligen
allvarligt betvivlas, men i övrigt ha dessa för­
bannelser över de rika och motsvarande gyllne
löften åt de fattiga en till sin syftning trovärdig

prägel av reminiscenser från den ursprungliga
messianska propagandan.
Den andra kristliga dygden, sorgsenhe­
ten, berömmes också hos Lukas i någorlunda
motsvarande ord och har således även i Logia­
källan haft sin saligprisning. Dess förbindelse
med den ursprungliga messianska förkunnelsen
torde kunna betecknas som ingen. »Det goda
budskapet» gick ju från början ut på att messias
var kommen – icke på att han hade blivit
korsfäst. Men det är i tron på den kors­
fäste sorgsenheten som kristlig dygd har sin
källa. Den skrivkunnige publikanen har helt
säkert icke haft något »lyckliga äro de som
sörja» i sina anteckningar.
Saktmodet hör till de enklare klokhetsdyg­
derna; man behöver inte vara guds son för
att märka, att »arga kattor få rivet skinn». Där­
emot bör man kanske, som bergspredikans hop­
sättare, vara en smula skriftlärd för att veta,
att de saktmodiga »skola besitta jorden»;
han har nämligen läst det i Ps. 37:11, där det
står: »men de ödmjuka skola besitta landet»,
och också i »De två vägarna» (varom mera
längre fram) kan han ha sett att »de saktmodiga
skola ärva landet». Möjligen kan det också ha

stått i Logiakällan, fast Lukas har hoppat över
det.
De tre återstående saligheterna – rättfärdig­
het, barmhärtighet och rent hjärta – prisas på
mångfaldiga ställen i gamla testamentet liksom
i andra utmärkta skrifter från olika tidsåldrar
och religioner. Messias har säkert inte heller
haft något emot dessa dygder, men i Logia­
källan ha de inte fått några särskilda saligpris­
ningar; de finnas icke hos Lukas. Vad vilken
from jude eller hedning som helst kunde ha
sagt kan naturligtvis också messias ha sagt,
men i bergspredikan höra de alltså till evange­
listens eget fyllnadsgods. Ett särskilt intresse
har det dock att se hur rättfärdigheten, i och
för sig naturligtvis alltid prisvärd, har råkat
komma med i detta sammanhang. I Luk. 6:21
står det, tydligen ur Logiakällan: »Lyckliga ären
I, som nu hungren, ty I skolen bliva mättade.»
Sådana agitatoriska löften åt fattigt folk har
bergspredikans kompilatör, som är mera teolo­
giskt än socialt intresserad, inte tyckt om, men
låter i stället messias säga: »Lyckliga äro de
som hungra och törsta efter rättfärdig­
het, ty de skola bliva mättade.»
Till evangelistens fyllnadsgods hör också av­

slutningen på salighetsprisningarna, där det talas
om saligheten i att lida förföljelser. Mes­
sias har icke vetat något om några förföljelser
mot de kristna eller på den tidpunkt, då han
fingeras ha hållit bergspredikan, själv varit ute
för någon förföljelse.
I detta avsnitt om »åtta saligheter» kan blott
det lilla, som handlar om de fattiga, stå i en
viss om än till formen avlägsen förbindelse med
messias egen förkunnelse.
2. Nu följer ett litet avsnitt, 5:13–16, vars
stoff vi i huvudsak känna igen från Markus.
Messias säger där ett par ord om saltets nytta
i allmänhet och särskilt för lärjungarna: »haven
salt i eder!» Av dessa ord gör bergspredikan­
ten en fin komplimang till samma lärjungar: »I
ären världens salt!» På samma sätt gör han
med ordet om ljuset och skäppan, också från
Markus: »I ären världens ljus!» I dessa artig­
heter åt »apostlarna» ger evangelisten uttryck åt
sin vördnadsfulla beundran för kyrkans fäder,
en beundran som messias knappast har delat.
De finnas icke i Lukas och ha således icke stått
i Logiakällan. Detsamma gäller den lilla djup­
sinnigheten att en stad, som ligger på ett berg,

icke kan döljas. Det möter kanske också svårig­
heter om staden ligger på en slätt.
3. Avsnittet 5:17–24, i vilket evangelisten
låter messias tala som den mest lagtrogne och
pedantiske farisé, har en liten förhistoria. Det
heter i en av Deuterojesajas dikter, Jes. 40:8:

Gräset torkar bort, bort vissnar blomstret,
men vår guds ord förbliver evinnerligen.

Denna vers har tydligen Markusevangelisten
haft i tankarna då han låter messias – omedel­
bart efter en spådom som redan på evangelistens
tid hade visat sig oriktig – säga:

Himmel och jord skola förgås, men mina ord
skola icke förgås. (Mark. 13:31.)

Logiakällans författare, som – efter vad vi
redan på några ställen ha sett – tydligen har
känt Markusevangeliet, tycks ha funnit detta
»Jesuord» i detta sammanhang vara i starkt be­
hov av en revision. Spådomen gick som bekant
ut på »människosonens» snara återkomst på him­
melens skyar, i det då levande släktets tid.
Men några år efter år 70 måste det första släkt­
ledet av kristna, messias samtida, med få undan­
tag ha gått i graven, man började så småningom
uppgiva hoppet om spådomens uppfyllelse och

messiasrikets snara upprättande på jorden. Logia­
källans författare har varit en judekristen, som
icke av sin kristendom har låtit hindra sig från
att med alla andra fromma judar efter templets
förstöring med fördubblad iver dyrka lagen
som det judiska folkets immateriella och oför­
störbara helgedom, och så har han i sin skrift
givit det anförda »Jesuordet» den form, vari det
nu står, Luk. 16:17:

Men snarare kunna himmel och jord förgås, än en
enda prick av lagen kan falla bort.

I Lukasevangeliet står detta ord isolerat, blott
tanklöst avskrivet efter källan och instucket i
ett orimligt sammanhang, där det råkar i strid
med vad som står strax förut, men bergspredi­
kans kompilatör har utvecklat temat närmare,
skärpt det omöjliga »Jesuordets» rabbinskt-
pedantiska form och låtit det åtföljas av mera
i samma anda. Förmodligen polemiserar evan­
gelisten här mot den »laglösa» paulinska rikt­
ningen. Om han har fått detta, som den helle­
nistiske proselyten »Lukas» icke har brytt sig
om att ta med, från Logiakällan eller om han
har tagit det från annat håll (eller hittat på
det själv) har ringa intresse, då det i alla hän­
delser är givet att det icke kan härröra från

den messias som försökte avskaffa offerkulten
– vilken dock måste räknas som något mer än
en prick av moselagen. Icke ens fromma kyrk­
liga kommentatorer, som Weiss-Bousset eller
Em. Linderholm, tro sig här se några autentiska
»Jesuord». Om »Jesu lära» står ingen upplys­
ning att vinna här – men till gengäld kastar
detta ord om »en enda prick av lagen» ett
obarmhärtigt blixtljus över Logiakällans (och
Matteusevangelistens) metoder, då det gällde
att komplettera Markusevangeliets bristfälliga
upplysningar om läran. Logiakällans ned­
skrivare har icke vetat mera om den än Markus
men tvärtom stått på ännu längre avstånd från
den äkta traditionen, i »Matteus» är distansen
ytterligare ökad, och bägge begagna utan ringa­
ste betänklighet messias som språkrör för sina
egna och församlingens meningar, i bergspredi­
kans sentenser liksom i liknelserna.
4. Här följer (5:25,26) ett från Logiakällan
hämtat klokhetsråd av samma innebörd som
den kända regeln: bättre en mager förlikning
än en fet process. Rådet kan vara gott (det
beror dock på omständigheterna) men varken
Weiss-Bousset eller Linderholm anser det vara
riktigt på sin plats i bergspredikan. Saken är

emellertid den, att medan Logiakällans för­
fattare ur diverse källor – bland vilka vi ännu
kunna hoppas, om än svagt, att finna något
spår av den minnesgode publikanens anteck­
ningar – samlade ihop sina autentiska Jesu­
ord, hade han bl. a. också för sig en liten
judisk uppbyggelseskrift om »de två vägarna».
Där fann han – utom åtskilligt annat, som på
sin plats skall beröras – ett litet stycke om
faran av att bli dragen inför rätta, och så
fick det komma med, fast i alldeles omarbetat
sammanhang, blott med slutklämmen bevarad
och förvandlad till ett »Jesuord»: »Sannerligen
säger jag dig, du skall icke slippa ut förrän
du har betalt till sista öret.»
5. Här behandlas (5:27–32) det sexuella
kapitlet. I anslutning till motsvarande Markus­
ställen förbjudes äktenskapsskilnad och tillrådes
självkastrering, dock inte precis som allmän
regel. I v. 28 har man funnit en tanke som i
mycket snarlik form går igen i Talmud: »Den
som blott ser på en kvinnas lillfinger, har redan
begått äktenskapsbrott i sitt hjärta.» De kristna
predikanterna ha tydligen icke velat stå tillbaka
för fariséerna i sedlighetsnit. Då man erinrar
sig, dels att Lukasevangeliets »realistiska» källa

ingalunda tycks ha framställt messias som någon
ofördragsam puritan, dels att hela ämnet måste
ha haft ett alldeles underordnat intresse för den
ursprungliga messianska propagandan, inser man
lätt, att vad man här har för sig blott är de
åsikter i sedlighetskapitlet som det i de forn­
kristna församlingarna har ansetts mest passande
att predika.
6. I nästa stycke, 5:33–37, behandlas svor­
domssynden. Liksom senare tiders pedagoger
ha också de judiska rabbinerna vid denna tid
ivrat mot lättsinniga och opassande svordomar,
och de kristna predikanterna ha tydligen, kanske
efter esséiskt mönster, i det stycket velat vara
ännu ett litet strå vassare: »Men jag säger
eder: I skolen alls icke svärja.»
Om någon vill och kan föreställa sig, att
messias i sina agitationstal har uppehållit sig
vid den sortens pedagogiska petitesser, så gärna
för mig.
7. I återstoden av kap. 5 från v. 38 (mot­
svarande Luk. 6:27–35) finner man ett litet
antal av de mest pregnanta och oftast anförda
satserna i bergspredikan, satser som alltid ha
brukat framhållas som representativa för den
speciellt kristna moralen i motsats till den

vedergällningsmoral som av Matteusevangeliets
författare (mot bättre vetande, ty han var själv
jude och ganska skriftlärd) framställes som den
enda gällande i judendomen. Detta parti av
bergspredikan, som nästan helt och hållet är
gemensamt för Matteus och Lukas, ofta med
verbal överensstämmelse, härrör utan tvivel när­
mast från Logiakällan. Det är framför allt i
detta parti man gärna vill hoppas, att Logia­
källan har haft den minnesgode publikanens
anteckningar att stödja sig på. Just här skulle
ett samtida vittnesbörd vara i allra högsta grad
påkallat, ty det finns här knappast ett enda ord
som kan tänkas härröra från en messias, käm­
pande för sitt folks frigörelse från främlingar­
nas och de ogudaktigas förtryck. Om Jesus har
förkunnat den lära, som här tillägges honom,
då har han aldrig varit annat än en from vis­
hetslärare men ingen messias, och det blir då
en olöslig gåta varför han den dag i dag kallas
Kristus. Men det samtida öronvittnet lämnar oss
i sticket just då det allra bäst skulle behövas,
och i stället visar sig bakom Logiakällan en
annan källa, känd sedan ungefär ett halvt år­
hundrade, nämligen den redan ett par gånger
omnämnda senjudiska uppbyggelseskriften om

»de två vägarna» – eller som den oftast kallas
i facklitteraturen: »Ur-didache.»
Den fornkristna kyrkan ägde en skrift, som
kallades »De tolv apostlarnas lära» (gr. di­
dache, lära). Den omtalas och citeras dock
ganska sällan av kyrkofäderna (Eusebius, Atha­
nasius, Pseudo-Cyprianus) och ansågs länge vara
alldeles försvunnen. Det måste ju förvåna att
en skrift, vars titel måste låta förmoda ett för
kyrkan särskilt dyrbart innehåll, helt enkelt
kunde försvinna; den borde ju, skulle man tycka,
ha blivit mångfaldigad i ett ständigt växande
antal handskrifter. Men den har alltså tvärtom
blivit mycket sällan reproducerad och till sist
sjunkit i glömska. Kyrkan måste av någon an­
ledning, som man icke kunde gissa då man
icke kände skriftens innehåll, ha förlorat allt
intresse för »De tolv apostlarnas lära».
År 1873 fann emellertid en av den grekiska
kyrkans dignitärer, metropoliten Bryennios av
Nikomedia (det turkiska Ismid) i ett kloster i
Konstantinopel en grekisk handskrift från år
1056, som innehöll den försvunna urkunden.
Han utgav den 1883, och senare ha också några
andra vittnesbörd kommit i dagen, en gammal

fragmentarisk latinsk översättning, några gre­
kiska och koptiska papyrusfragment.
Det är icke något vidlyftigt arbete; i om­
fång motsvarar det ungefär Galaterbrevet; det
är i den funna codexen indelat i 16 kapitel
och har till överskrift: »Herrens lära genom
apostlarna till hedningarna», men kallas i inne­
hållsförteckningen (ty handskriften innehöll ock­
så annat) med den från kyrkofäderna kända
titeln »De tolv apostlarnas lära». I de sex första
kapitlen – som visa sig ha varit en särskild
skrift, till språk och innehåll skarpt skild från
de senare – omtalas emellertid varken »herren»
som teologisk terminus technicus för Jesus, ej
heller några apostlar, ej heller förekomma nam­
nen Jesus eller Kristus eller hänvisas till någon
särskild person som »lärans» källa. Och de
apostlar, som omtalas i skriftens senare parti,
äro icke de sagohistoriska tolv, men vanliga
kristna missionärer. Skriftens titel i Bryennios
Codex kan då tydligen icke ha varit den ur­
sprungliga. Ad. Harnack och med honom ett
flertal protestantiska teologer (bland svenskar
S. A. Fries) funno det högst sannolikt, att
de sex första kapitlen – »Ur-didache» – i
själva verket är en rent judisk uppbyggelse­

skrift, ett slags katekes för judiska proselyter.
Och då i denna skrift – de sex första kapitlen
– inga teologiska eller kultiska frågor beröras,
men blott moraliska, har den fornkristna kyrkan
funnit den lika användbar för sin missionsverk­
samhet, men tillökat den med en speciellt krist­
lig avdelning, berörande dop, nattvard, bästa
sättet att behandla apostlar och profeter och
till sist ett stycke om »Herrens» snara ankomst
på himmelens skyar. Och så har till sist det hela
fått titeln: »De tolv apostlarnas lära.» I denna
utvidgade form kan skriften hänföras till slutet av
första århundradet eller början av det andra.
Men dessförinnan har den lilla judiska skrif­
ten om »de två vägarna», som nu utgör de
sex första kapitlen av Didache, existerat
som självständig skrift, och det är i den vi ha
den verkliga källan till det föreliggande av­
snittet av bergspredikan liksom till det mot­
svarande partiet i Lukas. Dock efter all sanno­
likhet med Logiakällan som mellanled; därom
vittnar dels det nästan identiska urvalet, dels
det redan behandlade stället Matt. 5:25, 26 –
Luk. 12:58 f. med sina gemensamma och mycket
stora avvikelser från det motsvarande stället i
Ur-didache.

Här en översikt till jämförelse.





Ur-didache.

(De två vägarna.)

Två vägar finns det, en
till livet och en till döden;
mellan de två vägarna är
stor skillnad.

Vägen till livet är
denna: för det första, du
skall älska Gud, som har
gjort dig, för det andra,
din nästa som dig själv;
allt vad du icke vill skall
göras dig, gör icke heller
du någon annan.

Men i dessa ord ligger
följande lära:

Välsignen dem som för­
banna eder, och bedjen
för edra fiender. Fasten
för edra förföljare.


Ty vilken gunst är det,
att I älsken dem som älska
er? Göra icke också hed­
ningarna det?



Men älsken dem som
hata er, så skolen I icke
hava några fiender.

Avhåll dig från de kötts­
liga begären.

Om någon ger dig ett
slag på den högra kinden,




Logiakällan.

(Matteus och Lukas.)





(Jfr Mark. 12:32, ovan
anfört och behandlat sid.
259.)


Allt vad I viljen män­
niskorna skola göra eder,
det gören I ock dem. Matt.
7:12, Luk. 6:31.



Välsignen dem som för­
banna eder. Luk. 6:28.

Älsken edra ovänner,
och bedjen för dem som
förfölja er. Matt. 5:44

Ty om I älsken dem
som älska er, vad lön kun­
nen I få därför? Göra
icke publikanerna det­
samma? Matt. 5:46, Luk.
6:32–34.

Älsken edra ovänner,
gören gott mot dem som
hata er. Luk. 6:27.



Om någon slår dig på
den högra kinden, så vänd









bjud också den andra, så
skall du bliva fullkomlig.

Om någon nödgar dig
en mil, så gå två med
honom.

Om någon tar din man­
tel, giv honom också din
skjorta.


Om någon tar ditt, kräv
det icke igen; det kan
du icke heller.

Giv åt envar, som ber
dig, och fordra icke igen.









honom ock den andra till.
Matt. 5:39, Luk. 6:29.

Om någon nödgar dig
att gå med en mil, så gå
två med honom. Matt. 5:41.

Om någon tager man­
teln ifrån dig, så låt
honom få skjortan med.
Luk. 6:29. Matt. 5:40.

Om någon tar ifrån dig
vad som är ditt, så kräv
det icke igen. Luk. 6:30.

Giv åt den som beder
dig, och vänd dig icke
bort från den som vill
låna av dig. Matt. 5:42,
Luk. 6:30.





Härefter följer i Didache det något dunkla
och förvirrade stycke – texten ser ut att vara
fördärvad – varav Logiakällan har gjort sin
varning mot onödiga processer, varom det dock
icke tycks vara fråga i Didache:

Lycklig är den som giver, enligt budet, ty han är
ostrafflig. Ve den som tager (emot?). Ty om någon
tager (emot?) av nöd, då skall han vara ostrafflig,
men den som tager (emot?) utan nöd, skall avlägga
räkenskap, varför och vartill han har tagit; sedan han
kommit i fängelse, blir han förhörd om det som han
har gjort och kommer icke ut, förrän han har betalt
till sista öret. Men också i detta fall gäller ordet: »Låt
din allmosa svettas i dina händer, tills du har fått
veta åt vem du giver.»

Logiakällan har härav blott använt orden om
det riskabla i att komma i fängelse för skuld
och utlagt dem på sitt sätt, vilket torde få
ses i belysning av den paulinska regeln att icke
draga rättstvister mellan kristna inför hedning­
arnas domstolar. – Det sista ordet om allmo­
san var, som texten också antyder, ett judiskt
ordspråk, vars tillämpning på det föregående
dock är något oklar.
Naturligtvis har det icke saknats teologer som
vilja göra gällande att hela Didache, inklu­
sive »de två vägarna», är en mycket gammal
judekristen skrift, men icke en judisk. En ka­
tolsk lärd som prof. O. Bardenhever i München
sätter förtröstansfullt sin lit till skriftens titel
i Bryennios codex: »Herrens lära genom
apostlarna» o. s. v. Men det är texten vi ha
att hålla oss till, icke en i gamla skrifter oftast
mer eller mindre tvivelaktig överskrift. Och i
texten omtalas varken »herren» eller hans apost­
lar; samma lärdomar, som i bergspredikan med
ofta verbal överensstämmelse anföras som Jesu­
ord, framställas här blott som följdsatser ur
det judiska dubbelbudet om kärleken till gud
och till nästan och av den därtill fogade judiska
»gyllene regeln»: »Vad du icke vill skall göras

dig, må du icke göra en annan.» Det ligger
då i öppen dag, att dessa lärdomar i forn­
kristendomen ha varit kända som en judisk
fromhets- och vishetslära, innan de blevo till­
skrivna Jesus. Därom vittnar denna gamla skrift
lika oemotsägligt, antingen man vill kalla den
judisk eller kristen.
Evangelierna ha ju tillagt messias en mängd
underverk, som tidigare hade tillagts andra. Det
är då blott vad man måste vänta, att de också
tillägga honom alla de fromma och visa ord,
som ha varit gängse och omtyckta av deras
folk och deras tid, och många från långt äldre
tider. Den minnesgode publikanen, från vars
anteckningar Logiakällans rika skatt av auten­
tiska Jesuord skulle härstamma, blir mer och
mer skugglik.
Det är i detta stycke av bergspredikan den
sats står, som fick en så oerhörd betydelse för
Leo Tolstoy: »I skolen icke motstå den som
är ond.» Em. Linderholm kan icke tro, att en
i hans tanke så förståndig karl som Jesus verk­
ligen skulle ha sagt något så uppenbart orim­
ligt; något sådant vore otänkbart för »en man
med hans djupa och klara lifsuppfattning och
människobetraktelse». I olikhet med prof. Lin­

derholm saknar jag tyvärr alla närmare under­
rättelser om klarheten och djupet av messias
lifsuppfattning och människobetraktelse. Men
må aldrig så mycket betrakta Jesus som en
»andlig» messias – det står dock fast, att hans
samtida anhängare i honom ha sett »den, som
skulle befria Israel». De ha av honom väntat
det stora undret. De flesta av oss ha dock
kunnat göra den iakttagelsen, att det icke är
med sådana egenskaper som djup och klar­
het man vinner ett renommé av denna art.
Med djup förblir man ensam, och med klar­
het vinner man inga hänförda anhängare bland
galileisk (eller annan) allmoge.
Men i sak har prof. Linderholm naturligtvis
alldeles rätt. Visserligen har den historiske Jesus
utan tvivel sagt mycket värre orimligheter än den
nyprotestantiska teologien kan drömma om, men
han har aldrig sagt just denna. Det anförda
stället, gallimatias redan i sig själv, skulle i en
messias mun vara värre än gallimatias. Det skulle
– liksom nästan hela bergspredikan, och i syn­
nerhet det avsnitt som här behandlas – komma
i en alldeles olöslig motsägelse till en messias
uppgift och situation. Och för prof. Linderholm,
som tycks tro på Logiakällan, bör det dessutom

vara en tröst att dessa ord, som för Tolstoy togo
sig ut som summan av all gudomlig vishet,
aldrig ha stått i denna källa (de saknas i Lukas)
men efter all sannolikhet blott äro en av evange­
listen hopsvarvad inledning till de följande
orden om örfilen. Och eget nog kan man i detta
fall ganska lätt se hur han har kommit på den
lilla idén. »Harmas icke över de onda»
– dessa ord hade han just nyligen läst i inled­
ningsorden till samma psalm, n:r 37, som han
ännu hade uppslagen efter att ha kopierat eller
översatt satsen: »de ödmjuka skola besitta lan­
det». Det är där han har fått det.
8. Om allmosor, bön och fasta (6:1–18).
Messias har säkert icke haft någon anledning
att varna sina ursprungliga anhängare mot skryt
och skrymtaktighet vid utdelande av allmo­
sor; omständigheterna ha icke kunnat medgiva
dem något aktivt deltagande i välgörenhets­
arbetet. Vi lyssna här till en kyrkolärare från
slutet av första århundradet.
Judarna voro som bekant ett fromt och ivrigt
bedjande folk. Messias kan icke gärna ha
trott sig kunna lära dem något nytt i det fallet,
och alla ingredienser i »Fader vår» äro väl­

kända från judiska böner. Icke minst »tillkomme
ditt rike» – en bön om messias ankomst, av
de kristna naturligtvis sedan fattad som en
bön om hans återkomst. Få kristna torde i
vår tid veta vad de bedja om, när de upprepa
dessa gamla ord. Luther hade ingen aning där­
om, som man kan se av hans förklaring i
katekesen. »Må nåden komma och denna världen
gå under!» heter det i en nattvardsbön i Di­
dache. En sakkunnig samtida kommentar till
»andra bönen»!
Enligt Markusevangeliet har messias och hans
närmare bekanta av den galileiska allmogen –
folk som »icke kände lagen» – icke iakttagit
någon fasta. Det gjorde däremot de kristna
på Matteusevangeliets tid, och evangelisten
underlåter naturligtvis icke att omvända messias
till sin egen ståndpunkt i det fallet, i det han
låter honom betrakta det som en självklar sak
att man bör fasta, men icke på »skrymtarnas»
(fariséernas) skrytaktiga vis. Om man vill veta
vari skillnaden mellan de kristnas och fariséer­
nas fasta egentligen bestod, får man dock vända
sig från Matteus till Didache (nämligen dess
senare, kristna del):

Edra fastor skola icke sammanfalla med skrymtarnas,
ty de fasta på måndagar och torsdagar, men I skolen
fasta på onsdagar och fredagar.

I detta avsnitt, ungefär hälften av sjätte
kapitlet, härrör blott »Fader vår» ur Logia­
källan. Det övriga har nog bergspredikanten
själv knåpat ihop vid sitt skrivbord.
9. Från 6:19 tar Logiakällan åter vid och
har sedan i huvudsak ordet till slutet av bergs­
predikan.
Efter några loci communes, som torde ha
stått på många både judiska och kristna pre­
dikanters repertoar, följer i slutet av kap. 6
den berömda utläggningen om fåglarna under
himmelen (hos Lukas: korparna) och liljorna
på marken – berömd mera för sin poetiska
lyftning, vari den i alla händelser vida höjer
sig över evangelistens egna bidrag till bergs­
predikan, än för någon egentlig sedlig halt.
Många ha på gamla dar fått ångra, att de i
yngre år trodde sig kunna leva som fåglarna
under himmelen och liljorna på marken. Dock,
jag skall inte moralisera, det är inte min métier.
I den messianska propagandan kan visserligen
denna lifsfilosofi, som har mycket gemensamt
med den i den hellenistiska senantiken av så många

vandrande tiggarfilosofer predikade stoisk- kyni­
ska visdomen, icke ha haft någon plats, men
jag ser ingenting som nödvändigt behöver
hindra, att messias som privatman kan ha varit
ett stycke av en sorglös bohême, en artistnatur,
en smula poet. Han kan ju ha sagt allt detta
vid något mera privat tillfälle, till exempel –
vem vet? – vid något gästabud hos vår vän,
den minnesgode publikanen. Eller han har kan­
ske efter sitt misslyckande som messias verk­
ligen blivit en sådan vandrande stoisk-kynisk
tiggarfilosof ...
10. I sjunde kapitlet har bergspredikanten ur
Logiakällan samlat en del »strödda förmaningar
av skiftande innehåll», av vilka ytterst få ha
någon speciellt kristlig prägel. Och där undan­
tagsvis så är fallet, röja de sig också strax
som hemmahörande i en helt annan tid än mes­
sias egen. »Falska profeter» (v. 15 f.) tyckas
– vad man i synnerhet ser av ett av de senare
kapitlen i »Didache» – ha varit en formlig
gräshoppsplåga i de fornkristna församlingarna;
messias själv har knappast varit besvärad av
den. Och även om han redan under sin lifstid
någon gång kan ha blivit kallad med den mes­
sianska äretiteln »guds son» har han dock knap­

past spått något om vad han tänkte säga på
»den dagen» som bärare av den kultiska titeln
»Herren» (v. 21,22). Sådana »Jesuord» äro omöj­
liga; de övriga kunna lika väl ha hört hemma
i synagogans predikningar och från dem gått
i arv till den kristna förkunnelsen. Deras ur­
sprung från messias har i intet fall någon rim­
lighet för sig.
»Bergspredikan» avslutas med den lilla tanke­
dikten om den, som bygger sitt hus på hälle­
berget, och den som bygger på sand. »Lukas»
har återgivit den i mattare och mera prosaisk
form, men hos »Matteus», vars modersmål var
arameiska, lyser den ursprungliga semitiska vers­
formen med parallellismer och »tankerim» ännu
tydligt igenom. De äldre källorna veta ingenting
om att messias har uppträtt som poet.

*

Människorna ha alltid skapat sina gudar i
sin egen liknelse. Evangelisterna voro kristna
missionspredikanter, och »Jesu bergspredikan»
är det slutliga inseglet på den ursprunglige
messias förvandling till kristen missionspredi­
kant. I Markusevangeliet äro konturerna till
den sålunda förvandlade messias redan upp­

dragna, fast ännu svaga och osäkra. Logia­
källans författare – som varken har varit någon
minnesgod publikan eller haft några länge
okända men i rätta ögonblicket lyckligt upp­
täckta anteckningar av en sådan till sitt för­
fogande – har utfyllt konturerna med den sak­
nade och efterfrågade nya förkunnelsen, som
han har hämtat ur gammaltestamentliga och
senjudiska källor. Och »Matteus», bergspredi­
kanten vid skrivbordet, har fullbordat verket.
Med sitt ständigt upprepade: »I haven hört
att det är sagt till de gamla – men jag säger
eder», har han på ett enkelt men verkningsfullt
sätt lyckats ge den gamla visdomen nyhetens
behag och lura till och med en så lärd och
snillrik man som Friedrich Nietzsche, som
trodde honom på hans ärliga ansikte (han hade
inte studerat ämnet) och på fullt allvar lät
inbilla sig att denna moral, vilken han som
bekant avskydde, hade Jesus till upphovsman.
Man kan icke egentligen säga att »Jesu bergs­
predikan» är något typiskt exempel på gamla
författares metod för »historiska tal», ty den
kan i själva verket icke ens föreställa ett tal
eller en predikan; den är en samling löst för­
bundna predikotexter över olika ämnen och ger

oss en i det hänseendet värdefull dokumentation
av vad man på förhand måste hålla för sannolikast:
att den kristna missionsförkunnelsen till sitt etiska
innehåll har varit en direkt fortsättning av den
judiska. Men tonvikten i denna kristna förkun­
nelse låg naturligtvis icke på det etiska, utan
på det som var den egentliga nyheten, det
goda budskapet, evangeliet: att guds son
nyligen hade låtit sig födas på jorden, lidit
och dött för människornas synder, nedstigit till
dödsriket och besegrat dess furste, att han hade
uppstått från de döda, farit upp till himlen och
med det snaraste skulle komma igen på him­
melens skyar. Moralen är i all religion en
bisak – vad det kommer an på är att vinna
övernaturliga makters ynnest och hjälp. Det
är därtill man har religionen. Allt annat, som
vill kalla sig religion, går under falskt varu­
märke. Först i den mån moralen har fått en
medveten vikt för människorna har den också
fått en motsvarande vikt för deras gudar. Först
sent har moralen trängt in i religionen och
alltid i den förblivit – en bisak. En huvud­
sak blir den först på sena stadier och i »upp­
lysta» kretsar, vilkas upplysthet ur religionen
har bortrensat allt det, som i ursprunglig och

egentlig mening är religion. För kristen­
domens uppkomst och spridning har »den kristna
moralen» saknat all betydelse. De första släkt­
leden av kristna ha levat och dött utan att
någonsin ha hört talas om »Jesu bergspredikan»
eller om någon ny moral. Kristendomens första
bud var och måste vara: du skall vara kri­
sten. Du skall bekänna vår lära. Och därvid
har det förblivit och skall förbliva, så länge
kristendom finns.
Men naturligtvis måste den nya religionen
också ha en moral. Denna moral kunde icke
gärna bliva någon annan än den, som omfatta­
des av de fromma i det folk, den tid, det
civilisationsstadium som den nya religionens för­
kunnare själva tillhörde. Och naturligtvis måste då
denna gamla och mer eller mindre allmänmänsk­
liga moral förkunnas som uppenbarad av den
gud, som troddes ha stiftat den nya religionen.
Från ett heligt berg hade Mose i sagans forn­
tid förkunnat guds lag. Från ett annat heligt
berg, som det skulle vara lönlöst att söka på
någon karta, lät »Matteus» den nye guden för­
kunna sin »nya lag».

*


Messias var då glömd. Han har med all
sannolikhet aldrig förkunnat något som kunde
kallas en »lära». Om dess innehåll är i alla
händelser ingenting annat bekant än att han
ville avskaffa offerkulten – vilket nästan synes
ha varit ett korollarium redan av hans ställning
som messias. (Jfr sid. 158.)




3.

»Om vi än hava känt Kristus efter köttet,
känna vi honom icke mera så.»
Messias var glömd. Jämsides med hans för­
vandling till kristen missionspredikant, och till
en del före den, hade gått en annan, som
måste ha tagit sin början från den stund, då
ett litet antal av hans forna anhängare sam­
lades i tron på hans uppståndelse eller him­
melsfärd och hans snara återkomst. Den le­
vande messias hade blivit kallad »guds son»
eller »faderssonen», men huvudsakligen som en
messiansk äretitel utan att man hade känt något
behov att närmare bestämma dess innebörd.
Den till himlen uppfarne messias blev däremot
guds son i ordets mytologiska, för de troende

dess verkliga mening, och fick som sådan
den titel som alltid tillkom sonen i de orien­
taliska gudatriaderna: titeln Herren. I judiskt
språkbruk var Herren blott ett annat ord för
Gud. Så högt på den himmelska rangskalan
skulle den förvandlade messias dock icke nå
förrän mot slutet av första århundradet. Vid
dess mitt kunde Paulus ännu skriva, att »det
finnes för oss allenast en enda Gud, Fadern ...
och en enda Herre, Jesus Kristus ...», utan
att han, såvitt man kan döma av hans dunkla
och förvirrade uttryckssätt, som redan i forn­
kristendomen satte myror i huvudet på en och
annan, i en sådan trosbekännelse tycks ha sett
något avfall från den judiska monoteism vari
han var uppfostrad. Och ännu omkring år 70
kunde Markus utan att det stötte hans kristna
tro låta messias upprepa synagogans schema:
»Hör, Israel, Herren vår Gud, Herren är en.»
Utan tvivel har han därvid utan någon teolo­
gisk kritik följt en av sina gamla källor. Men
Matteus och Lukas, som skrevo mot århundradets
slut, ha vid sitt begagnande av Markusevangeliet
strukit denna monoteistiska trosbekännelse, som
icke längre var god kristen teologi. Visserligen
var det ännu lång väg kvar till treenighetsläran;

vid första århundradets slut hade de kristna
ännu blott två gudar, Fadern och Sonen. Men
av de två hade Sonen redan vuxit Fadern över
huvudet. »Mig är given all makt i himmelen
och på jorden», säger han i uppståndelse­
tablån i Matteus.
Den gamle Jahve hade abdikerat till förmån
för sin son.
Sedan dess har »Gud fader» en anspråkslös
plats i kulten och ingen i det kristna fromhets­
livet. Jesus är de kristnas gud.
I den grekiska konsten avbildades alltid Zeus
som en man i sin fulla kraft. Så tänktes natur­
ligtvis också Jahve i den äldre judendomen;
därom vittna mångfaldiga ställen i gammal­
testamentlig poesi, oaktat man lika litet i ord
som i bild vågade en skildring, och därom
vittnar icke minst den skriftlärda tolkningen
av Jahve som »brudgummen» i Höga Visan, var­
igenom dessa gamla semitiska bröllopssånger
och danslekar förvandlades till helig skrift och
räddades åt litteraturen – en tolkning vari
man förnimmer ett judiskt eko av den helle­
nistiska tidens allegoriska tydning av gudarnas
kärleksäventyr. Först i den senjudiska Daniels
apokalyps möta vi Jahve som en urgammal

gubbe: »håret på hans huvud var såsom vit
ull».
De profetior, som människorna tro på, bruka
ofta bli sannspådda på ett eller annat sätt,
i en eller annan mening. De troende draga
själva försorg därom. Vi ha i vår tid sett pro­
feter, som spådde en stor världsbrand, kraftigt
bidraga till att spådomen slog in. De spådde
med facklor i händerna.
När en gud blir för gammal, vill världen
ha en ny. Evangeliernas messias är redan så
långt hunnen på sin förvandlings väg, att han
har blivit en man utan ansikte – om man
söker efter människan. Färdigförvandlad till
gud fick han redan från början ett dubbel­
ansikte. I mänsklig gestalt blev han en kristen
missionspredikant, kärleksfull och mild på ett
närgånget och något sliskigt sätt, ödmjuk, sakt­
modig och all mänsklig ordning underdånig.
Dock det är ju egentligen ingen roll för en
gud. Som Herren tog han skadan igen och
blev krigisk, hämndlysten, blodtörstig som den
gamle Jahve själv – i sin dubbelhet den mest
ödesdigre av alla gudar historien känner.
»Av kärlek till Kristus och hans jungfruliga
moder har jag förorsakat mycken jämmer och

lagt städer, landskap och konungariken öde»,
sade drottning Isabella av Kastilien – en god,
skön och efter vad man i övrigt vet om henne
av naturen ovanligt älskvärd kvinna.
Jag skall dock vara den siste att skylla
världens elände på gudarna. Människorna göra
dem sådana de vilja ha dem – och om allt
detta anade den glömde och förvandlade mes­
sias ingenting.
















VI.
TY SANNINGEN VAR ICKE
MED DEM

























I Iliadens nionde sång håller Xanthos, den
ena av Achillevs parhästar, ett litet gudfruktigt
tal på vers, vari han siar om hjältens snart före­
stående död. Jag vet inte så noga huruvida gre­
kiska skolgossar några århundraden senare fingo
stut, om de uttryckte något tvivel på denna till­
dragelses historiska verklighet, men jag skulle
hålla det för ganska troligt. De homeriska dik­
terna hade blivit helig skrift – även om
grekerna aldrig togo det så noga som judarna
med sina heliga skrifter.
En något litet bibelkunnig läsare erinrar sig
här naturligtvis genast Bileams åsna. Lika litet
som lliadens sångare har den gamle judiske
skalden »trott» på den fabel han berättade. Och
lika litet har författaren till den lilla sagan om
Jona och den stora fisken trott på sin fabel eller
väntat att andra skulle tro på den; han valde
blott ett omtyckt sagomotiv som tema för en
vacker predikan om tålamod och barmhärtighet.
Men världen går framåt, som bekant; i min barn­

dom på 1870-talet – efter mer än tvåtusen år –
fick man lära sig i skolan att dessa berättelser
voro sanna, och samma åsikt docerades vid uni­
versitetets teologiska fakultet. Och om framåt­
skridandet fortsätter i samma svindlande tempo,
får man kanske om ytterligare ett par tusen år
lära sig i skolan att tro på Andersens sagor.
(Det är alldeles icke något skämt. Om ett par
tusen år har vår civilisation för länge sen sjunkit
i grus och spillror, en ny har med långsam möda
byggts upp eller är på väg att byggas upp, till
en del på några av de räddade spillrorna, och
några av Andersens sagor kunna ha goda utsik­
ter att befinna sig bland dem.)
Det är emellertid en mycket vansklig sak att
avgöra var den oskyldiga diktningen slutar och
det fromma bedrägeriet börjar. Henrik Schück är
mycket sträng mot sibyllinerna, som han utan
vidare betecknar som »falsarier». För min del
tillstår jag att jag finner Noaks sonhustru, pro­
feterande på grekisk hexameter, nästan lika
oskyldig som Achillevs häst. Mera betänklig stäl­
ler sig saken med en produkt som Daniels
apokalyps. Den bedrägliga avsikten är omöjlig
att misstaga sig på, och den har en central
betydelse. Författaren vill alldeles avgjort narra

oss att tro, att den vise profeten Daniel,
som han själv har uppfunnit, har haft de
syner och drömmar, som han själv har hit­
tat på, »i konung Belsassars första regerings­
år». På denna litterära fiktion, uppfattad som
sanning och verklighet, vilar hela hans auktori­
tet, som man kan se av Josephus (Ant. X:XI)
om man annars skulle tvivla på det. Och han
lyckades fullständigt. I hans bedrägeri har
kristendomen historiskt en av sina djupaste
rötter. En sådan verkan hade han visserligen
aldrig anat; då skulle han ha klätt sig i säck
och aska.
Det var en tid på modet, och brukas kanske
ännu i mindre orienterade kretsar, att berömma
evangelisterna för deras naivitet. Naiviteten
är helt och hållet på den moderne läsarens sida.
Genom »en händelse som ser ut som en tanke»
inledes de kristnas bibel med ett groft fal­
sarium. Matteusevangeliet börjar som bekant
med ett släktregister, som skall visa Jesu här­
stamning från kung David, och en sådan genea­
logi (alldeles olik den förra) finns också i
Lukas. Det ligger i sakens natur, att sådana
stamtavlor icke kunna vara några skapelser av
folklig legendbildning; de äro helt enkelt »lärda

falsarier». Att det är klent beställt med lärdomen
kan icke motivera något tal om naivitet. Det
är en psykologisk orimlighet att föreställa sig,
att någon människa någonsin har satt sig ned
och tillverkat falska släktregister i något slags
god tro.
»Folklig legendbildning» är för övrigt ett
ytterst svårgripbart begrepp och en ofta miss­
brukad term. Varje enskild legend måste ju
dock ha en upphovsman – och denne upphovs­
man blir icke förvandlad till någon slags mystisk
»folkets röst» därför att han är okänd eller
därför att hans påhitt med tiden har blivit all­
mänt trott.
Låt oss se ett ögonblick på den samman­
hängande legendcykeln om de tre vise männen,
flykten till Egypten och barnamordet i Betlehem.
Inspirationskällan till denna lilla sagocykel
har varit de kristnas hat till herodéernas dynasti.
Herodes den store hörde visserligen till en
längesedan förgången tid, också hans son Filip­
pos var död och Herodes Antipas försvunnen i
landsflykt, men sonsonen Herodes Agrippa hade
genom sitt understödjande av hierarkernas och
fariséernas kampanj mot de kristna i början av
40-talet ådragit sig de senares bittra hat, och

dennes son Agrippa II, som under det stora
upproret helt och hållet hade ställt sig på romar­
nas sida, var hatad av både judar och kristna.
Envar, som hade något ont att säga om en
Herodes, kunde då på förhand vara viss om tack­
samma åhörare, även från det motsatta lägret.
Den lilla vackra sagan om de tre vise män­
nen (magoi) – med vilka sagoberättaren
tänkte på kaldeiska astrologer, fast de i sagans
senare utveckling avancerade till tre heliga
konungar – har väl ursprungligen varit en liten
historia för sig. Guds sons födelse på jorden
måste naturligtvis ha föregåtts av stora tecken
och under. Många fromma astronomer ha in i
vår egen tid mödat sig med lärda uträkningar i
det hoppet att Halleys komet (eller någon an­
nan) skulle kunna visa sig användbar som mo­
dell till »Betlehems stjärna». Det skulle vara
alldeles utsiktslöst för evangelisterna att för­
söka tävla med dessa lärda i naivitet.
Matteusevangeliets författare, som icke just
annars röjer någon poetisk ådra, har knappast
uppfunnit denna vackra saga, vars okände upp­
hovsman naturligtvis har all heder av den och
ingen skam. Men har den okände legendskaparen

»trott» på den? – Man tror icke så lätt på en
historia som man själv har hittat på.
Fortsättningen måste däremot evangelisten
själv starkt misstänkas för. Man har ännu en
mycket gammal judisk skrift mot Jesus (»Jesus
ben Panthera») i vilken det påstås att han som
ung hade varit i Egypten och där lärt sig trolla.
Det ser ut som om evangelisten, som också vid
andra tillfällen har visat sig angelägen att gen­
driva judisk ondska, har velat bemöta detta
nedriga förtal: Jesus hade visserligen varit i
Egypten, men blott som litet barn. Skulle guds
son behöva resa till Egypten för att lära sig
trolla? Så har han ganska fyndigt låtit skurken
Herodes utfråga astrologerna om orsaken till
deras besök och på det viset fått en (ur sago­
synpunkt) naturlig och osökt motivering för flyk­
ten till Egypten och det betlehemitiska barna­
mordet, en motivering som han för övrigt har
lånat ur en senjudisk legend om Moses födelse,
återgiven av Josephus (Ant. II:IX), och från
Mosesagan har han också fått idén till själva
barnamordet. Denna historia kan icke ha varit
gammal, då den var okänd både för Markus,
Logiakällan och Lukas. Hur stor eller liten
evangelistens egen andel i dessa historier än må

ha varit – han har icke kunnat tro på ett ord
av dem. Han må ha stått aldrig så främmande
för vad vår tid kallar vetenskapligt tänkande –
han har dock ingalunda varit någon imbécile.
Han har icke trott mera därav än Danielsbokens
författare har trott på sina historier om den
vise forntidsprofetens drömmar och syner –
och icke mera än en amerikansk journalist (ty i
Europa förekommer sådant naturligtvis icke)
tror på sina egna lögner i kampanjen om ett
borgmästarval i Chicago. Blott i ett avseende
har han varit i god tro: i tron på att gagna en
god sak. Och det får man väl också, åtminstone
någon gång, förmoda om den amerikanske
journalisten.
Det skulle också vara ett misstag att föreställa
sig att alla kristna i evangelistens egen tid okri­
tiskt ha slukat dessa och liknande historier. Slå
upp din bibel, kristne broder, och läs vad för­
fattaren till »första Timoteusbrevet» har att säga
om den saken! I 1:4 förmanar han läsaren att
icke »akta på fabler och släktregister utan
ände» och i 4:7: »Men de oandliga käring­
fablerna må du visa ifrån dig.» Det är ordet
släktregister som gör adressen tydlig.
Utan det ordet kunde ju författaren tänkas

syfta på andra »käringfabler» än evangelier­
nas. Dessa skrifter ha att börja med haft ett
ganska tvivelaktigt anseende; varje ny evangelist
korrigerade och »förbättrade» sina föregångare.
Man kan säga att »bibelkritiken» började innan
det ännu fanns en kristen bibel. Men världen
går framåt, som bekant. Ett par århundraden
senare kommo Timoteusbreven med i bibeln blott
emedan man trodde dem vara av Paulus utan att
i övrigt bry sig stort om vad som stod i dem;
efter ytterligare tusen år skulle författaren ha
riskerat att bli bränd för det minsta knyst om
»käringfabler», och i vår tid skulle en ameri­
kansk skollärare ofelbart mista sin plats om han
förklarade sig dela den fornkristne författarens
mening om en del av evangeliernas sagor.
Då Timoteusbrevets författare här talar om
oandliga käringfabler, är det naturligtvis på
intet sätt hans mening att taga avstånd från
allt vad mirakelhistorier heter, men han tillhör
en tid, då kristendomen hade börjat vinna an­
hängare även inom mera bildade samhällslager,
det är deras synpunkt han uttrycker, och han
vänder sig blott mot sådana »fabler» som han
har funnit blottade på allt symboliskt innehåll
och uppdiktade blott för att tillfredsställa mäng­

dens smak för det underbara. Timoteusbreven
tillhöra som bekant de s. k. pastoralbreven, skrif­
ter, som på sin tid (sannolikt början av andra
århundradet) ha ansetts normerande för kristna
lärares verksamhet. Det kan då icke gärna vara
någon alldeles ensam röst som talar i dem. Men
vi befinna oss här redan i en begynnande kultu­
rell förfallsperiod, och den lägre folktron, repre­
senterad av evangeliernas och den senare legend­
bildningens »fabler», kunde icke undgå att hem­
bära segern. Här fanns ännu icke på många år­
hundraden någon användning för den besynner­
liga andliga akrobatik som Pascal förnam som en
smärtsam nödvändighet: att tro på trots av för­
nuftet. Dessa människors tro stod tvärtom i
bästa överensstämmelse med deras förnuft.
Pascal anade icke, att en stor del av vad han
ansträngde sig att tro på av jämförelsevis för­
ståndiga kristna hade betraktats som dumheter
på den tid, då det nyss hade sett dagen, och
blott var en frukt av pöbelförnuftets seger i en
förfallstid.
Vi ha i avsnittet »Historisk existens» sett
några exempel på hur obesvärat evangelisterna
ha ändrat de ställen ur gamla testamentet som
de anföra. Citatförfalskning brukar icke i vår tid

och i vanliga profana ämnen anses vittna om
naivitet, och det kan icke just göra saken bättre
att det här gäller skrifter, som evangelisterna
betraktade som heliga. Det må vara sant att
sådant förekom även i rabbinernas skrifttolk­
ning, men man hör dock aldrig deras naivitet
berömmas. »Matteus» är i alla händelser allt
annat än naiv, då han t. ex. har tyckt sig finna
ett användbart citat till stöd för »flykten till
Egypten» i Hos. 11:1:

[Då Israel var ung, fick jag honom kär,
och] ut ur Egypten kallade jag min son.

– men visligen utesluter de ovan inklamrade
orden, av vilka läsaren genast skulle ha för­
stått att det hos den gamle skalden var fråga
om Israels folk och icke om Jesus.
I avsnittet om bergspredikan är visat, dels hur
Logiakällans författare har tillagt messias en
hel serie av uttalanden, som ordagrant äro lå­
nade ur den senjudiska skriften om »de två
vägarna», dels hur både han och »Matteus» (lik­
som för övrigt alla evangelisterna) utan ringaste
betänklighet lägger sina egna och den senare
församlingstrons meningar i messias mun. Där­
vid kunna de visserligen teoretiskt tänkas ha
varit i god tro, liksom åtskilliga moderna ut­

tolkare, som gärna vilja göra Jesus till nyprote­
stantisk teolog. Men dessa moderna uttolkare
ha i det ofantliga tidsavståndet en ursäkt som
evangelisterna ha saknat. De ha visserligen icke
vetat stort om vad messias verkligen hade sagt,
men de ha – och det gäller naturligtvis i syn­
nerhet om Matteus, men även om Logiakällan,
i mindre grad om Markus och Lukas – med
största tvärsäkerhet givit sig ut för att veta det,
och däri ha de icke kunnat vara i god tro.
»Matteus» har icke kunnat undgå att veta, att
det icke fanns någon »bergspredikan» i hans
källor och att den, som han serverar, är hans
egen komposition.
»Lukas» (så kallad på grund av en gammal
identifiering med den i de paulinska breven om­
talade »läkaren Lukas», en identifiering som
torde bero på ett misstag) är en älskvärd slarv,
föga i stånd till sådana genomförda falsarier
som »Matteus». Han gör dock så gott han kan,
men eftervärlden är honom mest tacksam för att
han här och där har bevarat några stumpar av
gamla goda källor utan att ha underkastat dem
någon alltför sträng teologisk censur. Men det
förstås, i likhet med sina kolleger (även den
gamle Markus, kårens doyen) begagnar han dem

som det passar honom bäst. En historia som i
hans källa passerade i Galiléen förlägger han
till Jerusalem (sid. 239 ff.) och då han kompo­
nerar sin himmelsfärd med användande av de
ingredienser han funnit i »Jesu förklaring» (rät­
tare: »Jesu förvandling») degraderar han
utan betänkande Moses och Elias till ett par van­
liga änglar för att inte misshaga läsaren med
en tråkig och olämplig upprepning (sid. 219).
»Lukas» har kanske före sin omvändelse varit
Mithradyrkare. »Herdarnas tillbedjan», som blott
finns i hans skrift, är ett lån från legenderna om
Mithras födelse. Sannolikt har han då, med
tidens starka synkretistiska tendenser, betraktat
den nye guden som en ny uppenbarelse av
Mithra. Om han var läkare, har han utan tvivel
varit en vetenskapsman av den typ vi känna från
Lukianos dialoger, som brukade bota podager
med näbbmuständer, insydda i huden av en jung­
frulig hind. Efter sin omvändelse, och kanske
också förut, har han väl också använt bön och
handpåläggelse, kanske ofta med bättre resultat.
Johannesevangeliet har blott så till vida någon
betydelse för vårt ämne som det även i denna
skrift finns ett par värdefulla rester, eller kanske
rättare sagt spår, av en gammal god källa. I

övrigt kan skillnaden mellan synoptikerna och
det fjärde evangeliet uttryckas så, att medan de
förra representera en redan svårt fördärvad tradi­
tion, representerar det sistnämnda ingen tradi­
tion alls men blott en ny teologisk riktning.
Alla dessa gamla författare ha naturligtvis be­
traktat tendensen i sina skrifter som riktig och
god. I någon annan mening kunna de icke ha
varit »i god tro». Vi ha vant oss att betrakta
viljan till sannfärdighet som något alldeles själv­
klart, i synnerhet hos religiösa och aktnings­
värda personer. Däri ligger vår naivitet. Men
dessa gamla författare ha icke eftersträvat sann­
färdighet. De ha i många och lätt påvisbara
fall avsiktligt och målmedvetet bemödat sig om
motsatsen. De äro icke naiva.
Att de icke heller ha uppfattats så av sam­
tiden behöver ju icke sägas. Särskilt bland enk­
lare hellenistiska läsare måste de tvärtom med
sina många citat ur judarnas hemlighetsfulla
och svårtillgängliga heliga skrifter – citat vilkas
riktighet och tillämplighet på ämnet läsaren var
alldeles ur stånd att kontrollera, om han eljes
hade haft en tanke därpå – ha gjort ett mäk­
tigt intryck av djup och imponerande lärdom.

Människorna ha av lätt insedda skäl alltid
varit mest böjda för att säga, i synnerhet offent­
ligt och i skrift, vad de anse lämpligt att säga.
Vad de egentligen tänka och tro undandrar sig
ofta allt bedömande. Jag har heller icke i det
föregående gjort något försök att rannsaka evan­
gelisternas hjärtan och njurar i andra fall än de,
där de så att säga själva ha lagt sig på dissek­
tionsbordet. I andra fall stannar man i ovisshet.
Det är exempelvis en öppen fråga, huruvida den
tro på messias snara återkomst »på himmelens
skyar», som talar genom evangelierna, ännu har
varit levande i församlingarna och i evangelister­
nas egen tro på den tid, då dessa skrifter sågo
dagen, eller om den kanske snarare är att fatta
som ett relikt från deras äldre källor.

*

Evangelisterna ha naturligtvis icke bemödat
sig om att föra en sen eftervärld bakom ljuset –
men väl om att vinna anhängare i samtiden.
Redan deras grekiska språk vittnar om att de
ha velat tjäna sin religions utbredning i den
hellenistiska världen. Det måste då från första
ögonblicket ha stått klart för dem, att det skulle

vara alldeles utsiktslöst att som den nye världs­
frälsaren presentera en misslyckad judisk mes­
sias, som förgäves hade försökt frälsa sitt eget
folk från romarnas och de herodeiska furstarnas
tyranni. Utan tvivel har det rätta sammanhanget
med den saken långtifrån stått klart för dem
själva. Messias förvandling till en mild och
kärleksfull kristen missionspredikant har redan
i deras källor varit påbörjad och skisserad om
än i svaga konturer. Det är då alldeles natur­
ligt, att när de i dessa källor tillika ha funnit
alltför omisskännliga spår av den ursprungliga
historiska verkligheten, ha de efter bästa för­
måga, men lyckligtvis icke alltid med tillräcklig
uppmärksamhet och noggrannhet, utplånat dessa
spår. Men källorna själva äro försvunna och
ha lämnat efter sig en stor lucka i den för oss
synliga delen av traditionens utvecklingsgång.
Det är denna lucka som har gjort hela traditions­
förloppet obegripligt för de flesta och som för
dem, som ha anat eller insett sammanhanget,
har kommit evangeliernas Jesus att ta sig ut som
frukten av en verklig taskspelarkonst i historie­
förfalskning. Denna lucka får man också till­
skriva en huvudandel i den mytologiska skolans

tvivel på en historisk Jesus. Först sedan den
slaviske Josephus blivit tillgänglig för väster­
ländska läsare har den med sin Jesusberättelse,
icke minst med och genom dess kristna inskott,
fyllt en väsentlig del av denna lucka.
Evangelierna äro partiskrifter. Icke i största
allmänhet för kristendomen mot judendomen,
men framför allt för en viss riktning i forn­
kristendomen – nämligen den som på synop­
tikernas tid, i sista fjärdedelen av första år­
hundradet, redan var den segrande – mot
vissa andra riktningar, och bland dem ur­
kristendomen. Mot den ursprungliga tron
på Jesus som befriaren från romarväldet. Ty
denna tro har ingalunda slocknat med hans död
eller försvinnande. Då man bland de äldsta
kristna ännu i årtionden väntade på hans åter­
komst, hade denna förväntan alldeles icke, som
ännu allmänt antages, från början formen av en
tro på världens undergång och »yttersta domen»
– vad man väntade och hoppades var alltjämt
messiasrikets upprättande på jorden. Det tyd­
ligaste vittnesbördet därom finner man i ett litet
stycke i den slaviske Josephus, som handlar om
de kristnas fortsatta messianska agitation på

Claudius och Herodes Agrippas tid och efter
dennes död år 44.

... Och då på dennes (Claudius) tid många anhäng­
are av den förut beskrivna undergöraren uppträdde och
talade om sin mästare, (sägande) att han vore levande
om han också vore död, och: »denne skall befria
er från träldomen», så lyssnade många av folkets
massa till dem och aktade på vad de sade, icke för deras
anseende, ty de voro av det lägre folket o. s. v. (Jfr
bilaga 1, sid. 384.)

Med detta ställe i den slaviske Josephus har
man att jämföra Apg. 1:6–8, där evangelisten
(»Lukas») berättar om det sista samtalet mellan
lärjungarna och den återuppståndne messias, kort
före himmelsfärden:

Då de nu hade kommit tillsamman, frågade de honom
och sade: »Herre, skall du nu i denna tid återupp­
rätta riket åt Israel?»

Vad skall nu evangelisten låta Jesus svara på
denna betydelsefulla fråga? Enligt den ursprung­
liga messiastron kunde han blott tänkas ha
svarat: ja, förvisso! Detta svar har ju evange­
listen själv efter sin gamla Markuskälla låtit
honom ge i avskedsorden strax före förvand­
lingen: »Sannerligen säger jag eder: bland
dem som här stå finnas några som icke skola
smaka döden förr än de få se Guds rike.»

(Mark. 9:1. – Luk. 9:27.) Enligt den nyare
riktning, som evangelisten tillhör, borde han
däremot låta messias upplysa lärjungarna om
att deras fråga beror på ett missförstånd och
att han aldrig har haft en tanke på att »åter­
upprätta riket åt Israel». Evangelisten reder sig
ur denna klämma genom att låta Jesus ge ett
undvikande svar.

Han svarade dem: »Det tillkommer icke eder att få
veta tider eller stunder, som Fadern i sin makt har
fastställt.»

Men innebörden i detta undvikande svar har
naturligtvis i författarens egen och hela den
hellenistiska kristenhetens tanke varit: nej, den
saken blir det ingenting av med.
Då de synoptiska evangelierna sågo dagen,
hade nämligen den stora katastrofen redan in­
träffat: det judiska upproret och Jerusalems för­
störing.
För urkristendomen och dess tro på messias
återkomst för att »återupprätta riket åt Israel»
blev denna katastrof tillintetgörande. Blott i ett
par av både kristna och judar förföljda och
föraktade »sekter», nazoréer och ebioniter, levde
urkristendomen ännu i något århundrade ett
skuggliv i trakterna öster om Jordan. Redan

namnet nazoraioi vittnar tillräckligt om att denna
»sekt» har härstammat från de ursprungliga an­
hängarna av den messias, som i evangelierna och
apostlagärningarna så ofta omtalas med binam­
net Nazoraios. Dessa nazoréer hade förmodligen
icke vägrat sin messias den vanliga messianska
hederstiteln »guds son», men de hade aldrig
gått in på att uppfatta honom som ett gudaväsen.
Ebioniter, »de fattiga», har kanske blott varit
en annan och senare benämning på samma
»sekt». De sökte till sist återförening med syna­
gogan, medan de dock alltjämt höllo fast vid
sin tro på Jesus Nazoraios som den rätte
messias, i vilken de med tiden sågo »den full­
komliga människan», men icke någon gud. I
min skoltids kyrkohistoriska lärobok vill jag
minnas det stod om dessa »sekter», att de så små­
ningom dogo bort, »ty sanningen var icke med
dem».
Åren omkring 70, då Jerusalems fall lätt kunde
förutses eller redan hade inträffat, är den kristna
apokalyptikens tid. Från denna tid härrör både
den s. k. lilla apokalypsen i Markusevangeliet
(kap. 13, också reproducerad i Matteus och
Lukas) och Johannes uppenbarelse. Förutsägel­
ser om rikens och nationers undergång ha i alla

tider varit ganska vanliga, då tecknen därtill
ofta kunna iakttagas en längre tid förut; det
behöver då icke i och för sig ligga någon orim­
lighet i att sådana förutsägelser ha förekommit
även i detta fall redan före upprorets utbrott.
Men den »lilla apokalypsen» i synoptikerna inne­
håller så slående detaljerinringar om det stora
upproret 66–70, som tillika var ett ohyggligt
inbördeskrig med revolutionär terror, att denna
profetias egenskap av vaticinium post eventum
ligger i öppen dag, vad nyare kommentatorer
också i allmänhet ha insett. Men det tar sig icke
bra ut att just det messianska partiet har annek­
terat dessa förutsägelser om olyckor, för vilka
det hade en så väsentlig andel i skulden, och
lagt dem i sin messias mun. Det hör till den sor­
tens svek som man drar sig för att kalla fromt.
Det är också Jerusalems förstöring, omedel­
bart väntad eller redan inträffad, som är den
historiska bakgrunden för Johannes uppenbarelse
och för den tro på »yttersta domen», som från
den tiden och fram till århundradets slut fick
ersätta den förolyckade tron på messiasrikets
ankomst. Det inses utan vidare, att den kristna
propagandan därmed fick till sitt bruk en väldig
tuba mira av en helt annan, djupare och mera

världsskakande klang än den ursprungliga
messiastron.
Icke Jesus, men den förvandlade mes­
sias erövrade världen – och världen erövrade
honom genom att med all rätt identifiera honom
med hans äldre bröder: Osiris-Horus, Hermes
Trismegistos, Attis-Adonis, Tammuz-Adonis, Mar­
duk, Mithra, vilka alla, med den religiösa syn­
kretism som kännetecknade senantiken, i den
segrande kristendomen smälte samman till en
gestalt med en och samma kultiska titel: Her­
ren. Och när den nye guden, det vill säga den
gamle guden med det nya namnet, omsider kom
till Germanien och Norden, mötte honom också
där en broder och frände, vars arvtagare han
blev, en solgud liksom han själv, gudafaderns
älsklingsson liksom han själv, den nordiska myt­
kretsens variant av »den döde och återupp­
ståndne guden» – Balder.
Namnet Kristus, vars innebörd snart ingen
längre kände eller ville känna, miste sin be­
tydelse och blev helt enkelt ett egennamn,
det mest gudomliga av den nye gudens båda
namn. Messias var glömd, och eftervärlden har
icke ens ett medel att få veta om han var värd
ett annat öde.

Och med den verkliga kristendomen –
messiastron – var det förbi. Den hade gått
under och försvunnit i ökentrakterna öster om
Jordan, »ty sanningen var icke med den».
Men namnet kristendom blev kvar, och
segrade. Som minne av sitt ursprung bevarade
denna segrande kristendom ett starkt inslag av
judendom. I allt övrigt blev den en syntes av
senantikens hedniska mysteriereligioner, som
alla gingo ut på detsamma som den: förvärvande
av odödlighet.










VII.
FACIT






























1. Bakom sagorna om Jesus döljer sig en
verklig historisk person. Detta förhållande har
väl knappast betvivlats av någon större allmän­
het men väl av många allvarliga forskare. En­
ligt den populära uppfattningen bland bildade
präster och lekmän är evangeliernas Jesus i
huvudsak historisk, naturligtvis bortsett från
sagor om underverk och liknande. Här har visats,
att evangeliernas Jesus är en historisk förfalsk­
ning.
2. Jesus var en judisk messias i detta ords
enda för samtiden och honom själv kända me­
ning. Han har stått i spetsen för en folkrörelse,
vars närmaste syfte var det judiska folkets be­
frielse från romarväldet och de herodeiska fur­
starna. Denna folkrörelse har tillika varit riktad
mot den judiska hierarkien, som hade ställt sig
i främlingsväldets och de inhemska förtryckarnas
tjänst.
3. Han har i spetsen för sina anhängare för­
sökt sätta sig i besittning av Jerusalems tempel

och riktat ett angrepp mot den gamla offer­
kulten, som enligt en mer eller mindre utbredd
mening troddes skola upphöra i det nya messias­
riket. Detta angrepp mot templet och kulten
förde till hans fängslande och dömande som
»judarnas konung».
4. Han är identisk med »den så kallade Bar­
abbas», som enligt Markusevangeliet vid samma
tillfälle blev fängslad i sammanhang med ett
upprorsförsök men frigiven genom folkmassans
ingripande.
5. Om hans slutliga öde saknas alla något
så när pålitliga uppgifter. Det är ovisst huru­
vida han blev korsfäst eller ej. Det finns spår
av en gammal tro bland hans anhängare, att han
var osårbar och odödlig och blev levande upp­
tagen till himlen. Först senare har tron på hans
korsfästelse och uppståndelse från de döda blivit
allmän och ensam härskande bland de kristna.
6. Han kan icke visas ha förkunnat någon ny
lära. Den lära, som Logiakällan och de två
senare synoptikerna, men i synnerhet Matteus­
evangeliet, ha tillskrivit honom, var icke ny, och
han har aldrig förkunnat den.
7. Den historiske Jesus har i den mot första
århundradets slut segrande kristna traditionen

undergått en genomgripande förvandling. Hans
individuellt personliga egenskaper ha så full­
ständigt försvunnit under evangeliernas över­
målningar, att eftervärlden saknar varje möjlig­
het att bilda sig en föreställning om dem. Den
urkristna tron på hans återkomst för att in­
föra messiasriket på jorden fick dödsstöten
genom Jerusalems och templets förstöring och
övergick till tron på »yttersta domen», som en
tid troddes vara omedelbart förestående. Den
utbredning, som kristendomen under tiden hade
vunnit i den hellenistiska världen, medförde att
den ursprunglige judiske messias mer och mer
förvandlades till en »världsfrälsare», som under
sitt liv på jorden hade uppträtt som en from vis­
hetslärare – den första kristna missionspredi­
kanten och den första kristna martyren. Från en
messias med hederstiteln »guds son» förvand­
lades han samtidigt till guds son i ordets
mytologiska mening och slutligen till den högste
guden i den kristna gudatriaden.















BILAGOR






















Bilaga 1.


Den slaviske Josephus.

I olika ryska bibliotek, däribland »Petersburgs
kyrkliga akademi» samt bibliotek i Moskva och
Kasan, fanns före revolutionen och finns antag­
ligen ännu ett antal från gamla ryska kloster­
bibliotek härstammande handskrifter, de äldsta
från 1400-talet, som alla gå tillbaka på en och
samma gammalryska översättning av Josephus
grekiska arbete »Om det judiska kriget» och
alla i huvudsak förete samma text. Den sla­
viska texten har aldrig varit publicerad, men
en tysk översättning, utförd av Alexander Be­
rendts, professor i kyrkohistoria i Dorpat, före­
låg i manuskript vid dennes död 1912, och 1924
började denna översättning publiceras i Dorpat­
universitetets årsskrift, Acta et Commentationes
Universitatis Dorpatensis, av Konrad Grass, pro­
fessor i nytestamentlig vetenskap i Dorpat. Be­
rendts hade dock redan under sin lifstid publi­
cerat och kommenterat några utdrag, däribland
berättelsen om Jesus.

Förlaga för den gammalryska översättningen
– utförd sannolikt före mitten av 1200-talet –
har varit en för länge sedan förlorad grekisk
codex, som till sitt huvudsakliga innehåll, men
icke till ordalydelsen, har stämt överens med
de bevarade handskrifterna till De bello judaico.
Denna codex måste ha varit svårt ramponerad
redan på den tid, då översättningen gjordes, ty
alla de slaviska handskrifterna sakna ett stort
stycke i början och ett i slutet, och även i mit­
ten finns en större lucka, utom mindre här och
där. Det kan då icke förvåna att förlagan icke
längre finns i behåll.
Berättelsen om Jesus har sin plats i andra
boken, kap. IX, efter det stycke som i B. Nieses
paragrafering av den tryckta grekiska upplagan
har numret 174. Här följer berättelsen i sin hel­
het i Berendts tyska översättning (A. C. U. D.
1926). Jag har med hänsyn till den efterföljande
analysen numererat de särskilda styckena.

1. Damals erschien ein Mann, wenn es
auch erlaubt ist, ihn einen Mann zu
nennen. Seine Natur und Gestalt war
menschlich, aber das Aussehen dieses
mehr als von Menschen, doch seine

Werke göttlich. Er wirkte Wundertha­
ten, wunderbare und starke.
2. Deswegen ist es mir unmöglich,
ihn einen Menschen zu nennen. Hin­
wiederum aber, wenn ich auf die all­
gemeine Natur sehe, werde ich ihn nicht
einen Engel nennen.
3. Und alles, so vieles er wirkte
durch eine unsichtbare Kraft, wirkte er
durch Wort und Befehl.
4. Die einen sagten von ihm: »Unser
erster Gesetzgeber ist auferstanden von
den Toten und hat viele Heilungen und
Künste erwiesen.» Die andern aber
meinten, dass er von Gott gesandt sei.
5. Aber er widersetzte sich in vielem
dem Gesetz, und den Sabbath hielt er
nicht nach väterlichem Brauche. Doch
wiederum tat er nichts schändliches,
noch (wirkte er) mit Hilfe der Hände,
sondern nur mit Wort bereitete er alles.
6. Und viele aus der Volksmasse
folgten ihm nach und hörten auf seine
Lehre. Und viele Seelen gerieten in
Bewegung, meinend, dass dadurch sich

befreien konnten die jüdischen Stämme
aus den römischen Händen.
7. Es war aber seine Gewohnheit,
vor der Stadt auf dem Ölberge sich
mehr aufzuhalten. Dort aber spendete
er auch die Heilungen dem Wolk. Und
es versammelte sich bei ihm von An­
hängern 150, aber vom Volk eine
Menge.
8. Da sie aber seine Kraft sahen, dass
er alles, so viel er wolle, durch Wort
vollbringe, und da sie ihm ihren Willen
kundtaten, dass er in die Stadt heran­
komme und niedermache die römischen
Truppen und den Pilatus und herrsche
über uns, verachtete er uns nicht.
9. Und als in der Folge Kunde von
dem den jüdischen Führern geworden
war, so versammelten sie sich mit dem
Hohepriester und sprachen: »Wir sind
machtlos und schwach, den Römern zu
widerstehen. Weil auch der Bogen ge­
spannt ist, so wollen wir gehen und dem
Pilatus mitteilen, was wir gehört haben,
und wir werden ohne Betrübnis sein,
damit er (es) nicht von andern hört

und wir des Vermögens beraubt wer­
den und selbst niedergehauen und die
Kinder zerstreut werden.» Und sie
gingen hin und teilten es dem Pilatus
mit.
10. Und dieser sandte hin und
brachte viele von der Volksmasse um.
11. Und jenen Wunderthäter führte
er herbei und, nachdem er in Betreff
seines eine Untersuchung angestellt
hatte, so erkannte er:
12. Ein Wohlthäter ist er, aber nicht
ein Übelthäter noch ein Aufrührer, noch
ein nach der Herrschaft Begieriger.
Und er entliess ihn; denn sein ster­
bendes Weib hatte er geheilt.
13. Und nachdem er an den gewohn­
ten Ort gegangen, tat er die gewohnten
Werke. Und da wiederum mehr Volk
sich um ihn versammelte, so verherr­
lichte er sich durch sein Tun mehr als
alle.
14. Von Neid wurden verwundet die
Gesetzgelehrten und gaben dem Pilatus
30 Talente, damit er ihn töte. Und jener
nahm (es) und gab ihnen Freiheit, da­

mit sie selbst ihren Willen ausführen
möchten. Und jene ergriffen ihn und
kreuzigten ihn gegen das väterliche
Gesetz.

Analys:

1. Det första som frapperar är den påfallande
överensstämmelsen mellan frasen »om man ens
bör kalla honom en man» och samma fras i inter­
polationen i Ant. XVIII – en överensstämmelse
som kan förmodas vara ordagrann, även om den
grekiska texten i ena fallet är förlorad. (I
Ant. XVIII: εἴγε ἄνδρα αὐτόν λέγειν χρή.) Då de
kristna inslagen i den föreliggande Jesusberät­
telsen ha en långt ålderdomligare prägel (med
undantag av det allra sista stycket) än den
ortodoxa interpolationen i Antiquitates, är det
kanske just härifrån den senare interpolatorn
i Ant. har lånat denna fras. Man kan dock icke
avvisa den möjligheten – som för Robert Eisler
har tagit form av visshet – att denna fras i
själva verket härrör från Josephus själv. Jose­
phus har utan tvivel hört Jesus omtalas som en
stor undergörare, och han har med de allra flesta
i samtiden trott på underverk och trollerier
liksom på varsel, järtecken och profetiska dröm­

mar (i uttydning av sådana betraktade han sig
som expert). Liksom evangeliernas fariséer har
han utan tvivel hållit det för sannolikt, att Jesus ut­
förde sina »konster» – ett ord som förekommer
längre fram i berättelsen – med demonernas
hjälp. Josephus, som ingalunda är någon kylig
och opartisk historiker, har då med den nämnda
frasen velat säga (och i det rätta sammanhanget
efter Eislers mening också tydligt sagt) att
Jesus knappast kunde betraktas som en män­
niska men snarare som en omänniska eller ett
troll. Josephus, som icke var samtidig med hän­
delserna, har mest haft hörsägner att hålla sig
till, och hans sagesmän ha liksom han själv hört
till de kristnas fiender. (Den unge Shakespeare
betraktade ju också efter sina landsmäns tradi­
tion Jeanne d’Arc som en trollpacka.) En kristen
interpolator har sedan med sina ändringar och
tillägg givit frasen en alldeles motsatt mening,
och den starkt kristna färgläggningen av hela
det första stycket måste strax falla varje kritisk
läsare i ögonen.
2. Här fäster man sig genast vid jag-for­
men. En interpolator faller knappast av sig
själv på den idén att kläda sina inskott i denna
form. Här har då utan tvivel stått, och står med

all sannolikhet ännu, någon reflexion av Josephus
själv. Hur denna reflexion ursprungligen har
sett ut är icke gott att gissa, men upplysningen
att författaren icke betraktar undergöraren som
en ängel kan icke överraska – och den kristne
interpolatorn, som av helt andra skäl icke heller
har betraktat honom som en ängel, har låtit
detta omdöme stå. Men varför har Josephus
velat understryka att han icke betraktade honom
som en ängel? Därpå har Rob. Eisler (IHΣOYΣ
BAΣIΛEYΣ OY BAΣIΛEYΣAΣ II, sid. 313)
givit det slående riktiga svaret. I en av urtids­
sagorna i Genesis (1 Mos. 6) berättas det hur
bene elohim, »Guds söner», ingingo förbindelser
med människornas döttrar. I senjudisk skrift­
tolkning uppfattades dessa »Guds söner» som
fallna änglar, och den kristna teologien har här
som i så många andra fall gått i rabbinernas
lära. Både Septuaginta och Josephus själv (Ant.
I:III) har återgivit bene elohim med ἄγγελoι
θεoῦ, »Guds änglar». För Josephus var således
ängel och gudason samma sak, och då han
pointerar att han ingalunda betraktar den där
undergöraren som någon ängel så ligger däri ett
stycke skriftlärd judisk polemik mot de kristna:
Jesus var ingalunda, som de påstodo, någon

gudason. Den kristne interpolatorn har icke
varit tillräckligt skriftlärd för att uppfatta denna
polemik mot tron på Jesus som en gudason –
och därför låtit den stå kvar.
3. »Genom ord och befallning» – detta ut­
tryck torde syfta på demonbesvärjelserna, som
alltid hade formen av befallningar till de­
monerna. Äktheten behöver icke nödvändigt miss­
tänkas.
4. Detta stycke erbjuder den egendomligheten,
att det blott till formen innehåller en antites
(»somliga sade – andra däremot menade») me­
dan i själva verket dess senare led icke inne­
håller någon motsättning till dess förra – ty
den meningen, att undergöraren var sänd av
gud, strider ju på intet vis mot den, att han var
den återuppståndne Moses. Bägge leden ge ut­
tryck åt en obegränsat beundrande åsikt om
undergöraren, medan ingen motsatt mening kom­
mer till ordet. Så ensidiga äro ju icke ens evan­
gelierna. Utan tvivel har då i den äkta texten det
senare ledet givit uttryck åt den motsatta me­
ningen: att undergöraren var besatt av en ond
ande. Även i den formen skulle man kunna vara
böjd för att tillskriva den kristne interpolatorn
detta stycke, som ju just på det sättet kommer

i god överensstämmelse med den evangeliska
traditionen, om icke två uttryck här direkt visade
hän på den äkta Josephus. Orden »vår förste
lagstiftare» äro tydligen valda av honom med
hänsyn till hans icke-judiska läsare, för vilka
»Moses» blott skulle ha varit ett intetsägande
namn; den kristne interpolatorn skulle icke ha
tänkt på den saken men helt enkelt skrivit
Moses. Och naturligtvis har ingen kristen kunnat
beteckna messias undergärningar som »kon­
ster». Det är då tydligt att detta stycke till
stor del tillhör den äkta texten, och den kristne
interpolatorn har kanske ingen annan del däri
än det senare ledet i antitesen, varmed han har
fördärvat den. Visserligen är det här blott fråga
om »folkets röst», men Josephus kan dock icke
mot sin egen mening ha låtit denna röst tala
uteslutande till undergörarens förhärligande. Det
tycks mig vara en besynnerlig självmotsägelse
då Eisler, som har uttalat den självklart riktiga
meningen att varje Jesusvänligt uttalande hos
Josephus på förhand måste misstänkas som
oäkta, icke desto mindre behåller detta stycke
alldeles oförändrat i sitt försök till restitution
av texten.

5. Högst sannolikt har även Josephus omtalat
messias fientlighet mot den fäderneärvda kulten.
Kanske har han, som här sker, blott antytt den
genom orden att han »i mycket motsatte sig
lagen» och »fädernas bruk». Om han har gått
närmare in på ämnet, så har den kristne
interpolatorn (eller en annan kristen ägare av
handskriften) avlägsnat allt sådant enligt samma
princip som de senare evangelisterna följde i
sina korta notiser om »templets rening»; redan i
Markusevangeliet föreligger ju berättelsen därom
i svårt stympat skick. – Den andra meningen i
detta stycke ser något ogenomskinlig ut; kanske
har Josephus här sagt något om att undergöraren
icke själv bar vapen men »blott med ord beredde
allt» (som hans anhängare utförde).
6. Något uttryck som måste härröra från en
kristen interpolator kan icke påvisas här. Att
interpolatorn tycks ha lämnat detta och de när­
mast följande styckena (7–11) helt och hållet
eller i det närmaste orörda, visar att han har
representerat ett mera ursprungligt skikt av den
fornkristna traditionen än det som talar genom
evangelierna. Detta gäller naturligtvis i ännu
högre grad om man utan all nödvändighet vill
anse även dessa stycken härröra från kristen

hand. För övrigt samlar sig intresset här sär­
skilt om undergörarens »lära». En lära, som
hos folkmassan väcker hopp om befrielse från
romarväldet, kan varken ha bestått i moral­
predikningar eller i teologiska utläggningar.
7. Här gäller detsamma som om föregående
stycke. Att ordet anhängare icke hör till
kristen terminologi är redan påpekat, liksom att
siffran 150 icke kan föras tillbaka på någon
känd kristen källa. Jag har dock icke kunnat
undgå att här erinra mig en besynnerlig (och i
det sammanhanget enbart komisk) sifferuppgift i
tillägget till det fjärde evangeliet, Joh. 21,
episoden om »det stora fiskafänget». Man måste
då ha i minnet messias ord till Simon och hans
broder Andreas: »Jag skall göra eder till män­
niskofiskare» (Mark. 1:17) vartill svara hans
ord till Simon i Luk. 5:10: »Härefter skall du
fånga människor.» Då nu Simon Petrus i
Joh. 21:11 drar upp nätet, visar det sig fullt av
»stora fiskar, etthundrafemtiotre stycken».
Det tycks mig icke vara någon alltför djärv för­
modan att denna sifferuppgift torde gå tillbaka
på någon gammal tradition, enligt vilken messias
har haft en kärntrupp av omkr. 150 pålitliga
anhängare, och just denna siffra har Josephus

funnit i sin källa, som icke därför behöver ha
varit kristen. Men för övrigt kan Josephus natur­
ligtvis mycket väl ha använt en kristen källa
– en av de »många», som omtalas i Luk. 1:1 –
utan att han därför behöver ha trott eller åter­
givit allt vad han har läst i den.
8. Då vi erinra oss vad tidigare är sagt om
Josephus’ och hela samtidens undertro finns det
icke heller här något i innehållet som behöver
tyda på kristen interpolation, tvärtom tycks
styckets senare del utesluta varje tanke på kristet
ursprung – såvida det icke ännu mot slutet av
första århundradet har funnits kristna som långt­
ifrån att lyssna till den paulinska riktningens pa­
roll: »varen överheten underdåniga» tvärtom
verksamt ha deltagit i den fortsatta agitationen
mot romarväldet och kanske också i det stora
upproret, som till sist blev resultatet av den
messianska propagandan och av de sista romer­
ska prokuratorernas ohyggliga vanstyre. Men
här möter i slutet av stycket en annan svårighet.
Det grammatiskt oriktiga, två gånger upprepade
oss (i stället för dem) behöver visserligen
icke i och för sig tyda på interpolation, då lik­
nande inadvertenser också förekomma på andra
ställen i denna upplaga av »det judiska kriget».

Men författaren tycks med detta oss nästan
ställa sig solidarisk med upprorspartiet, något
som Josephus av de allra starkaste privata skäl
knappast kan ha vågat. Möjligen kan han i denna
första upplaga, som han enligt egen uppgift (i
förordet till den grekiska De bello judaico)
skrev på sitt arameiska modersmål för huvud­
sakligen orientaliska läsare och som först
något senare blev översatt till grekiska, ha
låtit undfalla sig en sådan reminiscens från
sin tidigare ståndpunkt – han hade ju själv
varit med i upproret. I alla händelser vore det
dock mer än besynnerligt om Josephus verkligen
skulle ha använt uttrycket »föraktade han oss
icke» – ett uttryck så helt och hållet tänkt och
sagt ur deras synpunkt som vilja göra under­
göraren till konung (»över oss»). Förklaringen
torde emellertid vara den, att Josephus här har
följt en gammal skriven källa och – som han
ofta har gjort – helt enkelt skrivit av stora
stycken ur den. Denna gamla källa är oss kanske
icke alldeles obekant: det torde vara samma
källa ur vilken det fjärde evangeliet har hämtat
sin uppgift om samma sak (Joh. 6:15). Evan­
gelisten avvisar naturligtvis varje tanke på att
messias skulle ha låtit fresta sig av konunga­

värdigheten. Enligt synoptikernas tradition har
han dock själv arrangerat sitt kungliga intåg i
Jerusalem och av mängden låtit sig hyllas som
den gudasände konungen. Om denna tradition
är riktig har han icke varit svår att övertala,
och med denna tradition stämmer också den
föreliggande berättelsen i det fallet överens.
De ryska munkar, som ha utfört avskrifterna
av den slaviska översättningen, ha helt naturligt
blivit något perplexa vid denna punkt i berättel­
sen, och i en av handskrifterna, men icke en av
de äldsta, har avskrivaren med en liten ändring
bragt den i överensstämmelse med Joh. 6:15;
i stället för orden »föraktade han oss icke» har
han infört en fras som i den tyska översättningen
återgives med »aber dieser beachtete es nicht».
Berendts upptog först denna variant som den
sannolikt riktiga, men nödgades inför de äldsta
avskrifternas vittnesbörd övergiva denna kon­
jektur.
9. I hela detta långa stycke finns icke ett enda
uttryck eller ett enda ord, som skvallrar om
kristen (eller annan) interpolation. Det egen­
domliga sätt, varpå tankegången i rådsherrarnas
överläggning med översteprästen här har sam­
manfattats i oratio recta, tyder på att Josephus

här har följt en gammal skriven källa, utan
tvivel densamma som nyss. Och hela denna
tankegång är så trovärdigt präglad av situa­
tionens politiska nödvändighet och »de judiska
ledarnas» nödtvungna och självklara försiktig­
het att ingen, som har någon förmåga att
värdera historiska källor med blicken oför­
villad av inlärda föreställningar, ett enda ögon­
blick kan tvivla på att vad man här har för
sig är ett stycke av den historiska verklig­
heten.
Om den källa, som Josephus här har följt,
har varit densamma, som den fjärde evangelisten
har använt (men tydligen groft förvanskat) i
Joh. 11:47–50, har det dock icke rått full
enhällighet bland rådsherrarna, men Kaifas har
varit nödsakad att övertala dem med det sedan
så kända – och missförstådda – argumentet:
»det är bättre att en man dör för folket». Även
i rådet kan det messianska partiet ha haft
anhängare, om också tveksamma och försagda.
Johannesevangelistens tendens går ju i ännu
högre grad än de äldre evangeliernas ut på att
framställa »översteprästerna och de skriftlärda»
(vilka han ofta utan vidare betecknar som »ju­

darna») som drivna av personligt hat och »av­
und» mot messias. Kaifas ord, som blott är dik­
terat av klokhet och nödvändighet, kommer då
i strid med evangeliets tendens och röjer därmed
sin högst sannolika härkomst från en äkta tradi­
tion.
10. Här finns intet inskott av kristen hand,
men visserligen kan man med skäl förmoda att
den ursprungliga texten här har varit utförligare.
Av denna korta notis ser det närmast ut som om
den romerska militären har angripit messias och
hans följe utanför staden, medan den evangeliska
traditionen har berättat om messias intåg i sta­
den och Luk. 13:1 talar om en blodig massaker
på tempelplatsen. Där är då tydligt nog att
kristna ägare av handskriften här ha varit på
spel med strykningar.
11. Här gäller detsamma: intet kristet inskott,
men utan tvivel viktiga strykningar. Det sägs
intet om messias fängslande. Josephus, d. v. s.
hans källa, har högst sannolikt haft något att
säga därom som icke har stämt överens med
den evangeliska traditionen, enligt vilken mes­
sias blev fängslad av »översteprästens tjänare»,
och sådana oevangeliska upplysningar har den
kristna censuren utplånat. Att texten här har en

lucka är tydligt. I Johannesevangelistens källa
har messias tydligen blivit fängslad av »den
romerska vakten», och även här kan man för­
moda att evangelisten har haft (men blott del­
vis följt) samma källa som Josephus.
Ordet undergörare (thaumatourgos eller
något liknande) är avgjort ringaktande och be­
gagnas aldrig om Jesus i kristna källor.
12. Här sätter en kristen interpolator in med
full kraft. Alldeles obekymrad om all rimlighet
låter han den romerska prokuratorn beteckna
orostiftaren som en välgörare (εὑεργέτης, ett
av de vanliga messiasepiteten) och fälla en rent
och klart frikännande dom – och »undergöra­
ren» blir frigiven.
Den barocka uppgiften om prokuratorns lov­
prisande av den anklagade låter sig naturligtvis
utan svårighet förklaras som en vidare utveckling
av den evangeliska tradition som låter Pilatus
anstränga sig att rädda messias från »judarnas»
raseri. Så kan däremot uppgiften om messias
frigivande icke förklaras (ehuru Rob. Eisler
har fattat saken så). Berättaren skulle i så fall
genast låta »judarna» ingripa och framtvinga
hans korsfästelse. I stället följer nu ett stycke,

13. – vari berättas om messias återvändande
till »sin vanliga plats» och om hans fortsättande
med »sina vanliga verk», genom vilka han »för­
härligade sig mer än alla». Det kan då icke gärna
betvivlas att berättaren verkligen har känt och
på sitt sätt återgivit en tradition, enligt vilken
messias blev frigiven. Vi ha redan sett, att en
sådan tradition kan skönjas bakom Markusevan­
geliets Barabbasepisod. Att Josephusinterpola­
torn har klätt denna tradition i en mera kristligt
uppbygglig form bör varken kunna överraska
eller förvilla. Vi känna dock igen den. Och slut­
orden om hur undergöraren efter sitt frigivande
»förhärligade sig mer än alla» kunna nästan
låta som en svag återklang av den gamla
Markuskällans slutapoteos – »Jesu förklaring».
14. Efter dessa ord, som ha ett omisskännligt
tycke av att vara den verkliga avslutningen på
denna interpolators andel i berättelsen, följer
nu utan någon övergång eller formell anslutning
till det föregående – ett »men därefter», ett
»sedan begav det sig» eller liknande – det sista
stycket i denna Jesusberättelse, eller rättare:
denna mosaik med inslag både av den äkta
Josephus och hans källor och av olika kristna
pennförare. Nu får allting ett annat utseende.

De judiska hierarkerna, som i den äkta Josephus
blott ha låtit sig ledas av klok försiktighet och
som icke ens ha blivit omnämnda av den kristne
interpolatorn i stycket 12–13, bli nu plötsligt
bitna av den från evangelierna välbekanta av­
unden, som får tänkas motiverad av under­
görarens överlägsenhet i »konster» (jfr Joh.
11:46 ff, där uppväckandet av Lazarus uppges
som grund till hans fängsling) – och den
romerske prokuratorn, som den föregående inter­
polatorn tycks ha tänkt sig nästan som en kristen
troshjälte, är nu plötsligt förvandlad till den
svartaste skurk, som till och med har fått
överta en del av den i dessa Jesusberättelser all­
deles bortglömde Judas’ roll: de 30 silverpen­
ningarna ha blivit 30 talenter – 30 stora påsar
med guldmynt, utan tvivel upphämtade direkt
ur templets kassavalv, som vi av den äkta Jose­
phus veta att Pilatus hade ett gott öga till. Det
är ett av de drag som kunna tyda på att detta
stycke är en mycket sent tillkommen interpola­
tion, härrörande från en tid – den segrande
kyrkans tid – då de kristna icke längre be­
hövde vara rädda för att säga något fult om den
romerske prokuratorn. Men med historia har
detta drag naturligtvis intet att göra – inter­

polatorn vill blott, som redan på annat ställe är
sagt, föra berättelsen in på det »rätta» spåret
igen och komma till korsfästelsen.
Medan den föregående berättelsen i de delar,
som ha prägel av äkthet, röjer släktskap med
de källor som kunna skönjas bakom några
ställen i det fjärde evangeliet, röjer däremot
detta sista stycke sitt tydliga beroende av evan­
geliet självt, Joh. 19:6:

Pilatus sade till dem: »Tagen I honom och
korsfästen honom; jag finner honom icke skyl­
dig till något brott.»

Det är ganska besynnerligt att en förståndig
och ofta skarpsinnig forskare som Berendts
kunde göra sig blind för ett så tydligt vittnes­
börd om sen kristen interpolation.
Efter denna detaljanalys blott några allmänna
iakttagelser.
Varken här eller på ett senare ställe i den
slaviske Josephus, som också skall beröras, näm­
nes undergöraren vid något namn eller binamn,
och samma egendomliga förhållande går igen i
två ställen, som handla om Johannes döparen;
icke heller han nämnes vid namn. I det senare
fallet har Rob. Eisler den något kuriösa för­
klaringen att Josephus, då han skrev sin bok

»om det judiska kriget», ännu icke kände döpa­
rens namn, som han först senare har nämnt i
Antiquitates. En så besynnerlig förklaring gör
Eisler emellertid själv alldeles överflödig, ty
hans förklaring på att namnet Jesus är försvun­
net ur berättelsen är fullt tillräcklig även för
fallet Johannes. Hans förklaring är den enkla
och utan tvivel riktiga, att alla ägare av hand­
skrifter med dessa berättelser i den segrande
kyrkans och den stränga kristna censurens tid
själva ha avlägsnat namnet Jesus (och kanske
»den så kallade Kristus») för att icke riskera de
dyrbara handskrifternas konfiskation. Visserligen
innehålla dessa berättelser i den form, som
kristna interpolatorer ha givit dem, ingenting
egentligen nedsättande om Jesus, men de stå
dock i så uppenbar strid mot den segrande kyr­
kans tradition och teologi att en sådan försik­
tighet från bokägarnas sida har varit fullt på sin
plats. I de slaviska handskrifterna ha dessa stäl­
len blivit försedda med särskilda överskrifter
som upplysa om personernas namn, överskrifter
som naturligtvis härröra från översättarna eller
avskrivarna.
Vidare observerar man, att hela denna Jesus­
berättelse är alldeles oberoende av den galileiska

tradition som talar genom synoptikerna. Den
strider icke på någon avgörande punkt mot den,
men undergöraren uppträder här helt plötsligt
utanför Jerusalem utan att något sägs om en
föregående verksamhet i Galiléen. Antingen har
Josephus källa icke innehållit något därom, eller
har han icke fäst någon vikt därvid och icke
tagit det med. Lika plötsligt och oförberett upp­
träda senare i De bello judaico undergöraren
Theudas och den »egyptiske» messias, bägge om­
nämnda i Apostlagärningarna.
Slutligen kan det förvåna att det i denna
Jesusberättelse icke finns ett ord om messias.
Men om Josephus har gjort något försök att in­
viga sina icke-judiska läsare i de judiska messias­
förväntningarna (vilket han kanske visligen har
underlåtit) så har han icke kunnat undgå det
grekiska ordet christos, och ett sådant ställe har
den kristna censuren (eller handskrifternas
ägare) naturligtvis avlägsnat, om det har funnits.

*

Det är en himmelsvid skillnad mellan den
gamla bekanta interpolationen i Ant. XVIII och
denna Jesusberättelse. Den förra är en genom­

förd kristen förfalskning från den segrande kyr­
kans tid, en förfalskning som på sin höjd har
lämnat kvar några knappt skönjbara rester av
den ursprungliga texten. Den senare är en av
olika kristna läsare och avskrivare dels inter­
polerad, dels något stympad berättelse, vars
kvarlämnade äkta beståndsdelar dock äro till
omfånget betydande och av den allra största
vikt som belysande komplement till den kristna
tradition, som talar genom evangelierna.
Men detta är naturligtvis ingalunda allmänt
erkänt – det är snarare icke erkänt alls.
Alexander Berendts betraktade nästan hela
Jesusberättelsen som äkta Josephus. En sådan
uppfattning får väl ses i belysning av hans upp­
täckarglädje, som måste förnimma varje reduk­
tion av äktheten som en minskning i upptäcktens
vikt och värde. Han tycks ha blivit så gott som
ensam om sin mening. En av hans yngre kolleger
vid Dorpatuniversitetet, A. Frey, kunde visser­
ligen lika litet som Berendts upptäcka några
kristna interpolationer, men ansåg hela Jesus­
berättelsen härröra från en med Josephus någor­
lunda samtidig jude, som utan att vara kristen
har stått kristendomen nära och som han på sitt

teologiska språk betecknade som en »Nikodemus­
natur».
Den tanken, att berättelsen härrör från en
jude, som dock på inga villkor får ha hetat
Josephus, ens om de kristna interpolationerna
frånskiljas, har också utvecklats av R. Seeberg
(»Eine neue Quelle zur Geschichte des Ur­
christentums»).
Bland den nyprotestantiska teologiens stora
eller bekanta namn (historiker och egentliga teo­
loger) ha Ed. Meyer (Ursprung und Anfänge des
Christentums I.) Emil Schürer, Wilh. Bousset,
O. Holtzmann m. fl. behandlat alltsammans som
kristen interpolation. Harnack skall ha avböjt att
uttala sig med den motiveringen, att »denna
fråga utgör ett problem för sig».
De nyprotestantiska teologernas mening kan
jag så mycket lättare förstå som jag efter en
första genomläsning av Jesusberättelsen var
starkt böjd för att dela den. Man låter så lätt
påverka sig av den ton som anslås i berättelsens
allra första, starkt kristligt färglagda stycke, och
läser sedan fortsättningen i belysning därav. Icke
desto mindre skulle man kunna tycka, att skolade
fackmän, som äro vana att läsa gamla texter med
den uppmärksamhet de ha krav på, borde ha

blivit något fundersamma vid att se en kristen
interpolator» (eventuellt en »Nikodemusnatur»)
tala om »undergöraren» och hans »konster».
Från den mytologiska skolans sida har, såvitt
jag har kunnat inhämta, ingenting avhörts. Man
kan dock förmoda, att denna skolas anhängare
här för en gångs skull instämma med de ny­
protestantiska teologerna.
Senast har Robert Eisler i IHΣOYΣ BAΣI­
ΛEYΣ OY BAΣIΛEYΣAΣ I–II, Heidelberg
1928–30, ett arbete på c:a 1,400 sidor imperial­
oktav, behandlat detta och därmed sammanhäng­
ande problem – vilket vill säga detsamma som
hela kristendomens historiska problem. Det är ett
verk av sagolik lärdom och av ett ofta lysande
men stundom plötsligt inslumrande skarpsinne.
Jag tror mig i det föregående ha anfört exempel
på bägge delarna. De sista styckena i Jesusbe­
rättelsen (12–14) betraktar Eisler besynnerligt
nog som en sammanhängande och enhetlig inter­
polation. I övrigt tilldömer han Josephus så
mycket av det hela som det på något vis kan
låta sig göra, och kanske litet till. Jag har först
under utarbetandet av noter och bilagor till
denna lilla skrift fått tillfälle att läsa arbetet.

*


Som bekant finns det icke i den bevarade
grekiska upplagan av »De bello judaico» några
motsvarigheter till de ställen i den slaviske
Josephus, som här omhandlas, och också i andra
avseenden måste den grekiska text, som har
varit förlaga till den slaviska översättningen, ha
företett stora avvikelser från arbetet i dess tidi­
gare kända form. Dessa avvikelser förklarar
Berendts sålunda:
Josephus har enligt sin egen uppgift i förordet
till De bello judaico först författat arbetet på
»fädernas språk», sannolikt arameiska. Denna
»urupplaga» har antingen av Josephus själv eller
av någon annan (troligen icke långt efter år 70)
blivit översatt till dålig, hellenistisk vulgärgre­
kiska (evangeliernas språk) och denna översätt­
ning har levat kvar i avskrifter, av vilka numera
ingen är i behåll; det är en sådan avskrift som
har varit förlaga för den slaviska översättningen.
Senare företog Josephus, som han har upplyst i
sin skrift Contra Apionem, med mera språkskick­
ligt biträde en (ny) översättning, som även vad
innehållet angår delvis har varit en omarbetning,
och det är denna senare upplaga som av huvud­
sakligen språkliga skäl har blivit föredragen vid
nya avskrifter och som därför ännu lever kvar.

Som särskilt karakteristiskt anför Berendts, att
den slaviske Josephus på mångfaldiga ställen
har den folkliga stilens oratio recta, där
den grekiska upplagan har den litterära stilens
mera cirklade oratio obliqua. I evangelier­
nas språk finner man samma folkliga och sär­
skilt för gammal semitisk berättarstil säregna
förkärlek för det direkta talet, som ofta gör
sig gällande även då meningen blott är att sam­
manfatta huvudinnehållet av ett uttalande eller
en tankegång (jfr punkt 9 i Jesusberättelsen).
Och utom de stycken som angå Jesus och Johan­
nes döparen finns det i den slaviske Josephus
också andra stora stycken som sakna all mot­
svarighet i den bevarade grekiska upplagan, så
t. ex. ett par hätska utfall mot romarna, som
författaren icke har vågat ta med i den senare
upplagan, avsedd för grekiska och romerska
läsare. Av liknande klokhetsskäl kan han ha ute­
slutit styckena om Jesus och Johannes döparen;
de kristna hade redan inflytelserika förespråkare
vid Flaviernas hov. Han var – eller han blev
med tiden – en världsklok man.

*


Utom Jesusberättelsen finner man i den
slaviske Josephus också några andra ställen av
intresse för vårt ämne. I andra boken, kap. XI,
närmast efter berättelsen om Herodes Agrippas
död år 44, läser man:

...Und da zur Zeit jener (kejsar Claudius) viele
Anhänger des vorherbeschriebenen Wunder­
thäters erschienen waren und zu dem Volk redeten
von ihrem Meister, dass er lebendig sei, wenn er auch
gestorben sei, und: »der wird euch von der Knecht­
schaft befreien», so hörten viele von der Volksmasse
auf die Besagten und sie achteten auf inre Anweisung,
nicht wegen ihres Ruhmes, denn sie waren aus den
geringen, die einen einfach Schuster, die andern aber
Sandalenmacher, andere Handwerker (eller: Handlanger).
[Aber wunderbare Zeichen wirkten sie, in Wahrheit, was
sie wollten.]
Diese edlen Prokuratoren aber (Cuspius Fadus och
Tib. Alexander, den senare jude till börden och son
till den oerhört rike publikanen Alexander) beschlossen
zusammen mit den Schriftgelehrten sie zu ergreifen
und zu töten, damit das Kleine nicht klein sei, wenn
es sich im Grossen vollendet hat.
[Aber sie scheuten sich und geriethen in Schrecken
über die Zeichen, sagend: »Durch rechtes Handeln (enl.
Eisler: »durch Arzneimittel») geschehen solche Wunder
nicht; venn sie aber nicht von Gottes Rathschluss
herstammen, so mögen sie bald entlarvt werden.» Und
sie gaben ihnen die Freiheit, nach ihrem Willen zu
wandeln.]
Darnach aber, von ihnen veranlasst (vilket Eisler för­
modar skall betyda: »für von ihnen geschehene Taten»)
entliessen (eller: »verschickten») sie sie, die einen zum

Kaiser, die andern aber nach Antiochia, zur Erprobung
der Sache, andere aber in ferne Länder.

De två stycken, som här stå inom klammer [],
ha av Rob. Eisler utmönstrats som kristna in­
skott, vilket de också ha allt tycke av att vara.
I den del av texten, som är eller kan vara av
Josephus, fäster man sig framför allt vid orden:
»der wird euch von der Knechtschaft befreien!»
Vi se här, hur de kristna, som vänta messias
återkomst, ännu alltjämt i honom se befriaren
från romarväldet. Egendomlig är också frasen
»dass er lebendig sei, wenn er auch gestorben
sei». Här tycks ännu råda någon ovisshet om
huruvida messias överhuvud troddes ha dött;
det sägs varken att han har blivit korsfäst
(därom kan Josephus ha berättat förut, ehuru vi
både i Antiquitates och i den slaviska De bello
judaico blott ha kristna interpolationer därom)
eller att han troddes ha uppstått från de döda.
Textens ord låta sig likaväl eller ännu bättre
förstås med tanke på den tro, vars tillvaro i den
äldsta församlingen jag har påvisat: att han
hade blivit levande »upptagen». Ingenting hind­
rar att Josephus av hörsägner eller av någon
skriven källa kan ha känt denna tro.

Ett par puerila kristna inskott om det betle­
hemitiska barnamordet och den rämnade för­
låten i templet kunna här förbigås. Blott som en
kuriositet kan anföras, att i den senare inter­
polationen också omtalas »vakten vid graven»,
som här uppgives ha utgjorts av »30 romare
och 1,000 judar». Ett ståtligt antal ögonvittnen
till uppståndelsen!
I femte bokens femte kapitel står i De bello
judaico den bekanta skildringen av Jerusalems
tempel. Här finns i den slaviske Josephus ett
ställe, vari det sägs, att det på en av förgår­
darna fanns en stele med en minnestavla, vars
inskription har berättat, att »Jesus, konungen
som icke var konung, blev korsfäst av judarna
emedan han profeterade stadens förstöring och
templets ödeläggande».
Robert Eisler betraktar orden »av judarna»
som uppenbar kristen interpolation, och däremot
kan ingen rimlig invändning göras. I övrigt god­
tar han utan att blinka detta referat av inskrif­
tens innehåll som autentiskt.
Orden »Jesus, konungen som icke var konung»
(eller »icke blev konung» eller »icke härskade»)
behöva icke tyda på kristen proveniens. Men
det övriga? Skulle verkligen de judiska hierar­

kerna med en sådan inskrift ha försökt inbilla de
fromma tempelbesökarna, att Jesus hade blivit
korsfäst (av den romerske prokuratorn) på grund
av en profetia mot Jerusalem och templet?
Skulle de romerska prokuratorerna med jämnmod
ha funnit sig i publicerandet – på en för alla
tillgänglig plats (»hedningarnas förgård») och
på minst två språk, grekiska och arameiska –
av en så dundrande lögn, som gjorde den
romerska statsmakten till de judiska prästernas
bödelsdräng? Skulle icke hierarkerna i en sådan
inskrift ha lagt en långt större vikt vid messias
handling (ty det är att märka att Eisler
visar sig ha insett den verkliga innebörden av
»templets rening») än på hans (verkliga eller
uppdiktade) profetior? Ty låt vara att hans ord
om templet kunde fattas som en spådom om
dess undergång – någon spådom om Jerusalems
förstöring kan han aldrig ha uttalat, då en sådan
spådom skulle ha kommit i den mest uppenbara
strid mot hans tro på sin egen messianitet. Och
skulle icke hierarkerna i en sådan inskrift framför
allt ha betecknat honom som en falsk messias?
Ligger det icke i öppen dag att denna inskrift
är ett groft kristet falsarium med det påtagliga
syftet att framställa Jerusalems och templets

förstöring som det rättvisa straffet för att, som
det bland de kristna lärdes och troddes, judarna
hade korsfäst guds son?
Interdum dormitat doctissimus dominus Eisler.
Om det i Jerusalems tempel har funnits en
minnestavla med en inskrift, riktad mot Jesus
och de kristna – och uppgiften därom är i och
för sig icke osannolik – så lämnar oss den
kristna förfalskningen av inskriftens ordalydelse
ingen möjlighet att gissa vad den har gått ut på.
Onekligen måste det också förvåna att en sådan
inskrift aldrig eljes omtalas i kristna eller andra
källor. Om den har funnits, måste den dock ha
varit välbekant för otaliga kristna – men den
måste då ha innehållit något som de icke ha haft
lust att berätta.
I den grekiska upplagan av De bello judaico
står i sjätte boken, slutet av kap. V, det be­
kanta stället om »ett tvetydigt orakelspråk» i
judarnas heliga skrifter, enligt vilket »en här­
skare över den bebodda världen» skulle komma
från deras land. Det är ju välbekant, hur
Josephus som romersk krigsfånge räddade sitt
liv och sin framtid genom att tillämpa denna
spådom på Vespasianus. I den slaviske Josephus
finner man här följande tillägg:

Von dieser (Verkündigung) gab es verschiedene Aus­
legungen. Diese nun glaubten Herodes (sei gemeint),
diese wieder jener gekreuzigte Wunderthäter, diese end­
lich Vespasian.

Om dessa ord äro av Josephus, har han delat
den även bland judarna vid denna tid allmänna
tron att Jesus blev korsfäst. Men det är högst
osannolikt att Josephus skulle ha velat införa
sin egen spådom om Vespasianus, med vilken
han hade gjort sin lycka, i ett ur kejsarens
synpunkt så litet smickrande sällskap. Herodes
den store tillhörde ju en för länge sedan för­
gången tid och »den där korsfäste undergöraren»
likaså, utom för de kristna, som väntade hans
återkomst. Och knappast skulle Josephus ha
velat minska sin ära av spådomens tillämpning
på Vespasianus genom att alldeles onödigtvis
meddela, att många andra hade haft samma
tanke. Någon kristen interpolation kan det icke
vara fråga om här – men interpolationer av
olika slag äro ju ytterst vanliga i alla gamla
skrifter, och sannolikt har man här en rand­
anmärkning av någon handskriftägare som där­
med har givit utlopp åt sin kännedom om dessa
antikviteter.

I andra boken finns två ställen om Johannes
döparen, det första i kap. VII:

Damals aber wandelte ein Mann unter den Juden in
wunderlichen Gewändern, indem er Rindshaare an sei­
nem Körper befestigt hatte, an welchem Orte er nicht
von seinen Haaren bedeckt war. Aber dem Antlitz nach
war er wie ein Wilder. Der kam zu den Juden und
lockte sie zur Freiheit, sagend: »Gott hat mich
gesandt, dass ich euch den weg des Gesetzes zeige, auf
welchem ihr euch befreien werdet von vielen Gewalt­
habern. Und es wird nicht über euch herrschend sein
ein Sterblicher ausser dem Höchsten, der mich ge­
sandt hat.» Und als das Volk das gehört hatte, ward
es froh.

Vi möta här Josephus som en ganska elak
karikatyrtecknare; han var ingen vän av den mes­
sianska agitationen. I fortsättningen berättas, hur
den vilde mannen doppar ned folk i Jordan­
strömmen och förkunnar att:

So werde ihnen gegeben werden ein König, der sie
befreit und alle unbotmässigen unterwirft. Selbst aber
wird er niemandem unterworfen sein, (er) von dem wir
reden. Die einen verlachten(ihn), die andern aber
schenkten ihm Glauben.

Om detta lilla stycke har en lätt kristlig an­
strykning – döparen profeterande om den kom­
mande messias – så kan det bero på att
Josephus här har begagnat en gammal kristen
källa (eller, som Eisler förmodar, en från

Johanneslärjungarna härrörande källa) som han
dock i så fall refererar en smula sarkastiskt.
En kristen interpolator skulle ha uttryckt sig
helt annorlunda.
I fortsättningen har denna berättelse föga be­
tydelse för vårt ämne, utom i fråga om en högst
intressant tidsuppgift. Man får här veta, att
Johannes döparen har varit verksam som mes­
siansk agitator redan på Archelaus tid, vilket
också stämmer överens med en mandeisk tradi­
tion, att Johannes redan hade döpt i en mans­
ålder, då Jesus lät döpa sig av honom. Han
har då vid tiden för Pilatus prokuratur varit en
gammal man, alltför gammal för att själv längre
kunna komma i fråga som messias. Lukaslegen­
den om Johannes födelse, som av evangelisten
har blivit sammankomponerad med legenden om
Jesu födelse på sådant sätt, att Johannes och
Jesus göras alldeles jämnåriga, har då sanno­
likt – som Robert Eisler antar – ett alldeles
bestämt syfte: att vederlägga allt illasinnat prat
om att »guds son» hade varit Johannes »lär­
junge».
Det finns icke den ringaste anledning att
frånskriva Josephus denna Johannesberättelse.
Annorlunda ställer sig saken beträffande ett

annat Johannesstycke, som står i början av
kap. IX.
Här berättas om döparens död på ett sätt
som varken stämmer överens med Josephus (i
Antiquitates) eller med Markusevangeliets popu­
lära saga, till vilken den dock har en av ingre­
dienserna: döparens fördömande av giftermålet
mellan Antipas och hans släkting Herodias, som
här, liksom i evangeliet, oriktigt göres till hans
broder Filippos hustru. Berättelsen börjar med
att Filippos har en dröm. Döparen infinner sig
okallad och uttyder drömmen: Filippos skall
dö, och hans broder Antipas skall övertaga både
hans furstendöme och hans hustru. Profetian
går omedelbart i uppfyllelse. Profeten infinner
sig därefter gång på gång hos Antipas och för­
dömer hans äktenskap som stridande mot Mose­
lagen. Antipas mister till sist tålamodet och
låter slå ihjäl profeten:

Herodes aber, da er das gehört, ward zornig und
befahl, dass man ihn schlage und hinausjage. Jener
aber unaufhörlich wo er den Herodes fand, da klagte
er ihn an, bis dass er (Herodes) wild ward und
befohl, ihn niederzuhauen.

Vi äro här mitt inne i folksagans verkstad.
Josephus har i Antiquitates upplyst, att Antipas

lät avliva döparen emedan han fruktade att han
skulle ställa till ett uppror, och efter vad vi i
det förra Johannesstycket ha sett om innehållet
av döparens predikan har en sådan farhåga icke
varit ogrundad. Men folksagan föredrar de
familjeprivata motiven. Dock vad som i synner­
het intresserar oss är, att den slaviske Josephus
saga representerar ett tidigare skede av
legendbildningen om döparens död än Markus­
evangeliets. Varken Herodias eller hennes dot­
ter Salome förekomma här ännu som handlande
personer i sagan; här är det ännu Antipas själv
som blir arg och låter slå ihjäl profeten. I
Markusevangeliets version har folksagans skema
helt och hållet tagit ledningen: den onda drott­
ningen förleder den i grund och botten god­
modige kungen, som är mycket ledsen åt att han
på grund av en lättsinnigt svuren ed är tvungen
att avliva den helige mannen. Markusevangeliets
saga representerar ett senare, av den folkliga
fabuleringskonsten mera utarbetat och efter dess
krav bättre tillämpat stadium. Josephussagan
visar oss ett mera ofullgånget stadium. Förfat­
taren har icke känt den färdigbildade sagan, som
den föreligger hos Markus.
Filippos, som icke var gift med Herodias men

med hennes dotter Salome, bestraffas i denna
saga av profeten för rovgirighet och »besticklig­
het», medan Josephus senare, i Antiquitates, har
skildrat honom som en ovanligt stor hedersman.
Antipas låter här sina tjänare slå ihjäl den när­
gångne profeten, som ideligen förföljer honom
med sitt ovett, medan Josephus i Antiquitates
låter honom inspärra den farlige folkuppviglaren
i fästningen Machairous och där avliva honom.
Allt detta ser ju ut som upplagda kännetecken
på interpolation. Robert Eisler kan icke desto
mindre ha fullkomligt rätt då han menar, att
Josephus – som också annars på olika ställen
har uttalat olika omdömen om samma person
och som icke alltid har haft den stora hero­
dianska släktens intrasslade familjeförhållanden i
huvudet – här helt enkelt har skrivit av en
gammal källa. Det är i så fall samma källa,
ur vilken Markusevangeliets saga sedan utbil­
dade sig.
För vårt ämne kan denna Johannesberättelses
proveniens vara likgiltig.

*

Huvudintresset i den slaviske Josephus kon­
centrerar sig naturligtvis om Jesusberättelsen.

De forskare, som ha avfärdat hela berättelsen
som interpolation, kristen eller judisk eller en
blandning av bägge delarna, ha därmed i all­
mänhet trott sig kunna avföra den ur räkningen
som alldeles betydelselös. De röja därmed en
märkvärdig brist på sinne för realiteter.
Om det i ett till äktheten osäkert Josephus­
ställe står, att en del av judarna i Jesus sågo
den, som skulle befria dem från romarnas välde,
och att de, uppeggade av hans »lära» (se stycket
n:r 6 i berättelsen) och av hans rykte som
undergörare, gjorde ett upprorsförsök och hyl­
lade honom som sin konung – då behöver en
sådan uppgift icke Josephus för övrigt svaga
auktoritet för att bli trovärdig. Den innehåller
ju intet annat än vad vi med en smula förstånd
redan ha kunnat läsa i evangelierna och vad jag
för min del hade läst i dem långt innan jag hade
hört talas om den slaviske Josephus. De teologer,
som icke kunna eller vilja utläsa något sådant
ur evangelierna, ha ju alltid den utvägen att
förklara Josephus partisk, vilket han otvivel­
aktigt var, och hans framställning som oriktig.
Det borde då kunna göra dem detsamma om
berättelsen härrör från Josephus eller ej. Den
står där ju i alla fall – och om den icke härrör

från Josephus, måste den härröra antingen från
en annan jude, som var lika partisk som han,
eller från en kristen, som i så fall öppet har
sagt vad evangelierna söka dölja.
Och om det i ett annat stycke står, att den
romerske prokuratorn i sitt domstolsutslag för­
klarade orostiftaren för en »välgörare» – då
skulle det krävas mycket mer än en Josephus
auktoritet för att göra en sådan uppgift tro­
värdig.
När det åter i samma stycke står, att prokura­
torn gav »undergöraren» fri – då kan ingen
granskare med den minsta smula historisk kritik
ett enda ögonblick reflektera på att godtaga
denna uppgift med den motivering, den har fått
i berättelsen, och i den form, vari den där pre­
senteras, alldeles likgiltigt om man kallar berät­
taren Josephus eller ej. Men om vi därvid råka
erinra oss Markusevangeliets Barabbasepisod,
och om vi ha gissat, vilken verklighet som torde
dölja sig under den – vad jag hade gissat långt
innan jag kände den slaviske Josephus – då
lyssna vi strax med mera intresse till vad den
namnlöse berättaren (namnlös och okänd liksom
evangelisterna) har att komma med. Vi kunna
icke undgå att lägga märke till att han är kristen,

och vi måste förmoda, att han i marginalen till
sin Josephushandskrift har krafsat ned vad han
trodde sig veta, eller kanske blott vad han gärna
ville tro, om messias öde. Vi ha svårt att före­
ställa oss att han skulle ha varit alldeles ensam
om denna tro, och då vi erinra oss vad tidigare
har anförts i det lilla avsnittet om »Jesu för­
klaring» (sid. 212–223) kunna vi knappast
undgå att i hans marginalkrafs se ett vittnes­
börd från ett gammalt, av de flesta bland hans
kristna samtida övergivet skikt av den urkristna
traditionen.
Man frågar sig naturligtvis: har han då icke
känt den evangeliska traditionen? Och i så fall,
har han icke ovillkorligen måst rätta sig efter
den?
Han kan icke ha undgått att känna den
evangeliska traditionen i dess huvuddrag. Men
han behöver alldeles icke ha känt sig bunden
av den, icke ens om han har läst det äldsta
evangeliet. Det var ingen helig skrift – det blev
det först i en långt senare tid. Ingenting hind­
rar att han kan ha känt sig alldeles oavhängig av
det skrivna evangeliet – det äldsta för oss,
men säkert icke för honom.
Det fanns ännu ingen kyrklig myndighet, inga

kanoniska skrifter, ingen ortodox lära. Den forn­
kristna kyrkan förblev ännu länge en andarnas
Kindergarten utan någon ordnande och styrande
lektant.
Det beror på en för lekmannen närliggande
perspektivförskjutning och en synvilla, som kun­
niga och förståndiga teologer ingalunda dela, om
man föreställer sig de synoptiska evangelierna
som uttryck för en någorlunda enhällig och
enhetlig kristen tro vid slutet av första år­
hundradet.


    

Bilaga 2.


Filons berättelse om Karabas.
(»Mot Flaccus», början av kap. VI.)

Där fanns en svagsint vid namn Karabas, vars
galenskap icke var av den vilda och farliga sor­
ten, men intermittent och mild; denne man till­
bragte sina dagar och nätter naken på gatorna
utan att bry sig om varken hetta eller köld, till
åtlöje för gatpojkar och unga dagdrivare. Honom
förde man till gymnasiet (en idrottsplats), satte
honom på en upphöjning så att alla kunde se
honom, satte en papyrusremsa på hans huvud
som ett diadem, svepte om honom en tarvlig
matta i stället för mantel, och i stället för spira
stucko de i hans hand ett litet rör av vild papy­
rus som de hade funnit vid vägkanten. Och då
han sålunda liksom en skådespelare på teatern
hade fått den kungliga maktens insignier och
blivit utklädd och smyckad som kung, ställde
unga män med långa käppar på skuldrorna upp
sig som spjutbärare i den kungliga vakten, andra
hälsade honom och åter andra förelade honom

rättssaker eller talade med honom om stats­
ärenden. Och från hela mängden runtomkring
steg ett jubelrop av män som utropade honom
till marin, vilket är en konungatitel bland sy­
rierna; ty de visste att Agrippa var av syrisk
börd och att han var furste över ett stort om­
råde i Syrien.

(Övers. efter Philonis Alexandrini opera
quæ supersunt; vol. VI, utg. av L. Cohn och
S. Reiter, Berlin 1915.)

Om Karabas, som utgivaren och många andra lärda
ha antagit – bland dem Salomon Reinach, som för
närmare trettio år sen först fäste uppmärksamheten vid
Filons berättelse – är en felskrivning eller missuppfatt­
ning för Barabbas, kan man till förklaring på att detta
namn här dyker upp i detta sammanhang naturligtvis
alltid tillgripa den gamla prövade utvägen att låta även
denne Barabbas vara en rabbinson, som har kommit på
dekadans. Den aldrig rådlöse Eisler har ett annat för­
slag. Han har upptäckt att ka-rabā på arameiska kan
betyda något som han på grekiska återger med μέγας τίς
= »någon stor», »en viss stor». Det skulle då syfta på
att mannen har varit storhetsvansinnig. Som folkligt ök­
namn på ett gatuoriginal låter dock »någon stor» eller
»en viss stor» icke särdeles övertygande – allra minst
på arameiska i en befolkning med grekiskt språk. Ty
även judarna i Alexandria förmodas till största delen ha
haft grekiska till modersmål.
Om namnet, som annars allt tyder på, är identiskt
med Barabbas, kan förklaringen vara den som jag har
antagit sid. 197 (och tidigare i Jesus Barabbas, 1928,
där jag emellertid genom en missuppfattning utgick från

att uppträdet var tillställt av mot herodéerna fientliga
judar): att »Barabbas» efter händelsen i Jerusalem bland
judarna i Alexandria hade blivit ett skämtsamt synonym
för »falsk messias» eller narrkonung. Två skäl tala dock
mot ett sådant antagande:
1. Uppträdet är icke tillställt av judarna utan av gre­
kerna, som knappast kunna förmodas ha känt och an­
vänt det för dem främmande ordet i denna mening.
2. Filon har tydligen uppfattat »Karabas» som man­
nens personliga namn (eller öknamn).
Man kan då icke se bort från den på intet vis orim­
liga möjligheten, att det just är evangeliets Barabbas
som några år senare har kommit till Alexandria och nu
dyker upp i Filons berättelse. Om det i Alexandria har
varit känt, att han redan en gång hade spelat huvud­
rollen i ett sådant uppträde, inses det lätt att upptågs­
makarna ha funnit honom särskilt lämplig till rollen.
Han har kanske inte heller varit mera tokig än att han
mycket väl har uppfattat, att gycklet denna gång var
riktat mot en Herodes – och han kan då med största
nöje ha lämnat sin medverkan.
Till de likheter mellan »Jesus Kristus» och »Jesus
Barabbas», som jag har anfört sid. 199 ff., fogar sig då
ännu en: »Jesus Kristus» betraktas av sina närmaste an­
höriga som sinnesrubbad (Mark. 3:21); »Karabas» be­
traktas så av invånarna i Alexandria.











NOTER


























I. Historisk existens.

Sid. 7. Det tycks icke vara bekant, att några tvivel
på Jesussagornas historiska grundval före franska revolu­
tionen ha nått fram till offentligheten. Voltaire polemi­
serar dock i Dieu et tes Hommes mot några »lärjungar
av Bolingbroke», som samtalsvis hade bestritt en histo­
risk Jesus emedan de funno »historierna om de tre vise
männen med deras stjärna och barnamordet i Betlehem
vara höjden av extravagans». Dessa enkla argument ha
de unga herrarna dock knappast behövt låna från
lord Bolingbroke, som i sin argumentering mot Moses
historiska existens tvärtom hade visat sig som en lärd
och skarpsinnig föregångare till en senare tids myto­
logiska skola. Den historiske Jesus har han icke i sina
skrifter bestritt, vilket naturligtvis icke hindrar att han,
som Voltaire tycks antyda, kan ha gjort det privat.
Under revolutionstiden uppträdde några snart glömda
författare med föga starkare argument än »lord Boling­
brokes elever».
Den 27-årige David Friedrich Strauss blev med sitt
»Leben Jesu» (1835) den förste som ställde de starka
mytologiska inslagen i evangelierna i vetenskaplig be­
lysning. Han kan därmed betraktas som den mytologiska
skolans egentlige grundläggare, utan att han dock drog
så vittgående slutsatser som denna skola senare har
gjort.
Först i vårt århundrade har striden om »Jesu histo­
riska existens» blivit aktuell och trängt ut till en större
allmänhet med engelsmannen W. Benjamin Smith (The
prehistoric Jesus, 1906), tysken Arthur Drews (Die

Christusmythe I, II, 1909–11) och skotten J. M.
Robertson (Christianity and Mythology, 1910) m. fl. I
Frankrike ha A. Loisy, P. L. Couchoud (Anatole Frances
läkare och vän), arkeologen och mytforskaren Salomon
Reinach m. fl. anslutit sig till den mytologiska förkla­
ringen, som för övrigt har vunnit talrika anhängare över­
allt i världen. I Norden fann Georg Brandes på sin
höga ålderdom (Sagnet om Jesus, 1925) denna för­
klaring vara den mest plausibla. I Ryssland är den in­
förd i skolundervisningen.
Sid. 10. Robert Eisler har i IHΣΟΥΣ BAΣIΛEΥΣ
ΟΥ BAΣIΛEΥΣAΣ I (Heidelberg 1929) med impone­
rande lärdom och lärt skarpsinne, men också med stort
uppbåd av kombinerande fantasi, gjort ett försök att re­
konstruera den ursprungliga texten i Ant. XVIII:III:3.
Ett sådant försök kan mer eller mindre närma sig det
riktiga, men kan dock naturligtvis aldrig få bevisvärde.
Origenes har emellertid, som både Eisler och Emil
Schürer ha framhållit, på flera ställen tydligt uttalat,
att Josephus »icke trodde Jesus vara Kristus». Han har
således ännu i tredje århundradet i sin Josephus, vare
sig Antiquitates eller De bello judaico, läst ett otve­
tydigt uttalande om och mot Jesus som messias.
Tre moment i den ifrågavarande interpolationen
tyckas mig i synnerhet betydelsefulla.
1. Styckets placering. Både Eisler och andra ha med
rätta fäst sig vid att det har fått sin plats i tredje kapit­
let (av Ant. XVIII) medan notisen om Johannes döpa­
rens död kommer långt efteråt, i femte kapitlet. För
Josephus, som icke kände evangeliernas kronologi och
icke skulle ha brytt sig stort om den, om han hade
känt den, kan en sådan placering ha fallit sig naturlig.
Han har i tredje kapitlet talat om händelser som inträf­
fade under Pilatus prokuratur; i det femte berättar han
om Herodes Antipas och hans bedrifter, och dit hör
döparens halshuggning, vilket naturligtvis icke hindrar

att en del av vad som berättas i femte kapitlet har
inträffat samtidigt med händelserna i det tredje, eller
delvis tidigare. Den kristne interpolatorn skulle där­
emot knappast ha fallit på den tanken att anbringa sin
förfalskning på den platsen, om den icke hade mot­
svarat ett äkta stycke, som stod just där.
2. Varken Eisler, Schürer eller någon av de förfat­
tare som de citera tycks ha särskilt fäst sig vid det
märkvärdiga i denna fras: »och han drog till sig
många judar och många av grekerna». Josephus,
som visste att kristendomen hade vunnit stor utbredning
bland »grekerna», har lätt kunnat tro, att redan den
levande Jesus har haft en mängd hedniska anhängare.
Men den kristne interpolatorn, som i övrigt visar sig så
ortodox, måste ha känt och följt den evangeliska tradi­
tionen och kan omöjligt ha föreställt sig något sådant.
Denna fras torde då vara ett relikt av den äkta texten,
som den kristne interpolatorn av oaktsamhet har för­
summat att ändra.
3. Ett sådant relikt av den ursprungliga texten har
man utan tvivel också – som Eisler med rätta starkt
framhåller – i slutorden: »Ända till denna dag har
kristianernas efter honom uppkallade släkte (φῦλoν) icke
upphört.» I ordet fylon – släkte, folk, folkslag, »ras»
– ligger intet i och för sig nedsättande, när det begag­
nas om ett verkligt folk eller folkslag, men när det,
som här, användes om medlemmarna av en viss sekt, får
det en omisskännligt föraktlig ton, som alldeles har
undgått den kristne interpolatorns uppmärksamhet. Det
är icke heller – jag refererar åter Eisler – kristligt
språk att säga, att detta släkte eller folkslag intill
denna dag »icke har upphört». En kristen skulle sna­
rare med stolthet (och dessutom sakligt riktigare) ha
sagt, att det intill denna dag ständigt har tillväxt.
Det andra stället, vari Jesus omtalas i förbigående,
Ant. XX:IX:1, berättar i korthet om mordet på »Jaco­

bus, broder till Jesus, den så kallade Kristus». (Origenes
kan icke blott av detta ställe ha dragit den ovan om­
talade slutsatsen, då frasen ho legomenos Christos före­
kommer även i Matt. 1:16 och således icke i och för
sig betecknar en falsk messias.) Här finns ingenting i
uformningen som tyder på en kristen interpolation; att
Josephus omtalar mordet med ogillande kan icke för­
våna, då det utfördes av det sadduceiska prästpartiet,
som han från sin fariseiska ståndpunkt ofta klandrar.
Men då stället tycks förutsätta, att »Jesus, den så kal­
lade Kristus» har varit omtalad förut, betvivlas äkt­
heten naturligtvis av alla som utgå från att den
kristna förfalskningen i XVIII:III icke har haft någon
motsvarighet i den äkta texten. (Så bl. a. av Emil
Schürer i Geschichte des jüdischen Volkes im Zeitalter
Jesu Christi.)
Sid. 11. Utom Josephus här omtalade syfte med sina
skrifter har han också haft ett annat: att göra sig
nyttig och behaglig för härskarna av den flaviska dyna­
stien, i vilkas tjänst han som Vespasianus frigivne hade
ställt sig. Han har däri haft ett ytterligare skäl att
omtala de kristna så ofördelaktigt som möjligt, och det
har han i själva verket också gjort, då han ständigt
skildrar det messianska oavhängighetspartiet – som
han icke utan grund tillskrev alla sitt folks olyckor och
till vilket han naturligtvis har räknat de kristna – som
en samling »rövare» och dess ledare och uppviglare
som »trollkarlar» och »sofister». Men redan ett par
mansåldrar senare har ingen av de kristna längre för­
stått, att han med sådana uttryck har kunnat syfta
bl. a. på kyrkans vördnadsvärda fäder och urapostlar.
Vi kunna kanske förstå det litet bättre, då vi i en forn­
kristen skrift som »Barnabasbrevet» läsa en uppbygg­
lig förklaring på att Jesus hade utvalt sina apostlar
»bland de allra argaste syndare». (Barnabasbrevet i

Edgar Hennecke: Neutestamentliche Apokryphen, Tü­
bingen 1924.)
Sid. 13 ff. – Därest frågan om de paulinska skrif­
ternas äkthet och ålder kunde betraktas som avgjord i
överensstämmelse med den mening som f. n. hyses av de
flesta lärda, skulle deras omnämnande av Kefas-Petrus
och av »Jakob, herrens broder», ensamt för sig kunna
betraktas som avgörande bevis för Jesu historicitet. Men
dessa skrifter erbjuda alltjämt många olösta problem.
Ingen har dock, såvitt mig bekant, i den paulinska pole­
miken mot Kefas och andra »höga apostlar» trott sig
spåra ett listigt försök att lura en sen eftervärld.
Sid. 22. – »Herren.» Se t. ex. Weiss-Boussets kom­
mentar till »Die drei älteren Evangelien», Göttingen
1917, sid. 74: »Wie noch heute der fromme Leser
bei diesem Namen unterschiedslos bald an Gott, bald
an Christus denkt – – –  so lasen schon die alten
Christen die griechische Übersetzung des A. T.s so, als
ob es überall von ihrem „Herrn“ redete.»
Då jag här och senare, dels i texten, dels i noterna,
hänvisar till Weiss-Boussets kommentar, beror det på
dess erkända egenskap att vara en utmärkt medelpro­
portional för den i Tyskland och Sverige f. n. härskande
protestantiska universitetsteologien.
Sid. 24. – Georg Brandes, som i Sagnet om Jesus
har anfört denna citatförfalskning som exempel på
evangelisternas allmänna ovederhäftighet, har besynner­
ligt nog förbisett den för ämnet långt viktigare slutsats
som här måste dragas: evangelisten visar därmed tvärt­
emot sin avsikt, att hans tradition, den må annars vara
riktig eller oriktig, i alla händelser är oberoende av de
gammaltestamentliga skriftställen som han nödgas för­
falska för att styrka den.
Sid. 28 ff. – Utan kunskaper i semitiska språk har
jag här varit hänvisad till Duhms, Edv. Brandes, Hen­
rik Schücks och svenska kyrkobibelns inbördes föga

avvikande översättningar. Kyrkobibeln har dock här:
»Den unga kvinnan skall bliva havande» etc.
Även denna översättning, som åsyftar bästa möjliga över­
ensstämmelse med citatet i Matteus (efter Septuaginta),
kan vara riktig, då hebreiskan här har ett participium
som efter omständigheterna kan uppfattas som præsens
eller futurum. Och då omständigheterna blott kunna
skymtas, blir tolkningen beroende på uppfattningen av
dem. Det inses lätt, att ett språk med så outvecklad
grammatik medger de mest mångtydiga orakelspråk.
Voltaire förmodade på grund av ett kort efteråt föl­
jande ställe, Jes. 8:3, att profeten med »den havande
unga kvinnan» syftade på sin fru, som han där säger sig
ha »närmat sig» med nämnt resultat. Denna gosse fick
dock icke det välklingande namnet Immanuel men det
mera krångliga Maher-salal Has-bas.
Sid. 29. Duhm, som icke anser orden om »den
havande unga kvinnan» syfta på någon bestämd person,
har från denna förutsättning naturligtvis icke kunnat
komma på den tanken, att profeten här tilltalar den
unge konung Hiskia med det poetiska namnet Imma­
nuel, och mig bekant har icke heller någon annan
haft den tanken, oaktat det dock är känt att den be­
römde rabbinen Hillel ansåg konung Hiskia vara den
messias om vilken Jesaja hade spått. Duhm tillgriper
då den utvägen, alltid användbar i brist på bättre, att
tolka detta andra gången återkommande Immanuel,
»Gud med oss!», som en i texten införd randanmärk­
ning av en from läsare.
Immanuel brukar tolkas som »Gud [är] med oss».
Robert Eisler (IHΣOΥΣ BAΣIΛEΥΣ II) tolkar det
emellertid som »Gud [vare] med oss» eller »Gud be­
vare oss väl!» – nämligen för honom, som skall
kallas så. Eisler förmodar (eller rättare sagt, han är
alldeles säker på sin sak, han förmodar nästan aldrig

något) att profeten har tänkt på en kommande världs­
erövrare, en eller annan assyrisk storkonung.
Det finns alltid många sätt att tolka gamla hebreiska
orakelspråk, och om mitt tolkningsförsök av detta om­
tvistade ställe icke skulle slå an i lärda kretsar, skall
jag finna mig däri med jämnmod. Jag har emellertid
efter bästa förmåga försökt finna sammanhanget – den
smula sammanhang man kan finna i en korrumperad
text som på många ställen har råkat i oordning.
Sid. 32. – Att passionshistorien icke kan stå i be­
roende av några gammaltestamentliga utsagor om en
lidande messias, då inga sådana finnas, utesluter natur­
ligtvis icke dess beroende, åtminstone i många detaljer,
av de talrika dikterna och utsagorna om »den lidande
rättfärdige», den förföljde och plågade »Jahves tjä­
nare» (Ebed-Jahve). Men dessa dikter och utsagor –
i psalmerna, Job, Jeremia och framför allt de Ebed-
Jahvedikter som ha tillskrivits Deuterojesaja – ha först
efter messias nederlag och hans verkliga eller förmodade
korsfästelse kunnat tillämpas på honom. Inga förkristna
skrifttolkare ha i dem sett några utsagor om messias.
Salomon Reinach (i art. A propos de la curiosité de
Tibère i samlingen Cultes, mythes et réligions III,
1908) har fäst uppmärksamheten vid att också Platon
i Staten har rört vid alldeles samma motiv om den
rättrådige, som blir korsfäst. (Glaukon: »Den rättrådige,
säga de, skall bliva gisslad och plågad ... Man skall
bränna ut hans ögon, och efter att ha låtit honom lida
allt ont skall man korsfästa honom.» Idén om
»den korsfäste rättrådige» har då varit välbekant för
både judiska och hellenistiska föreställningskretsar. Men
denna idé har icke kunnat skapa någon tro på att en
okyldigt plågad och korsfäst var messias och guds
son; därtill var en sådan händelse alltför vanlig, och det
var icke en messias uppgift att bli korsfäst. Den mot­
satta ordningen är den enda naturliga: på en besegrad

messias, som troddes ha blivit korsfäst eller verkligen
blev det, har man efteråt tillämpat alla gamla dikter
och utsagor om den lidande och förföljde rättfärdige.
Sid. 36. – Voltaire om Tellsagan: Origine de la
liberté des Suisses i Annales de l’empire depuis Charle­
magne. – Viktor Rydberg: Undersökningar i germa­
nisk mytologi II, sid. 359–60.
Sid. 39. – Mardukmyten anförd efter K. Tallqvist i
Edv. Lehman: Illustr. Religionshistorie, Kbnhvn 1924.
Sid. 42. – Adonisklagan. I ett sådant missförstånd
fann Salomon Reinach (La mort du grand Pan i Cultes,
mythes et réligions III) förklaringen på en världshisto­
risk anekdot som intill dess tycktes omgiven av en
ogenomtränglig mystik, Platons berättelse om sjöman­
nen, som en gång i Tiberius tid tyckte sig från ön
Paxos höra det klagande ropet: Den store Pan är
död!
Sjömannen, som Plutark kallar lots eller styrman, var
på väg från en grekisk hamn till Italien med ett fartyg,
bland vars passagerare en grekisk skollärare, Plutarks
sagesman, befann sig. En alldeles vindlös kväll, då skep­
pet låg stilla vid Paxos, hörde alla, både sjömännen och
passagerarna, ett genomträngande rop från stranden:
Thamous, Thamous, Thamous, pan megas tethneke.
Styrmannen, som var av egyptisk börd, bar hän­
delsevis namnet Thammus. (Detta drag hör kanske till
historiens senare utsmyckning men kan naturligtvis också
vara sant.) Han kände sig helt naturligt underlig vid
att höra sitt namn tre gånger upprepat från en främ­
mande kust, och orden pan megas tethneke uppfattade
både han och passegerarnapassagerarna som: Den store Pan
är död!
Eusebius, och med honom andra fromma kyrkolärare,
tolkade ett par århundraden efter Plutark den sällsamma
händelsen så, att den mystiska rösten från Paxos i hed­

nisk enfald hade kallat herren Jesus Kristus »den store
Pan» och förkunnat hans just timade död på korset.
Andra kristna uttolkare ha menat, att »den store Pan»
icke kunde vara någon annan än djävulen, som genom
Kristi död på korset hade blivit tvingad att själv för­
kunna sin undergång. En i egen tanke mera upplyst tid
har som bekant tolkat händelsen som ett omen om den
antika hedendomens fall.
Salomon Reinach utgår i sin förklaring från en högst
sannolik förmodan, att den vitt spridda Adoniskulten
torde ha haft anhängare även på ön Paxos. Adonis
(syr. adon, herre, med grekisk ändelse) var emellertid
icke gudens namn, men blott det epitet som alltid till­
kom sonen i de orientaliska gudatriaderna; i en hög­
tidlig rit borde han nämnas med sitt rätta syriska namn
Thammuz. Och pan megas har icke betecknat »den
store Pan», men är att fatta i ett som panmegas, »den
mycket store». Rösten från Paxos (eller rösterna, ty
det har sannolikt varit en klagande kör) har då sagt:
Thammuz, Thammuz, Thammuz, den mycket store, är
död!
Det trefaldiga upprepandet av gudens namn är ett
universellt drag i heliga riter och magiska formler.
Det var en Adonisklagan skeppets styrman och passa­
gerare hade hört från Paxos.
Sid. 45. – Om Elia och Jonadab ben Rekab i Henrik
Schück: Världslitteraturens Historia II, sid. 325 ff.
Sid. 47. – 1 Joh. 4:2. Kyrkobibeln har här med en
alldeles omotiverad ändring av den gamla (och riktiga)
översättningen suddat ut dess udd mot doketismen, så
att det nu tar sig ut som om författaren förmanade sina
läsare att bekänna, »att Jesus är Kristus» – något som
ingen av hans hellenistiska läsare kunde befaras tvivla
på, då de uppfattade bägge namnen som egennamn och
alltid hörde dem nämnas tillsammans.
Sid. 51. – Markusevangeliet bär på nästan varje

sida prägeln av uppbyggelseskrift, avsedd för redan
existerande församlingar av troende – och det är för
övrigt en alltför verklighetsfrämmande idé att föreställa
sig, att en religion, som efter allt vad man i övrigt vet
har tagit sin början i de lägsta klasserna, bland folk
som icke kunde läsa, skulle ha haft sitt ursprung i en
litterär produkt.

De argument, som jag i »Jesus Barabbas, Ur löjt­
nant Jägerstams memoarer» (1928), har låtit Josef
Marin anföra för en historisk Jesus, betraktar jag natur­
ligtvis fortfarande som tillräckligt avgörande, men äm­
net har dock här krävt en mera utförlig behandling.
Uttömmande kan den icke göra anspråk på att vara.
Det ligger för övrigt i ämnets natur att det måste be­
lysas även av de följande avsnitten.




II. Messias.

Sid. 58. – Arkelaos hade blott titeln ethnark.
Sid. 60. – Då pentateuken först blev slutredi­
gerad i efterexilisk tid, kunna visserligen messianska
profetior – eller utsagor, som kunde uppfattas som
sådana – ha inkommit även i den. Ett sådant ställe,
som länge tycktes gåtfullt, är Gen. 49:10. I »Jakobs
välsignelse», en dikt som synes härröra från den äldre
konungatiden, heter det om Juda stam:

Spiran skall icke vika ifrån Juda,
icke härskarstaven från hans fötter ...

Under eller efter exilen, då härskarstaven obestrid­
ligen hade vikit ifrån Juda, har här ett tillägg blivit
gjort:

till dess Silo kommer
och folken bliva honom hörsamma.

Ordet silo kunde länge icke tolkas. Luther översatte
det gissningsvis med »hjälten» och menade naturligtvis
därmed messias. Med hjälp av babyloniska kilskrifts­
texter har man i vår tid identifierat ordet med ett akka­
diskt silu: härskare, och K. Marti (Zeitschrift für
alttestamentliche Wissenschaft XXIX) har visat att denna
interpolation torde ha syftat på Nebukadnezar.
Det var detta orakelspråk Josephus fick den ljusa
idén att tillämpa på Vespasianus, varmed han räddade
sig från att bli korsfäst tillika med andra krigsfångar.
Sid. 61. – De här och sid. 63 anförda Jesajadikterna
efter Henrik Schück: Världslitteraturens Historia II.
Sid. 62. – Jes. 45:1:

Så säger Jahve till sin smorde,
till Kores, som jag har fattat vid hans högra hand
o. s. v.

Sid. 68. – »Konung Belsassar.» Babylons siste konung,
Naboned, hade en son vid namn Belsarusur, vars namn
kanske har föresvävat Danielsbokens författare. Men
han blev aldrig konung. Josephus gör ett välment för­
sök att rädda »konung Belsassar» åt historien genom
att identifiera honom med Naboned, som han kände från
sin kaldeiska källa, Berosus; men Naboned blev icke
ihjälslagen.
Sid. 73. – Judas från Gamala synes ha varit den
mest framstående av en hel messiasdynasti. Redan hans
fader Hezekias (Hiskia), som Josephus kallar en rövar­
hövding, hade gjort uppror mot Herodes den store,
vars främmande börd bragte hans herravälde i oupplös­
lig motsägelse mot den deuteronomiska konungalagen,
5 Mos. 17:15. (»En av dina bröder skall du sätta till
konung över dig; du får icke sätta till konung över dig
en utländsk man, som icke är din broder.») Judas själv
betecknas i ett rabbinskt omdöme som en av »de
fromma» och »en son av Thora» (lagen), och hans för­

nämste medhjälpare var en farisé Sadok. I det bekanta
avsnittet om de judiska sekterna omtalar Josephus efter
fariséer, sadducéer och esséer en »fjärde sekt», vars
stiftare var Judas från Gamala. Josephus ger icke denna
»sekt» något namn, men det är tydligen det messianska
partiet, som han på andra ställen kallar »zeloter», man
här har för sig. Av motpartiet, vars språkrör Josephus
är, betecknades de som »rövare», naturligtvis icke utan
all grund, då det alltid måste möta vissa svårigheter
att på en gång föra krig mot maktinnehavarna och för­
tjäna sitt bröd med fredligt arbete. Judas son Menahem
kom äntligen så långt, att han under det stora upp­
roret 66–70 kunde hålla sitt triumferande intåg i Jeru­
salem, men föll kort därefter, och två av hans bröder
hade redan tidigare, under Claudius, blivit fångna och
korsfästa.
Sid. 74. Theudas (aram. förkortning av Theodotos,
»den av gud givne») omtalas i Apg. med dess fantas­
tiska kronologi som en föregångare till Judas. Josephus,
i vars barndom Theudas uppträdde, omkr. år 46, be­
rättar att han hade lovat att upprepa Moses och
Josuas underverk och föra sina anhängare torrskodda
genom Jordan. Prokuratorn Cuspius Fadus lät för
säkerhets skull en rytteriavdelning förhindra under­
verket och hugga huvudet av profeten.
Några år senare, i början av Neros tid, uppträdde
den likaledes i Apg. omtalade »egyptiske» messias (en
jude av egyptisk börd). »Och då han var en trollkarl»,
säger Josephus, »vann han med sina konster ett sådant
anseende, att han av alla blev ansedd för en profet.»
(De bello judaico 11:13.) I likhet med en tidigare
messias tog han sitt högkvarter på Oljeberget och sam­
lade, om man får tro Josephus, 30,000 anhängare om­
kring sig. Dem lovade han att visa ett annat av Josuas
underverk: Jerusalems murar skulle falla för hans blotta
ord. (Ant. XX:8.) Även detta underverk lyckades den

romerske prokuratorn med stor blodsutgjutelse förhindra,
men messias själv undkom och försvann.
Sid. 75. – »En kristen interpolation i den slaviske
Josephus.» – Ett slarv; som läsaren redan har sett i
bil. 1, sid. 390, betraktar jag icke detta ställe som en
interpolation. – Om döparen, som det synes framgå av
detta ställe, vid tidpunkten för Jesu framträdande redan
har varit en gammal man, har han kanske icke vid
denna tid själv haft några messiasaspirationer men sna­
rare betraktats som den messianska rörelsens överste­
präst.
Av mandéernas Johannesbok (M. Lidzbarski: Das
Johannesbuch der Mandäer, Giessen 1915) framgår
det dock, att alldeles som Jesu anhängare betraktade
honom som »människosonen» i Daniels apokalyps, så
betraktades också döparen av sina lärjungar på samma
sätt, och också de väntade sin messias återkomst »på
himmelens skyar». Jesus betecknas i denna Johannes­
bok som en »lögnmessias».
Av den med legenden om Jesu födelse sammanknutna,
ursprungligen naturligtvis fristående Johanneslegenden
i Lukasevangeliet ser man, att också döparen har till­
lagts en mer eller mindre övernaturlig börd.
Sid. 81. – Den första av Augustusinskrifterna an­
förd efter Werner Hegemann: Der gerettete Christus.
Om denna bok, som kom ut på hösten 1928, läste jag
i en litteraturnotis i Svenska Dagbladet, dels att den
gick ut på detsamma som min då nyligen utkomna Jesus
Barabbas, dels att den fördelaktigt utmärkte sig fram­
för min bok genom en allvarlig religiositet. Den förra
uppgiften kan blott förklaras av bokens titel, den
senare av illustrationerna. Författaren visar sig vara
anhängare av skendödshypotesen. Den allvarliga religio­
siteten är av alldeles samma kaliber som min ringhets.
Men boken är illustrerad med Dürers »Kleine Passion»,

vilket gör att den vid hastigt påseende ser ut som en
andaktsbok.
Boken är en samling dialoger, i vilka författaren inför
ett antal kända vetenskapsmän och författare, bland
dem Bernard Shaw, som talande personer. Den diktade
huvudpersonen är författarens språkrör; det är han
som utvecklar skendödshypotesen med till stor del
samma argument som svenska läsare känna från d:r
Tolls bekanta bok. I ett annat kapitel framställer dik­
taren Arnold Zweig den åsikten, att namnet Barabbas
beror på en felskrivning av aram. Bar-nasch, »män­
niskosonen».
Sid. 83. Närmare uppgifter och beräkningar om
judarnas spridning och proselytverksamhet vid denna tid
i Emil Schürer: Geschichte des jüdischen Volkes im
Zeitalter J. C. och Henrik Schück: Världslitteraturens
Historia II. – Gillis P:son Wetter (Det romerska
världsväldets religioner) ansåg det på grund av anti­
kens judehat mindre troligt, att proselytverksamheten
kan ha varit så framgångsrik. Den förmodan måste dock
tränga sig på av sig själv, att just den framgångsrika
judiska propagandan har varit en huvudorsak till oviljan
mot judarna, som blott i religion men icke i rastyp eller
språk skiljde sig från mängden av andra orientaler. De
starka uttryck för judehat, som härröra från tiden under
och efter det stora judiska upproret, kunna för övrigt
icke här komma i betraktande.
Sid. 88. – Bland fenicierna, liksom bland judarna,
var omskärelsen sedan gammalt i bruk, varigenom det
svåraste hindret för övergång till judendomen på för­
hand var undanröjt. – I Agrippa II:s stora tal till
judarna i Jerusalem vid upprorets början (B. J. II:16),
vari han omtalar ett trettiotal av samtidens mer eller
mindre kända folkslag, nämner han fenicierna icke som
en ännu existerande nation men blott som kartagernas
ryktbara förfäder.

Sid. 91. – Ps. 84, v. 2–4.
Sid. 92. – Ps. 132, v. 11, 17.
Sid. 93. – Salomos psalmer n:r 17, anförd efter
Wetter: Det romerska världsrikets religioner.




III. Historien bakom sagan.

Sid. 99. – Markusevangeliets ålder är här angiven
efter Weiss-Bousset och den allmännast antagna me­
ningen, men texten har senare varit föremål för mer
eller mindre betydande överarbetningar. Hermann Use­
ner har ansatt den nuvarande texten till omkr. år 125.
Sid. 100. – Om nazarenos skall beteckna härkomst
från en ort vid namn Nazaret, är det icke regelrätt
bildat, och än mindre kan nazoraios ha en sådan be­
tydelse. Nazoraioi, »nazoréer», tycks ha varit en huvud­
sakligen av motståndarna använd gemensam beteckning
för det messianska partiets olika fraktioner, först på
»Johanneslärjungarna», till vilka Jesus från början hade
hört, senare på de äldsta kristna. (Se sid. 343.)
Sid. 106. – Johannesevangeliet har dock kanske ur­
sprungligen haft en kort notis om dopet; en sådan
finns i 3:22 i en gammal syrisk översättning, Cod.
Sinaiticus Syricus. Denna notis kan dock vara en
senare interpolation. – I ett av de (i citat hos
Hieronymus) bevarade fragmenten av Hebréerevangeliet
låter Jesus blott med svårighet av modern och brö­
derna övertala sig att gå till Johannes och låta honom
döpa sig. (»Men han sade till dem: Vad har jag syndat,
att jag skulle gå och låta döpa mig av honom?») Men
sedan går han i alla fall till Johannes och blir döpt.
Sid. 108. – Kyrkobibeln har mildrat uttrycket »taga
fast honom» till »taga vara på honom».
Sid. 112. – Även om den gamla tolkningen av
Beelzebul som »gödselhögens herre» är den riktiga, be­

höver han icke ursprungligen ha varit en demon. Han
har då tydligen varit en motsvarighet till den gamla
romerska bondreligionens Sterculius, dynghögens skydds­
tomte.
Sid. 129. – »Vad jag säger eder i mörkret» o. s. v.
– Wellhausen trodde sig i dessa ord höra »de första
trosvittnenas anda» tala. Han lät därvid tydligen vilse­
leda sig av de följande verserna, 28–33, som handla
om förföljelser och som därmed röja sitt ursprung
från en senare tid. Men v. 28–33 äro blott en senare
tids (Logiakällans) kommenterande (och naturligtvis
oriktigt kommenterande) utläggning av ett bevarat Jesu­
ord, vars äkthet röjer sig i att det saknar all tänkbar
tillämpning på den situation vari de senare kristna be­
funno sig.
Jag ser att också Rob. Eisler (IHΣOΥΣ BAΣIΛEΥΣ
II) har fäst sin uppmärksamhet vid detta egendomliga
ställe och klart insett dess verkliga innebörd.
Sid. 137. – Om ståthållarplatsen i Syrien hos Sue­
tonius: Tiberius XLI.
Sid. 142. – Mitt försök till utläggning av stället
om de två svärden, som messias finner vara tillräcklig
beväpning för sina tappra, får gälla för vad det kan.
Eisler har en mera realistisk förklaring: »jeder von
ihnen natürlich!»
Sid. 145. – »Hosianna» o. s. v. Den ursprungliga
arameiska texten har här, som allmänt erkännes, blivit
till obegriplighet fördärvad i den grekiska översättningen.
Omisskännlig är blott dess karaktär av hyllning till
messias-konungen, delvis efter ps. 118:25, 26.
Sid. 148. – Om skattepenningen. Den som nöd­
vändigt vill försvara detta Jesuord som äkta har ingen
annan utväg än att (med »löjtnant Jägerstam» i Jesus
Barabbas, 1928) betrakta det som ett klokt undvi­
kande svar, vars verkliga mening gick de frågande
fariséerna och herodianerna förbi: Given kejsaren vad

kejsaren tillkommer (nämligen ingenting) och gud vad
gud tillkommer (nämligen allt, och framför allt lydnad
för hans lag, som förbjuder er att tjäna främmande
furstar!). En sådan tolkning, som också Eisler hävdar
(Jesous Basilevs II, 1930) kan i och för sig vara ganska
rimlig, men med hänsyn till det anförda parallellstället
hos Paulus talar sannolikheten för att det är där man
har att söka källan till det berömda svaret. Som Jesu­
ord kräver det en ironisk omtolkning för att över­
huvud bli möjligt, medan det hos Paulus, och naturligt­
vis också av evangelisten, är menat enkelt och rakt på
sak. Evangelierna ha, som jag har framhållit sid. 340,
en utpräglad tendens mot den urkristna tron på Jesus-
messias som befriaren från romarväldet.
Och dock kan man omöjligt tilltro evangelisten den
utomordentligt pregnanta novellistiska uppfinningen av
denna scen. Han har den utan tvivel från en av sina
källor, och den har helt visst haft sin motsvarighet i en
historisk verklighet. Blott att messias i så fall har sva­
rat något helt annat, eller han har kanske, allra väl­
taligast, blott pekat på myntet och frågat: »Vems bild
är detta?» Redan i ordet bild ligger ju en erinran om
det mest flagranta brott mot ett av »tio guds bud», det
som undantagslöst förbjöd alla bilder av människor och
djur. Och då de frågande måste svara: »Kejsarens
bild», låg däri en öppen bekännelse att hela den be­
stående ordningen vilade på ett uppenbart brott mot
den deuteronomiska konungalagen: »En av dina bröder
skall du sätta till konung över dig; du får icke sätta till
konung över dig en utländsk man, som icke är din
broder.»
Sid. 151. – Kyrkobibelns oriktiga översättning av
Mark. 11:16 härstammar från Luthers tyska bibel. Då
Luther i bibeln fann något som han icke förstod, änd­
rade han det gärna till något som han trodde sig kunna
begripa. Han var en praktisk karl.

De teologiska kommentatorerna stå alldeles rådlösa
i fråga om kärlen. Weiss-Bousset säger inte ett ord
om dem. Oskar Holtzmann (»Das nene Testament über­
setzt und erklärt», Giessen 1926) säger: »Wie auf jedes
Tragen eines Gerätes hier verzichtet werden sollte, ist
bei dem grossen Bedarf des Tempels an Geräten nicht
zu verstehen. Darum(!) haben die andern Evangelisten
das getilgt.» Därför? Tvärtom, de ha förstått det
utmärkt väl – åtminstone Matteus! – och därför ha
de strukit det. Icke ens den skarpsynte Robert Eisler,
som visar sig i övrigt klart ha insett den verkliga be­
tydelsen av »templets rening», tycks ha uppfattat inne­
börden av ordet om kärlen; han återger ordet (σκεῦoς)
med Rüstzeug och antar att därmed har menats –
vapen! Medan han samtidigt är fullkomligt på det klara
med att messianerna själva ha varit beväpnade! »Inter­
dum dormitat» ...
I Hebréerbrevet 9:21 talas om πάντα τὰ σκεύη τῆς
λειτoυργίας, »alla kärl som hörde till gudstjänsten», och
att det i Mark. 11:16 icke kan vara fråga om något
annat än »de heliga kärlen» ligger i öppen dag.
Sid. 157. – Jesu Syrachs bok 50:6 ff., anfört huvud­
sakligen efter 1706 års svenska bibel.
Sid. 164. – De bevarade fragmenten av »Hebréernas
evangelium» i Edgar Hennecke: Neutestamentliche Apo­
kryphen, Tübingen 1924.
Sid. 181. – »Så länge templet och gudsdyrkan var i
ovärdiga och orena händer» o. s. v. – Ett tempel, som
till största delen var ett verk av den hatade herodeiska
ättens stamfader; vari prästerna dagligen framburo
offer »för kejsaren och romerska folket» och i vars
skattkammare dagligen inflöt en ström av mynt, präg­
lade dels med kejsarens bild, dels med grekiska guda­
bilder och annan hednisk styggelse, måste icke blott
för hela det messianska partiet men överhvuudöverhuvud för stora
skaror av fromma ha stått som vanhelgat och orenat. Ur

denna synpunkt blir det klart, att besittningen av temp­
let har stått som det första målet för messias aktion.
Sid. 187. – – –  »om denne Pilatus har benådat
messias» o. s. v. Ordet benådat, som jag här och
på ett par andra ställen har använt, är oegentligt, då
prokuratorn icke hade någon benådningsrätt; i tvivel­
aktiga fall var han skyldig att sända den anklagade till
Rom för att dömas där. Men prokuratorerna ha långt­
ifrån alltid brytt sig om eller ens kunnat noggrant iakt­
taga gränserna för sina lagliga befogenheter; i mycket
kunde de handla efter godtycke eller efter omständig­
heternas krav. Men naturligtvis kan det aldrig, som
Markus har föreställt sig, ha blivit ett fast bruk att
prokuratorn vid varje påskhögtid »gav en fånge lös»,
då han överhuvud icke hade rätt därtill om det gällde
en allvarlig anklagelse.
Sid. 196. – Då »Lukas» har reducerat den scen
(23:11) i vilken messias av Antipas blir hånad som
narrkonung, till en lätt antydning, kan man naturligtvis
icke därav sluta att hans källa har varit lika förbehåll­
sam. Evangelisten har funnit scenen anstötlig och där­
för glidit över den med lätt hand. Då emellertid Lukas­
evangeliet visar tydliga spår av en gammal källa, som
jag har kallat den »realistiska» och som visar sig stå
den äkta traditionen närmare än Markusevangeliet, har
jag i min novellistiska behandling av ämnet – »Jesus
Barabbas, Ur löjtnant Jägerstams memoarer» – följt
Lukas version. Den har också i långt högre grad än
Markusversionen den historiska rimligheten på sin sida.
Att Herodes Antipas skulle ha ansett ett sådant gyckel
stridande mot sin värdighet är en högst intetsägande in­
vändning; det är ingenting bekant om hans uppfatt­
ning om sin värdighet. Till stöd för Markusversionen ser
man stundom anfört, att de romerska soldaterna skulle
ha firat sina saturnalier. Denna folkfest firades ur­
sprungligen vid det gammalromerska årsskiftet, slutet

av februari eller början av mars, men vid denna tid
hade den redan i ett par århundraden varit förlagd till
december. Men Markusversionen har blivit upptagen
både av »Matteus» och »Johannes» – vilket torde vara
den enkla förklaringen på att den har blivit ansedd som
den riktiga.
Sid. 199. – Till likhetspunkten n:r 4: Det sägs icke
»uttryckligen» att Barabbas har blivit fängslad på grund
av ett uppror; det sägs att han har blivit »fängslad
jämte de upproriska, som under upproret hade begått
dråp». Denna försiktighet i uttryckssättet ser icke all­
deles oavsiktlig ut och härrör kanske från evangelistens
källa. Meningen är då tydligen den, att Barabbas icke
själv har begått något dråp. Först i Lukas heter det
att han har blivit fängslad »på grund av ett uppror –
– – och för ett dråp», och i det fjärde evangeliet har
han avancerat till »en rövare». Det är under den sist­
nämnda titeln han har gått över i folkmedvetandet. Som
barn såg jag honom för mig med ett vilt, tovigt, rött
rövarskägg.
Sid. 200. – Simon Barkocheba, »stjärnans son», som
i judiska källor kallas Barkosiba, »lögnens son» – för­
modligen en förvrängning efter hans misslyckande, ehuru
visserligen bägge namnen också kunna beteckna hans
härkomst från en ort med snarlikt namn – kom så
långt att han regerade i Jerusalem i omkr. tre år och
kunde slå mynt, på vilka man ser en tempelfasad med
en stjärna över. Upproret utbröt sannolikt år 132, då
Hadrianus på det förstörda templets grund ville bygga
ett nytt, helgat åt Jupiter Capitolinus. I omfång och
förödande verkningar har detta uppror varit minst lika
fruktansvärt som det närmast föregående, men det har
icke blivit skildrat av någon Josephus. »Nur an der
Dürftigkeit der Quellen liegt es, wenn dieser Aufstand
für unser Bewusstsein hinter jenem zurücktritt.» (Emil
Schürer: Geschichte des jüdischen Volkes zur Zeit J. C.)

Schürer anför ur en rabbinsk källa:
Då rabbi Akiba såg Barkosiba, sade han: »Denne
är messias, konungen.» Då sade rabbi Jochanan ben
Torta till honom: »Akiba, det kommer att växa gräs ur
dina kinder, innan Davids son ännu har kommit.»
Namnet »stjärnans son» har väl närmast syftat på
Num. 24:17: »En stjärna träder fram ur Jakob» o. s. v.
Men det tycks ha varit en naturlag att det om varje
messias, liksom om Johannes och Jesus, måste bildas
myter om övernaturlig börd.
Lika litet som Jesus finner man Simon Barkocheba
– som dock verkligen för ett par år blev »Israels
furste», som han kallas på mynten – omtalad av sam­
tida grekiska och latinska författare. Ett memento för
den mytologiska skolan!
Sid. 202. – Till punkt 5: Eisler (Jesous Basilevs II)
anför ännu ett exempel på att en judakonung i Alexan­
dria har blivit hånad med ett alldeles liknande upp­
tåg. Det gällde då den Andreas Lukuas, som judarna i
Kyrene hade valt till sin konung under det stora jude­
upproret i provinsen Afrika och Egypten åren 115–
117. Det lönar sig tydligen icke att söka efter den
mytologiska innebörden i detta gyckel, då dess tendens
i alla de omtalade fallen är densamma: att håna en
»messias», d. v. s. en judakonung.
Sid. 209. – Man har från vår egen tid ett exempel
på en messias, som trodde sig vara osårbar och odödlig
och vars anhängare bevarade sin tro på honom i åtmin­
stone några årtionden efter hans våldsamma död.
David Lazzeretti, född 1834 i Arcidosso nära Siena,
deltog i sin tidiga ungdom med tapperhet i de italienska
frihetsstriderna och diktade en krigshymn, som blev
mycket omtyckt. På 1870-talet uppträdde han som
messias, i det han dels trodde sig vara en reinkarnation
av Jesus Kristus, dels en direkt avkomling av honom.
I olikhet med Jesus författade och utgav han skrifter, i

vilka han förkunnade sitt frälsningsbudskap. Han vann
talrika anhängare, även bland det högre kleresiet, och
bekyddadesbeskyddades av påven Pius IX under dennes sista år.
Då Leo XIII icke var lika välvilligt stämd mot honom,
utsände messias våldsamma profetior mot påven. »Du
kallar dig Leo (lejon) men du skall sluta som ett får,
uppslukat av vargar.» Men då han samtidigt började
profetera om republiken och påstod att Kristus redan
förra gången hade varit republikan, fick han också
den världsliga makten mot sig och blev i aug. 1878
under en förbjuden procession nedskjuten av karabiniärer.
(Emil Rasmussen: En Kristus fra vore Dage. Köben­
havn 1904.)
Medan denne messias stundom försäkrade sig vara
osårbar, svor han vid andra tillfällen på att han ville
offra sitt liv för världens frälsning. Denna inkonsekvens
förklarar att hans anhängare under alla eventualiteter
kunde förbliva fasta i tron.
Men Jesus blev icke, som Lazzeretti, dödad mitt
ibland sina anhängare och i allas åsyn. Om han blev
korsfäst, var enligt Markusevangeliet ingen av hans
anhängare närvarande. Det förklarar, att det icke blott
kunde men nästan naturnödvändigt måste uppstå olika
rykten och meningar om saken. Hans stora rykte som
undergörare måste ha varit ett kraftigt stöd för tron på
hans räddning – och eftervärlden vet ingenting.
Sid. 213. – De här omtalade skriftställena ha ut­
förligt behandlats av S. A. Fries i hans skrift »Det
fjärde evangeliet och hebréerevangeliet», Sthlm 1898.
De viktigaste äro: Mark. 9:1 och 13:30 med parallell­
ställen i Matt. och Luk.; Joh. 6:47–51, 8:51–56
(varav jag i texten har anfört v. 51, men fortsättningen
är om möjligt ännu tydligare och intressantare). Fries
lägger därtill Joh. 11:25 ff., som dock är mindre
klart. Tydliga uttryck för den nämnda församlingstron
finner man också i 1 Kor. 11:30, där kristnas sjukdom

och död omtalas som härrörande från ovärdig nattvards­
gång, och 15:51 ff. (»Se, jag säger eder en hemlighet:
Vi skola icke alla avsomna» o. s. v.)
Sid. 215. – En blott delvis bevarad skrift om Moses
himmelsfärd (Assumptio Mosis, varav slutet är förlorat)
brukar ansättas till början av vår tidräkning, kort efter
Herodes död. I denna saga har Moses först efter sin
död farit upp till himlen. Men ämnet har varierats på
olika sätt. Josephus, som icke alltför mycket vill av­
vika från bibeln och som uttryckligen vänder sig pole­
miskt mot legenden om att Moses hade blivit levande
»upptagen» (Ant. IV:VIII; jfr noten till sid. 260)
låter molnet föra honom från berget Nebo ned i dalen,
där Jahve enligt Deut. 34:6 själv begravde honom »i
dalen i Moabs land».
Sid. 216. – Fries ansluter sig i det nämnda arbetet
till en åsikt, uttalad av Spitta (Zur Geschichte und
Literatur des Urchristenthums) att »tempelreningens»
märkvärdiga placering i Joh. kap. 2 beror på ett sådant
slarv.
Sid. 218. – Weiss-Boussets kommentar: – – – 
»Andere Kritiker sind auf die Ähnlichkeit unserer Er­
zählung mit der von der Himmelfahrt aufmerksam ge­
worden (der Berg, die zwei Männer in weissen Ge­
wändern). Hier wird wohl eine Beziehung vorhanden
sein. Aber wahrscheinlich ist nicht die Himmelfahrt, son­
dern die Verklärung das Original»...
Sid. 219. – I Luk. 9:51 finner man i ett litet
stycke, vars knottriga och enligt sakkunniga utsagor
starkt semitiskt färgade språk röjer dess härkomst från
en av evangeliets gamla arameiska källor:

Då nu de dagar voro fullbordade, då han
skulle bliva upptagen, beslöt han (eg.
»riktade han skarpt sitt ansikte mot») att
färdas till Jerusalem.

Evangelisten, som själv naturligtvis tror på kors­
fästelsetraditionen, har här följt sin gamla källa utan
att fästa sig vid det besynnerliga i att denna tar direkt
sikte på himmelsfärden med överhoppande av
korsfästelsen, döden och uppståndelsen – de moment
som för den senare traditionen voro de ojämför­
ligt viktigaste, medan himmelsfärden snarast fattades
som en självklar konsekvens av uppståndelsen och därför
icke ens omtalas i Matteus. Man har här ett litet
relikt av den äldre traditionen, enligt vilken messias
blev levande upptagen.
Sid. 219. – Acta Pilati, som också kallas Niko­
demusevangeliet, står icke i Henneckes samling; jag har
anfört det efter en gammal dansk översättning av H.
Gregersen, Odense 1886. Dess avfattningstid är natur­
ligtvis osäker, men det anses numera vara yngre än
jag har angivit i texten. (Gregersen har i sin inled­
ning angivit avfattningstiden till andra århundradet, och
det är denna uppgift jag har följt. Men vid närmare
granskning finner jag att G. tydligen har förväxlat
denna skrift med de Pilatusakter, som Justinus skall ha
omtalat i andra århundradet men som varken han eller
någon annan hade läst.)
Sid. 221. – »Jesu förvandling.» Weiss-Boussets kom­
mentar: – – –  »Daneben legt Markus alles Gewicht
auf – – –  die Verwandlung. Man versteht ihn
nur, wenn man diesen Ausdruck ganz ernst nimmt. Er
denkt die Vorgang nicht etwa so – – –  dass die Jesu
einwohnende Herrlichkeit durch die Hülle des Kör­
pers hindurchleuchtete. Sondern er stellt sich eine wirk­
liche Verwandlung vor, wie – – –  Christus bei der
Auferstehung sie erlebt hat.» – – –  Varefter kom­
mentatorn några rader längre fram upplyser, naturligt­
vis alldeles riktigt, att Markus har tänkt sig denna för­
vandling som »vorübergehend». Vad Markus har tänkt

sig intresserar oss emellertid mindre. För oss gäller det
att lyssna till vad hans källa kan viska till oss bakom
hans rygg.
Sid. 226. – Ett högst besynnerligt intryck får man
också av en jämförelse mellan de olika versionerna av
inskriften på korset. I den äldsta formen, hos Markus,
lyder den:
O BAΣIΛEΥΣ TΩN IOΥΔAIΩN – Judarnas
konung.
Denna formulering är omöjlig. Den dömdes namn
fick naturligtvis icke saknas i en sådan inskrift.
Hos Lukas:
O BAΣIΛEΥΣ TΩN IOΥΛAIΩNIOΥΔAIΩN OΥTOΣ – Denne
(är) judarnas konung.
Tillägget ser oväsentligt ut, men har kanske stått
i överensstämmelse med ett brukligt formulär. Namnet
saknas fortfarande. Först »Matteus» har förstått att
det borde vara med:
OΥTOΣ EΣTIN IHΣOΥΣ O BAΣIΛEΥΣ TΩN IOΥ­
ΔAIΩN – Denne är Jesus, judarnas konung.
Helst borde dock också den dömdes fadersnamn
vara med, eller också ett av de binamn under vilka
han var känd. Det har först den fjärde evangelisten in­
sett:
IEΣOΥΣ O NAZΩPAIOΣ O BAΣIΛEΥΣ TΩN IOΥ­
ΔAIΩN – Jesus Nazoraios, judarnas ko­
nung.
Den möjligheten finns, ehuru mycket svag, att den
fjärde evangelisten här har haft en bättre källa än de
äldre evangelierna. Men all sannolikhet talar naturligt­
vis för att det är på eftertankens väg inskriften här till
sist har fått en plausibel form.




IV. Uppståndelsen.

Sid. 240. – Angående de 153 stora fiskarna jfr
min analys av Jesusberättelsen i den slaviske Josephus,
punkt 7, sid. 366.
Sid. 241. – Enligt Josephus (B. J. IV:I) slog
Vespasianus läger vid ett Ammaus strax utanför Tibe­
rias. Även de båda Emmaus i Judéen skiver Josephus
(i B. J.) Ammaus. Evangelisten kan icke förmodas
själv ha uppfunnit Emmausberättelsen, och då de äldre
källorna icke ha kunnat innehålla något om några
uppenbarelser av den uppståndne i Jerusalem eller dess
närhet, har det naturligtvis i evangelistens källa varit
fråga om Emmaus i Galiléen.
Sid. 244. – »Enligt skrifterna.» För mindre oriente­
rade läsare bör det kanske erinras om att Paulus här
naturligtvis syftar på »profetiorna» i G. T.
Sid. 245. – Den ringaktning, med vilken messias
bröder behandlas i de kyrkliga evangelierna, har sin
förklaring i dessa skrifters utpräglade tendens mot
urkristendomen, i vilken särskilt »Jakob, herrens bro­
der», synes ha intagit en ledande ställning. I denna
tendens har man nyckeln till det eljes nästan oförklar­
liga sakförhållandet, att den gamla tradition, enligt
vilken bröderna och modern från början betraktade
Jesus som sinnesrubbad och ville »taga fast» honom,
kunde få en plats i Markusevangeliet och att den har
fått behålla sin plats där trots senare överarbetningar.
Det finns dock icke därför någon grund att tvivla på
äktheten av denna tradition. Om den blott vore en elak
tendensdikt med udd mot messias bröder, skulle man
icke ha låtit modern dela deras mening.




V. Den förvandlade Messias.

Sid. 260. – Att Moses hade berättat om sin egen
död var en tanke som ingalunda beredde äldre tiders
bibeltolkning några svårigheter; han uppfattades ju
som en profet. »I den heliga skrift säger han själv att
han dog; ty han fruktade att de sedan skulle säga, att
Gud för hans stora dygders skull hade tagit honom
levande bort.» (Jos. Ant. IV:VIII.) Josephus låter
här Moses förutse legenderna om sin himmelsfärd och
blygsamt göra vad han kan för att på förhand veder­
lägga dem.
Sid. 268. Jag erinrar mig icke huruvida Oscar
Levertin (det var någon gång på 1890-talet) uttalade
någon särskild mening om liknelsernas autenticitet. Men
då det gällde ett ämne som han icke hade närmare
studerat, kan man förmoda att han höll sig till den
gängse meningen.
Sid. 278. – Sagan om Lazarus. Enligt den
vanliga uppfattningen, som man finner i Weiss-Boussets
och andra mig bekanta kommentarer, skulle »Abrahams
sköte» vara detsamma som »himmelen». Men mytföre­
ställningar synda aldrig så groft mot »inbillningens
logik», och ingen sagoberättare har någonsin haft en
publik, i stånd att smälta ett samtal mellan en fördömd
i underjorden och en salig i himlen.
I »Abrahams testamente», en förkristen, senjudisk le­
gend, kommer Abrahams själ till paradiset, men
gör därifrån en resa till himlen. Paradiset är således
Abrahams egentliga vistelseort (»Abrahams sköte») –
och det är icke beläget i himlen; det är den senjudiska
motsvarigheten till grekernas likaledes ganska sena ely­
seiska fält och hesperidiska lustgårdar. Att föreställ­
ningen om ett paradis för de fromma efter döden först
sent har kommit in i judendomen är välbekant och

framgår redan av själva ordet, som är ett persiskt lån­
ord i hebreiskan. Ett indirekt belägg på att man har
tänkt sig detta paradis som underjordiskt finner man i
Jos. Ant. XVIII:1:3, stycket om fariséerna. »De tro
att själen är odödlig och att de under jorden få
sin dom efter vad de hava gjort i livet, antingen gott
eller ont.» Men fariséerna hade med denna föreställning
förenat läran om själavandringen: »de som hava vinn­
lagt sig om dygd, komma igen till livet.» Men detta
var icke den folkliga föreställningen – den finna vi i
stället uttryckt i sagan om Lazarus i Abrahams sköte.
Den motsvarande nordiska föreställningen om de
underjordiska »glansfälten» är blott bevarad i ett par
svårt korrumperade sagor från kristen tid. Men då
kristendomen aldrig har haft någon lära om ett under­
jordiskt salighetsrike, kan denna föreställning naturligt­
vis icke ha kristet ursprung. (Rydberg: Undersökningar
i germanisk mytologi I.)
Sid. 290. – Em. Linderholm: Jesu bergspredikan.
Till skolbruk förordad tävlingsskrift. Sthlm 1922. Om
denna skrift gäller detsamma som i noten till sid. 22 är
sagt om Weiss-Boussets kommentar.
Sid. 301. – Didache: Tysk övers. i Edgar Hen­
necke: Neutestamentliche Apokryphen, Tübingen 1924.
Sid. 306. – Otto Bardenhewer: Geschichte der alt­
kirchlichen Literatur. Freiburg 1913.
Sid. 312. – Om rätta sättet att behandla profeter,
riktiga och falska, finner man i den kristna delen av
Didache värdefulla upplysningar. »Du skall giva
alla förstlingar (av gröda, boskap o. s. v.) åt profeterna.
Ty de äro edra överstepräster. Men om I icke haven
någon profet, så giv åt de fattiga.» – »Ingen profet,
som i anden (d. v. s. i tungomålstalande) beställer ett
dukat bord, är av de rätta; en sådan är en falsk profet.»
Sid. 319. – »Två gudar, fadern och sonen.» Den
tredje platsen, modergudinnans, fick ännu länge stå

tom. Johannesevangeliet är ett vältaligt vittnesbörd om
hur fjärran man ännu i andra århundradet var från
varje tanke på att låta Jesu moder intaga sin natur­
liga plats i gudatriaden, en plats som hon först lång­
samt och sent kom att intaga i folktron och fromhets­
livet, och aldrig i kyrkoläran. Johannesevangeliets för­
fattare, eller snarare dess starkt gnostiskt spekulative
bearbetare, låter aldrig Jesus giva henne modersnamnet,
men låter honom både vid »bröllopet i Kana» och från
korset tilltala henne med γύvαι, »kvinna!» Gamle Grimm
har i sitt lexikon till N. T. letat upp de mest långsökta
litteraturhänvisningar för att övertyga unga teologer om
att detta tilltal är vördnadsfullt, »compellatio reveren­
tiam testificantis». Det avser naturligtvis tvärtom att
markera den oerhörda distansen mellan guden och
den jordiska kvinna, som hade fått den äran att före­
ställa hans mor. Ty liksom evangelisten betraktar Gud
fader som hans »verklige» fader, så har han utan tvivel
i överensstämmelse med ett bevarat fragment av
Hebréerevangeliet betraktat »den heliga anda» (i ara­
meiskan femininum) som hans »verkliga» moder. Han
har därför alldeles kasserat »jungfrufödelsen» och alla
födelselegender av den sort som stå i Matteus och
Lukas – legender som gjorde Jesus till blott en halv­
gud, en bastard av gud och människa. Dessa legender,
som följde de hedniska myternas gamla skema, har han
helt visst i likhet med Timoteusbrevets författare be­
traktat som »oandliga käringfabler». Josef och Maria
har han betraktat som gudens »jordiska» föräldrar –
men i jordiska förhållanden fanns det ingen sanning
eller verklighet.
Redan i förkristen hellenistisk spekulation hade de
gamla gudarna blivit spiritualiserade till transcendenta
och abstrakta andeväsen, och denna förvandling gällde
i all synnerhet de gamla gudatriadernas modergudinna,

som mer och mer hade övergått till en personifikation
av »visheten», σoφία, eller av »helig ande», och då
detta ord, πveῦμα, i grekiskan är neutrum, miste hon
snart också sin könsbestämdhet. Och då senare latinet
blev kyrkospråk, kunde naturligtvis ingen längre i den
maskulina spiritus sanctus känna igen den gamla moder­
gudinnan. (Jfr sid. 201.)
Blott som en kuriositet kan här erinras om att jag
redan för tjugu år sedan, på en tid då denna tanke
såvitt mig bekant var alldeles främmande för fack­
männen, i ett samtal mellan två av personerna i Den
allvarsamma leken (med den flyktighet som en naturlig
samtalsform kräver) skisserade den helige andes utveck­
ling ur de förkristna gudatriadernas modergudinna.




VI. Ty sanningen var icke med dem.

Sid. 327 ff. – Här blott några ord om vad man
tror sig med någon sannolikhet kunna förmoda om
evangelisterna.
Markusevangeliets författare har som bekant av en
mycket gammal kyrklig tradition identifierats med den
Johannes Markus, som omtalas i Apg. Man har däremot
invänt, att oaktat denne Markus en längre tid måste ha
varit bosatt i Jerusalem, höra »de jerusalemska partierna
av hans skrift icke till de bästa». (Weiss-Bousset.) Men
då skriften är en kompilation, förklaras detta förhål­
lande tillräckligt av att hans källor till passionshistorien
icke ha hört till »de bästa». Enligt den kyrkliga tradi­
tionen skulle han ha fått sina upplysningar av Petrus.
Weiss-Bousset betraktar honom på goda skäl snarare
som en lärjunge av Paulus. Men han har nog känt dem
bägge två. Hur mycket han privat har trott av vad
Petrus kan ha dukat upp för honom undandrar sig allt
bedömande. Hans skrivna källor ha varit arameiska, lik­

som också hans eget modersmål, och han anses ha
skrivit en förskräcklig grekiska.
Beträffande Matteusevangeliets författare har man
numera icke ens någon gissning. Det har sitt namn av
att LogikällanLogiakällan, som till största delen ingår däri, liksom
också i Lukas, tillskrevs en viss Matteus, som man natur­
ligtvis då identifierade med »uraposteln» Matteus. Från
Logiakällan överfördes traditionen om Matteus författar­
skap på det långt senare evangeliet. Evangelisten, som
utan tvivel har vetat att en av hans viktigaste källskrifter
tillskrevs aposteln Matteus, har då i 9:9 strukit publika­
nen Levis namn, som han läste i sin Markuskälla och som
Lukas har behållit, och satt in Matteus i stället. På det
viset blev Matteus publikan och kommer att så förbliva.
Evangeliets författare har varit en ganska skriftlärd
jude. Hans skrift har alltid av kyrkan skattats högst
av de fyra evangelierna. Ur historiens synpunkt blir
värderingen den motsatta. Han har intet berättelsestoff,
som kan komma i betraktande, utöver vad han har
hämtat från Markus.
Om den i Kolosserbrevet omtalade »läkaren Lukas»
har författat det evangelium som bär hans namn, måste
han ha varit urgammal då han skrev det. Mera sanno­
lik är den förmodan, som går ut på att »läkaren Lukas»,
om vilken man visste att han hade varit Paulus res­
kamrat och vän, har skrivit en reseberättelse, som in­
går i Apostlagärningarna som en av dess källskrifter.
Man har då vetat eller på goda grunder trott, att han
hade något med Apg. att göra; senare har man tillagt
honom hela denna skrift, och då dess första parti tyd­
ligen är av samma författare som det tredje evangeliet,
har det blivit uppkallat efter honom. Evangelistens namn
är således i verkligheten okänt. Hans språk (då han
nämligen »skriver själv» och icke översätter sina gamla
arameiska källor) anses röja en viss hellenistisk bildning.

Det fjärde evangeliet har alltid tillskrivits en viss
Johannes, som man emellertid först ganska sent synes
ha identifierat med »uraposteln» Johannes. Det finns
knappast längre någon protestantisk teolog som för­
svarar denna mening. Skriften anses i sin ursprungliga
form ha blivit författad av en presbyter Johannes, som
man i allmänhet också tillskriver apokalypsen och de
johanneiska breven. Den har i andra århundradet under­
gått en genomgripande omarbetning, som vars upp­
hovsman S. A. Fries utpekade »ärkekättaren» Kerinthos.
Frågan är alltjämt svävande och har icke något direkt
intresse för vårt ämne.
Sid. 330. – »Matteus» behöver icke ha känt »Jesus
ben Panthera» – vari messias antingen av okunnighet
eller med satirisk avsikt har blivit sammanblandad med
en annan Jesus, som uppges ha levat ett århundrade tidi­
gare – men talet om hans i Egypten förvärvade troll­
kunnighet kan ha varit gängse långt innan den nämnda
skriften såg dagen.
Sid. 331. – Den kyrkliga förklaringen av dessa
ställen i Timoteusbrevet går naturligtvis ut på, att för­
fattaren vänder sig mot »gnostiska» fabler; ordet γεvεα­
λoγίαι skulle då syfta på – kosmogoniska spekulationer.
Den nya kyrkobibeln har därför ganska fyndigt ersatt
det obestridligt riktiga »släktregister» med »släktled­
ningshistorier», vilket utan att vara påtagligt oriktigt
kan, om än med svårighet, låta sig associeras med tan­
ken på kosmogoniska spekulationer.
Min mening är för övrigt icke att Timoteusbrevets
författare måste ha syftat direkt på något av de nuva­
rande evangelierna. Han kan ha känt släktregistren i
Matteus och Lukas, eller andra liknande, innan de
kommo in i evangelierna – det har utan tvivel varit
många i omlopp, det ena icke likt det andra. Vad kan
då vara naturligare än att han varnar fromma kristna mot
att inlåta sig på gräl och dispyter om dem? Och då

han talar om »fabler» i direkt samband med dessa
släktregister, kan han blott ha syftat på de sagor som
sattes i omlopp om Jesu födelse och av vilka sannolikt
blott ett litet och kanske jämförelsevis sobert urval
har kommit med i Matteus och Lukas. Det säger sig
själv att icke få kristna på ett något högre bildnings­
stadium måste ha betraktat dessa sagor, gjorda efter
de hedniska myternas mönster, som »oandliga» och
»oheliga» (ty även så kan man översätta). Vi ha redan
sett att det fjärde evangeliet har kasserat dem, och
varför.
På ett annat ställe (6:20) vänder författaren sig mot
»gnostiska» irrläror, som han dock icke närmare specifi­
cerar, men att han med »släktregister» skulle syfta på
kosmogoniska urtidsspekulationer – det tror väl egent­
ligen ingen.
Sid. 336. – Lukianos dialoger. Jag har här
tänkt på »Lögnens makt eller Tvivlaren», övers. av Hans
Hult i Lukianos: Valda skrifter, Sthlm 1915. Men jag
finner vid kontrolleftersyn att jag har missminnt mig i
denna detalj; den nämnda kuren mot podager omtalas
här som en huskur. Läkaren Antigonos – vars brons­
statyett av Hippokrates ställer till så mycket förtret om
natten, när herr doktorn någon gång har försummat
att bringa honom hans vanliga offer – hade kanske
ännu verksammare ordinationer. Han säger sig längre
fram ha behandlat, som man får hoppas med lyckligt
resultat, en patient som hade varit död och begraven i
tjugu dagar.
Sid. 343 f. – Josephus har i B. J. V:V berättat om
något som inträffade i Jerusalem fyra år före upp­
rorets utbrott, »då staden ännu var i fred och väl­
måga». (Detta uttryck står i stark motsägelse mot
Josephus egna skildringar av tillståndet i Jerusalem och
landet under denna tid; det är ett uttryck som han
blott använder för att understryka den följande pro­

fetians ohygglighet.) En bonde vid namn Jesus, Anans
son, kom till staden »vid tabernaklets fest» och gick
omkring och ropade med hög röst: »Ve över templet!
Ve över templet! En röst från östan, en röst från västan,
en röst från de fyra vindarna! En röst mot de nygifta
männen och kvinnorna! En röst mot hela folket!» Detta
fortfor han att ropa »dag och natt genom alla gator
och gränder». Han blev hudstryken, men kom igen
och fortsatte som förut. Prokuratorn Albinus anställde
ett förhör med honom, »men han svarade honom icke ett
ord», och prokuratorn lät honom till sist gå. Han kom
dock ständigt igen och upprepade sina jämmerprofetior,
i synnerhet vid de stora högtiderna. Han fortsatte med
sina verop ännu under Jerusalems belägring, då han blev
träffad av en sten från en av romarnas maskinslungor.
Denna berättelse kan naturligtvis vara uppdiktad
(vad kan icke vara uppdiktat?) men den kan dock blott
av en mycket dogmatisk skepticism a priori avfärdas
som sådan. I en tid då många måste ha anat det värsta
och ofta givit sina aningar uttryck, kan det icke för­
våna att en sinnesförvirrad man har klätt dessa aningar
i extatiska och vilda ord. Det skulle kanske vara allt­
för massivt, eller alltför enkelt, att i denna episod om
en bonde, som tillfälligtvis hette Jesus, se den egent­
liga kärna ur vilken de evangeliska efterprofetiorna mot
Jerusalem ha utvecklat sig. Men det är utan tvivel just
vid denna tid och med denna stämning som bakgrund
de spådomar mot templet och staden ha börjat utformas,
som sedan i evangelierna ha lagts i messias mun. Med
orden: »en röst mot de nygifta männen och kvinnorna»
kan man jämföra Luk. 23:28 f.: »I Jerusalems dött­
rar ... gråten över eder själva och över edra barn.
Ty se, den tid skall komma då man skall säga: saliga
äro de ofruktsamma» o. s. v. Ord, som jämte parallell­
ställen i den »lilla apokalypsen» ta sig ut som mera
utförda broderier över bonden Jesus enkla tema.

Sid. 345. – Sophus Bugge, och med honom nästan
hela den då moderna vetenskapen, ville på 1880-talet
i de stora likheterna mellan Balder och Kristus se ett
resultat av kristendomens i många fall obestridliga in­
verkan på de medeltida källorna till vår kunskap om
den förkristna nordisk-germaniska mytologien. Den
nästan ende motståndaren till denna uppfattning var
som bekant Viktor Rydberg, som visade Baldersmytens
och andra nordiska myters fornariska ursprung. En
senare tid, som känner universaliteten av myten om
den döde och uppståndne guden, vet att Balder icke
har behövt låna något av Kristus. Det är tvärtom Kristus
som har lånat hela sin mytologiska klädnad, visserligen
icke av Balder men av hans orientaliska fränder.















RÄTTELSER.

Sid. 9, rad 10 nedifrån, står: »Den första historiska
notis» – skall vara: »En av de första historiska notiser.»
Sid. 11, rad 8 uppifrån, står: »En av dessa, den sla­
viske Josephus» – skall vara: »Några av dessa, före­
kommande i den slaviske Josephus.»
Sid. 47, mitten, står: 1 Joh. 1:2 – skall vara:
1 Joh. 4:2.
Sid. 75, rad 7 nedifrån, står: en kristen interpolation
– skall vara: ett ställe.
Sid. 93, mitten, står: »som skall segra i rättfärdighet»
– skall vara: »som skall regera» etc.
Sid. 236, nedtill, står: (andra århundradet). – Dessa
ord utgå.











INNEHÅLL.


I. Historisk existens5
II. Messias55
III. Historien bakom sagan95
IV. Uppståndelsen227
V. Den förvandlade messias251
VI. Ty sanningen var icke med dem323
VII. Facit347
Bilagor353
Noter401







