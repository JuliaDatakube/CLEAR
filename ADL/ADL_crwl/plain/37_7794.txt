SNE


MORGEN



En stille Morgenstund, en Foraarsdag,

en solgul Skorsten paa et tjæret Tag,

en blaalig Røg, der gennemsigtig rinder

langs Foraarsskovens brune Bryn,

fra Hegnets Dug et Væld af hvide Lyn,

en Vej, der blank i Morgensolen skinner,



en Himmel som et køligt, lysfyldt Vand,

og ud fra Skovens grenespundne Rand

et dugfrisk Fuglefløjt, en trøstig Trille,

der bliver ved og bliver ved

og stiger som den køle, sprøde Fred,

der aander fra en muldfødt, sølvklar Kilde.




FORAARSREGN



Det regner over Mosen,

saa mildt og blødt, saa fint og tæt,

et Regnvejr graat af Grøde,

en Livsens Dug, der lindt og let

mod Jordens Hjærte rinder.



Som smaa Krystaller perler

i Kabbelejers gyldne Fang

de vædeblanke Draaber,

og Slaaentjørnens Tornehang

i snehvidt Knopbrud skinner.



Det gule Græs, de spinkle,

de silkefine brune Rør

i Regnen lydløst bæver,

og Spindelvævets Sølverslør

om Straa sig draabet vinder.



Det regner over Mosen,

saa stille gaar den Dag sin Gang,

en enlig Smaafugl pipper

og løfter kvidrende sin Sang,

imedens Regnen rinder.




MIN BARNDOMS HAVE



Du min Barndoms fuglefyldte Have,

mine Drengedages grønne Strimmel Jord,

hvor bag Elmehegn og Tjørnens lave

nysudsprungne Hæk Konvaller gror,



jeg staar paa Vejen lænet mod din Laage

og ser ind i din grønne, lyse Fred,

ind i dit Solskin, dine Skyggekroge,

mens Knopskæl drysser over Vejen ned -



Ak, I Træ'r, som bar min Gynges Tove,

hvor I har løftet Eders grønne Top! -

. . . Skygger ser jeg, tætte som i Skove,

hvor i Sol jeg luged Ukrudt op,



og hvor Græsset sig i Plæne bredte,

fyldt med Fuglestøj og Vingebrus,

som et Kær af Sommersol, der spredte

Lys og Frodighed fra Hæk til Hus,



breder sig en gruslagt Plads til Kroket, -

visnet er min Barndoms side Græs,

og mit Bed, hvor Morgenfru'r sig flokked

gyldent nejende for Vindens Pres. -



. .. Jeg har søgt dig for i Fred at hvile

blot en Time paa min Barndoms Skød,

at min Sjæl en Time kunde smile

drengelykkelig og rosenrød, - -






og du tier, - tyve Aar er rundet,

som en Fremmed fra din Hæk jeg gaar,

hvad du gemte paa af mit er svundet,

- ak, og ældet som jeg selv du staar.


GRAAVEJR



Det skumrer mellem Klitterne; en skyet Dag

er listet over Jorden tyst og tungt,

og én Dag ældet er min Glædes Smil, mit Nag,

ældet en Dag alt, hvad jeg ved af ungt.



Og atter kommer nye Dages stille Flod

og glider langsomt over mig og mit

og dækker med sin bløde Strøm hvert Trin, min Fod

i Gaar i Stiens haarde Sten har slidt.



Og sagte rinder Dag af Dag, og hver en ny

har Død for fattig Glæde fra i Gaar

og føder atter Fryd, som leger ungdomskry,

til Morgendagen den til Jorden slaar.



Jeg hører Marehalmens hvislende Musik,

højt oppe sejler rundt i stille Kreds

en Fugl, og Fuglen stiger, bli'r en ensom Prik,

og intet i den øde Luftørk ses.




AUGUSTAFTEN



Nys gled Maanen bort fra Længen,

men endnu staar Himlen gylden,

og jeg ser hvert Blad paa Hylden

og en Poppel fjernt i Engen,



sorte Blade stille løftet

mod det blide Skær fra Maanen

og i Disens Silkegraanen

Poppeltoppen fjerlet kløftet.



Over mig den dybe Himmel

varligt et Par Stjerner tænder,

aabner som med sarte Hænder

for sin kyske, hvide Vrimmel,



og det mørknes, og det dugges,

og hver Busk med Busk gror sammen,

ude over Bakkekammen

Aftenmaanens Skimmer slukkes;



al Ting slettes, Poplen fjerner

sig i Mørkets, Hegnets Toppe

bli'r en Mur... Men højt deroppe

staar en Himmel fuld af Stjerner.




SEPTEMBERAFTEN



Højt, højt en Stjerne staar!

saa højt som ingen Sinde

en Stjerne jeg saa skinne, -

højt, højt en Stjerne staar!



Saa bleg og ren en Himmel,

saa klar en Skumringsluft,

fyldt af saa dugget Duft, -

saa ren, saa høj en Himmel!



Du lyse Efteraar,

guldstraalende, sølvsmykket,

i Perlestrømme dykket,

du Vintrens gyldne Vaar!



Jeg træder i dit Tempel

at ofre i dit Skød

hvert Suk, hver Sjælenød

dræbt i dit lyse Tempel.



Mit Sind sig sksért har vendt

mod Lyset, du udfolder.

- Septemberkvæld! det volder

Stjernen, du højt har tændt!




FØRST I OKTOBER



Det blæser ude,

nu er Regnen kold,

alting grimt og sølvaadt,

Dagen graa og gold.



Under Havens Buske

vaade Tudser glo,

Rosenbedet dukker

sig i vissen Ro,



min Reseda kryber

som en mager Snog,

hvor den nylig svulmed

i sin Solskinskrog,



alle Lindens Blade

vender Vrangen ud,

krænger sig og krølles

for den mindste Slud.



Eneste en enkelt

Stedmoderblomst staar strunk,

blaa og dyb og dunkel

i sin vaade Prunk,



som al Nattens Mørke

i en Blomst blæst ind,

med en enlig Stjernes

Guldgraad paa sin Kind.




EFTERAAR



Jeg sad ved Gribsø en Efteraarsdag

henimod Aften; en støvfin Regn

daled gennem den stille Luft

og lagde sin duggende Aande

hen over Søens Spejl;



langs Bredden stod Skoven i nøgen Ro,

graa og ensom, efteraarsøde,

med filtrede Buske langs Søens Rand

og vaade Stammers stimlende Hjord

ned over Bankerne, vadende tavst

i Sommerens faldne Løv

med Kronernes buklede Rygge

mørke af Ruskregnens Væde.



Søen vugged mod Breddens Muld,

vugged saa varsomt en vissen Kvist,

gynged den ind og flytted den ud

og lagde hos den to visne Blade,

mens inde fra Stammernes stille Øde

et ensomt klagende Suk

drog ud over Søen.

Der stod for min Sjæl den Efteraarsaften

et eneste Billed - Døden.



Larmløs, kølig, en støvfin Regn,

der daler gennem den klamme Luft

og lægger sin duggende Aande

over en stilnet Sø,






mens Skoven, efteraarsøde,

ruger i evig Skumring

rundt om det sovende Vand.


VINTERAFTEN



Bag Horisontens bjærgblaa Skyer

gaar Vintersolen stille ned

og slukker i en Skyskakt ud sin Fakkel,

og Himlen gløder som et fjernt

med Stjernetinder fjeldet Tabernakel.



Foran mig synker Landet bort

i Aftnens Dis, der klam og graa

sig lejrer lavt hen over Hegn og Grøfter;

langt ude i det stille Land

sin Silhuet en Landsbykirke løfter.



Og Himlens Røde falmer fjernt,

og blege Stjerner gnistrer frem,

og alle Agres Farver sortner stille;

det sidste Skær af Dagen dør,

og ensomt rinder Nattens tavse Kilde.




DECEMBERNAT



Jeg skimter gennem Mørket Tag ved Tag,

og under Vinternattens lave Himmel

ser Rækker jeg af sorte Skorstenspiber,

der stift som Støtter Mørkets tunge Lag

med deres brudte Murstenspiller striber.



Saa sort en Nat! Det kolde Mørke staar

i Mur der udenfor mit aabne Vindve,

mens sært det synes mig, som rundt i Gyder

og i hver asfaltdækket Storstadsgaard

kun Sorg paa Sorg i Vintermørket skyder,



Jeg ser det sindigt under Mulmet gro

og kuples til en Skov med sorte Kroner,

der lægger sine tunge, klamme Blade

op mod hver Rude, skyggende til Ro

i evig Tryllesøvn de sidste glade.



Jeg ser saa sært den hele Storstad død,

som Tornerose under Løv begravet,

men ingen Prins, som vove vil at kalde,

som blot en Rift vil flænge i sit Kød,

at denne tunge Blademur kan falde.



Jeg sidder hvileløs og stirrer ud

i dette Mulm, som stakket fjæler over






al Livets Kvide, al dets Lykkeøden, -

og mindes én med Tro paa Livets Gud,

men med en Sjæl bedrøvet indtil Døden.


ENSOM VAAR



Hvert Aar hænder den samme Ting:

Skoven knoppes og staar i Spring,

Livet løber imod din Dør,

som Livet er løbet saa ofte før.



Og er du ung, som det Løv i Brud,

du farer svimmel ad Døren ud;

men har du levet halvanden Snes Aar,

du bliver der, hvor du een Gang staar,



sætter en Blomst eller to paa dit Bord,

ser paa det grønne, som rundt om gror,

ved paa en Prik, hvor det hele bær' hen,

mindes og glædes og mindes igen,



glædes ved Livets bedaarende Pragt,

mindes, hvad alle dets Løfter har bragt,

glædes ved alle Smaafuglenes Sang,

mindes en Tekst af saa stille en Klang,



husker de Længsler, som fløj over Skov,

ved, du maa nøjes og vandre bag Plov,






vandre med Favnen af Skuffelser fuld,

ejer i Sindet dog gammelt Guld,



ser, hvor Livet er stort og rigt,

ved, at det halve deraf er Digt,

glædes ved Digtet og lytter dertil

og tager den Part, som din Skæbne vil.


VILDE KØRVEL



Vilde Kørvel, Grøftens Brudeslør,

som, naar Fandens Mælkebøtter sende

deres Skrædderfrø til Verdens Ende,

hvor de uset fæstnes eller dør,



dækker hvidt i hvidt hver Blomst, der før

lod af Vaarens Solglimmer sig blende

uden Frugtbarhedens Lov at kende,

kysset af et Solstrejf hed og ør,



Grøftens Uskyldsdække, Somrens Sne,

som med kølig Hvidhed skærmer over,

hvad en Vaardag avlede af Ve,



Brudeslør, som intet Vindpust vover

helt at lette, saa det staar at se,

hvad der omkring Roden støvgemt sover!




MISMOD



Hvor er de Veje lange

paa denne lille Jord!

Hvor er de Døre trange,

bag hvilke Hjærtet bor!



Nu blinker alle Sunde,

nu grønner sig hver Vang,

nu fyldes alle Lunde

af Sommersol og Sang - -



Hvad er den Sol, der strømmer

fra Himlens vide Hvælv,

mod den min Sjæl sig drømmer

dybt inde i mig selv!



hvad er de Fuglestemmer,

som kvidrer Dagen lang,

mod hvad mit Hjærte gemmer

af stille Jubelsang!



Jeg gik saa langt og længe,

at se, hvor Solens Skin

stod over Sommerenge

som Solen i mit Sind.



Jeg vandrede saa vide

at saa min Jubels Sæd

et Sted, hvor ingen lide,

hvor aldrig Hjærter græd, -






men evig, evig spandt sig

de Skygger for min Fod,

og aldrig, aldrig vandt jeg

til Jubelsange Mod.



.... Hvor er de Døre trange,

bag hvilke Hjærtet bor!

Hvor er de Veje lange

paa denne lille'Jord!


SKOVEN



Mit Hjærte er en Skov, der dyb og dunkel

staar raslende i Blæst langs Havets Bred,

en Skov, hvis Skygge gemmer ingen Fred.



Hvert Træ i Skoven kupler sig mod Himlen

for paa hvert Blad at fæstne Dagens Guld,

og imod Solen stirrer Bundens Muld.



Men Aftnen bærer Dagens Guld i Bjærge,

og fjernt bag Havet synker Solen ned,

og sort staar Skoven, hver Gang Dagen led.




DET HVIDE HUS



Jeg staar ved Foden af den gule Skrænt

og stirrer paa det hvide Hus deroppe,

der løfter sit Mansardtags mørke Tegl

imellem et Par nøgne Lindes Toppe.



I Vest staar Aftenhimlen klar og kold,

og Markens Raager er mod Skoven fløjne,

og Husets Ruder spejler Himlens Skær

og skinner blankt, som store, blege Øjne.



Det er som disse Rudeøjnes Blik

i ensomt Armod mit i Aftnen søger

og binder det til denne blege Mur,

over hvis Hvidhed ingen Skygge spøger.



Jeg ser en enlig Stjerne gløde gult

fra Himlens Dyb bag Lindekronens Grene,

al Lyd er død med Vinterdagens Sol,

og i den stille Aften er jeg ene,



alene med dit Navn i Sjælen gemt,

du tavse Flygtning fra den store Stimmel,

du Ensomhedens skræmte, syge Barn

med Sindet blegt som Vinteraftnens Himmel;



du, som mig fulgte tavs, naar Solen sank

og Skumringsmørket skjulte Mark og Veje,

mens tung af Mismod, pint af Tvivl din Sjæl

sig vred paa Kunstnerglædens Tidselleje.






Det er dit Blik, hvormed de Ruder ser,

det er din Sjæl, der rejser sig derinde

bag Muren i det øde, hvide Hus

paa Skrænten mellem nøgne, visne Linde.



Og Himlen mørknes over Tagets Tegl,

og Stjernen gul bag Lindens Krone brænder, -

det er, som drog mig mod det øde Hus

to skælvende, to feberklamme Hænder.


ANGST



Der sidder paa min Læbe, hvor jeg stedes,

et Ord i Stodderdragt, et Ord i Pjalter,

et Ord som hungrer, naar jeg dybest glædes,

en sjælsyg Flygtning fra et mulmskjult Alter.



Og hvor jeg vender mig, og hvad jeg handler

mod den, jeg elsker, og mod den, jeg hader,

aldrig dets blege Rædsel sig forvandler,

aldrig dets Mareblik min Sjæl forlader.



Og dybest stirrer det, og hedest beder

dets Bleghed, hver Gang Dagens Lyde tier,

og, hvad jeg øved, samler sig og leder

min Sjæl til Doms ad nattestille Stier.






Da er det, som om alt i Natten græder,

mens Mørkets Klosterfred om alt sig hvælver,

da sønderriver Sjælen sine Klæder,

da hvisker jeg: Barmhjærtighed! og skælver.


RETFÆRDIGHED



Hvad er Retfærdighed?

Du og jeg, som nu er Fjender,

finder begge to,

- hver for sig -

at vi har Ret.



Jegfornemmer min

saa dybt, at jeg paakalder

Gud i Himlen

som en Trøst

i min hjælpeløse Nød;



dufornemmer din

saa hedt, at du maa sky mig

som en Varulv,

der har bidt

dig i dit Hjærte.



Begge er vi blevet

pludselig saa uformodet ene






og saa stolte

og saa stærke

i vor Ensomhed,



finder - hver for sig -

at vi slæber paa en Byrde,

hvis uhyre Vægt

Gud alene

kan forstaa,



og i Dybet

af vor Sjæl rejser sig en Vælde,

som forlener os

- hver for sig -

med Martyriets Storhed.



Slaa op i Loven!

ryst den alvidende Filosofi

og den trøstende

Menneskekundskab!

korn med Voldgift!



Ak! den siger,

at vi begge har Ret,

naar vi tager

Fornuften fangen

og deler lige!



Det er Retfærdigheden!

lade to Størrelser æde hinanden






til Luft,

saa der intet

er at slaas om.



Lad os beholde

- hver for sig - vor krænkede Ret

og slide dens Purpur

med aldrig falmende

Kongemine!



Menneskene

er Fjender fra Fødslen,

kan smelte sammen

en Stund i Venskab

eller Elskov.

En Dag staar de

hver for sig, som en og en,

er som Stene,

der støder sammen

og spruder Gnister,



som Meteorer,

der fanges af en fremmed Atmosfære

og skyder glødende

sig Vej

i Raseri for at fri sig.



Retfærdighed mellem to Mennesker!

Cirkelens Kvadratur,






som kun den enfoldige

bilder sig ind

at kunne løse!



Lad os mødes som Fjender,

som Plus og Minus, som Sol og Frost!

Begge har vi Ret!

fordi vi begge

glædes og lider!


ENSOM



Jeg stemmer frem mig gennem Nat og Blæst,

bort fra hvert Blik, som mine Veje følger,

alene, fri, en Flygtning fra en Fest,

hvor Lykken sank i Sorg og Mismods Bølger.



Mit Sind er sygt af Leg med Ord og Drømme,

led af at lefle med et Hjærtes Kval,

jeg længes ud, hvor alle Kilder strømme

med Ungdomsmodet, som mit Tungsind stjal.



Og jeg gaar frem i Nattens tætte Mørke,

frem hvor den tunge Blæst omkring mig staar

og fejer regnkold over Sjælens Tørke

og stryger lindrende om alle Saar.






Og dér, alene i den vide Nat,

langt fra hver Ven, hvert Hjem, hver ovnlun Celle,

jeg løfter skælvende min tabte Skat,

min første Ungdoms frie, stolte Vælde.



Og Natten suser om mig, dyb og stor,

jeg ved ej Ven, ej Hjem, - min Sjæl er ene,

og paa min Læbe brænder Lykkens Ord,

og i mit Hjærte løves Livets Grene.


STJERNER



De fine Elmekroner

sig imod Himlen tegner

som sorte Silkedoner,

hvor fangne Stjerner blegner.



Men kommer Nattemulmet

og snører Donen sammen,

hver Stjerneglød, som ulmed,

slaar ud i frigjort Flammen,



som var hver en et Hjærte

forgjort af Livets Jammer

- og midt i al sin Smerte

et solfyldt Blomsterkammer.




NORDSJÆLLAND



Store Skove, grønne Sletter,

mellem Skovene smaa Byer

skinnende som lyse Skyer,

der den dunkle Himmel pletter,



og som stærke Stjerneflammer,

der ved Skyens Rande straaler;

hist og her et Slot, der maaler

sine Spir med Skovens Stammer.



Naar en Sommeraften Dagen

daaner hen, som kvalt i Roser,

og de gamle, dybe Moser

spinder deres Taagelagen,



og de store Skove blunder,

og hver skovklædt Bakkes Linjer

som et Bjærg, der bærer Pinjer,

sort sig under Himlen runder,



stiger fra de dunkle Skove

Sus, der vemodigt forliser

som et Nyn af Folkeviser

om den skumringsblege Tove,



om den hellige Helene

og om Hørsholms arme Dronning,

der drak Døden i den Honning,

Elskov hang paa Rosens Grene.






Nordsjælland med dine Skove,

dine Bakkedrag og Enge,

hvor paa side Blomstersenge

sødt de Sommernætter sove,



gennem Smil og Sol og Smerte

bar du Livets Rosensmykke, -

dybt i dine Skoves Skygge

bløder Danmarks Elskerhjærte.


FREDERIKSBORG



Paa Byens Torv laa Dug,

den lille Købstad skinned

saa frisk og morgensmuk

med Duft som bleget Linned;



højt paa et solrødt Tag

en Murer stod og kitted

et gammelt Skorstensvrag

og fløjtede og hvidted;



ned over Gaden sprang

en Kat paa hvide Sokker,

og trindt i Byen klang

de Brødbutikkers Klokker.






Dér stod med taarnbygt Port

og Solskin paa Façaden

saa stille og saa stort

det gamle Slot bag Staden.



Sin røde Buefod

den krumme Murbro spejled

i Vandets grønne Flod,

hvor visne Blade sejled,



og over Murens Rødt

og Gaardens jærngraa Stene

faldt Dagens Lys saa blødt,

saa lydforladt alene.



Jeg hørte Uret slaa

hen over Skovens Kroner

og Klokkespillet gaa

med skingre Salmetoner.



Fra hver en stenfast Krog

den tunge Salmeklagen

aarhundredgammel slog

sit Ekko gennem Dagen;



hver Klang i irret Pragt

slog imod Gaardens Flise,

som sang en ensom Vagt

saa drøvelig en Vise,








som sang det gamle Slot

saa oldinglydt alene, -

som klang hvert Fodtrin, traadt

engang paa disse Stene.



Brobuens dybe Hvalv

den lyse Høstsol fyldte,

det grønne Vand, som skjalv,

i Skjoldkreds den forgyldte,



og højt, hvor Taarnet steg

med Himlen vidt om Tinde,

de sorte Raager skreg

mod Breddens gule Linde.



Jeg traadte over Bro,

- saa underligt mig stemte

den Højenloftets Ro,

som disse Mure gemte;



jeg stod i Slottets Gang,

i de forladte Sale

og saa paa Sværd, der hang

som stift forstummet Tale,



og saa paa Seng og Bord,

og mangen snirklet Kiste,

et stille, kneblet Kor

fra Tider, som forliste.






Den Høstsol faldt saa lyst

igennem de smaa Ruder,

faldt paa en Rustnings Bryst

og paa en Løjbænks Puder



og bredte sig saa langt,

som Sal bag Sal jeg skimted,

saa alle Gulve blankt

som Morgendamme glimted,



og alting stod saa lyst

som Guld, der nys blev drevet,

endda der var saa tyst

og Dagen ene leved,



og alting stod saa blødt

som Liv, der ligger Larve,

endda det alt var dødt,

kun Træ og falmet Farve.



Der hang et krøllet Baand

omkring et Sværdgreb vundet

en Sløjfe, som en Haand

engang forlængst fik bundet;



der stod en Stol, hvis Arm

sig som én Øgle buged,

en Stol, hvis Arm i Harm

en Haand engang har knuget,






et Hynde, mod hvis Skind,

der skrumped graat og støvet,

engang en blodhed Kind

har presset sig bedrøvet,



en Seng, hvis Himmelhang

paa Snirkelsøjler hviled,

imod hvis Sir engang

et Øjepar har smilet;



paa Væggene et Flor

af Billeder hang malet,

som én Gang hørte Ord

i Sorg og Lykke taled,



et Instrument, hvis Klang

saa lang en Stund har tiet,

og i hvis Brus engang

al Vemod fløj befriet.



Og der var tyst og svalt

i Slottets dybe Sale,

alt, hvad jeg saa, stod malt

som Dug i fjerne Dale,



som naar i gyldent Tog

ved Nat de Stjerner spille

og taler Livets Sprog,

trods alt er tavst og stille.




STEMMER



Den ene: Saadan blev Livet givet,

at faar du for megen Glæde,

maa du til andre i samme Stund,

at ogsaa de kunne æde.



Og stænger du Gaard og Stue,

fordi din Sorg blev for stor,

den tiende Time rider du ud,

hvor du ved, Mennesker bor.



Hvem kan bære sin Lykke,

hvem kan magte sin Sorg?

Lykken, den maa du dele

og tage din Trøst paa Borg.



Saa stort er Livet, at ingen

tør kalde det ringeste sit,

... din Sorg, din Glæde - et Hovslag

iblandt ti Tusinders Ridt.



Den anden: Saa fattigt er Livet,

saa kummerligt smaat,

at ikke du ejer

et Trin, du har traadt,



at har du blot nævnet

et Ord; som var dit,

før Aften har Tusinder

gjort det til sit.






Din Lykke, den maatte

til Torvet vandre,

din Sorg, dit bedste,

gav du de andre.



Hvader saa dig,

du, som var én?

- et tusindsplintret

Dryp under Gren!



Den ene: Ak nej, thi derfor

er Livet stort:

Det fylder saa lidet,

hvad du har gjort!



Men er det lidt kun,

et hvirvlet Frø,

det er dog dit

og kan aldrig dø.



Eg og Stene

bygger et Hus,

ingensteds bindes

din Tankes Sus,



duer i den

som Fluens Surren

i Vejens Solstøv

om Grøfteburren.






Den anden: Har Livet kysset

din blege Mund,

du bliver et Støvfnug

i samme Stund.



Din Fryd, som aksled

dig Kongekaaben,

din Sorg, som drypped

dig Edderdraaben,



det, hvorpaa du

i hele Vrimlen

kendte din Plads

som Stjerne paa Himlen,



kun et Pust

i en vissen Skov,

kun et Bytte

for andres Rov.



Den ene: Andre, andre - aa Herregud!

Det er det store, det eneste Bud:



Tal om det, som volder dig Nag,

og du har talet din Næstes Sag;



tal om det, som volder dig Fest,

og du har alle, som lever, til Gæst.






Det er Livet: at være en

og bære Hundredfold Sne paa Gren,



at være en - og sprede omkring

Knopskæl fra tusinde Blade i Spring.


INGEBORG


I



Lykken i min Sjæl!

Lykken er dit Billed

langs mit Levneds Veje

mellem Blomster stillet,



rejst paa Bjærgekam,

rejst i dunkle Dale,

- maler jeg dit Billed,

maa jeg Lykken male.



Underlig er Lykken -

tit en Sol, der bygger

Flammebro fra Himlen

ned blandt Jordens Skygger,



tit en Sol blandt Skyer,

ikke til at finde,

sidder dog og lyser

fjernt bag Bjærgetinde,







ligger som et Frøkorn

i den mørke Muld,

gemmer, skjult, en Verden

af smaa Blomster fuld.



Ak, saa dybt er fæstet

Lykkens Moderfrø,

kan ej, én Gang saaet.

visne bort og dø,



lever, om end Natten

spandt de Blomster ind,

- lever, som dit Billed

lever i mit Sind.


II



Det er ej dine Hænder,

dit Haar, som jeg gad tegne

mit Blik sig stille vender

imod helt andre Egne.



Jeg ser saa lys en Slette,

jeg ser saa tæt en Lund,

dér gaar din Sjæl at flette

i Krans hver levet Stund,



der gaar din Sjæl at sanke

i Sum, hvad Livet bragte,

saa mangen bitter Tanke,

som det gør ondt at magte,







saa mange stolte Stunder

i Livets Kongsgaard levet,

saa mangt et Lykkeunder,

som fattigt Støv er blevet;



der gaar din Sjæl at hæve,

hvad Dagen spandt med Purpurtraad,

der gaar din Sjæl at væve

til Solsærk Nattens Taagegraad,



og al min Sjæl gaar frem mod din

saa ung og lys som Livets Gud

og spinder om dig Solens Lin

og stryger evig Natten ud.


III



Du kommer til mig og spørger

om det, som du ikke fatter,

og jeg svarer dig ud fra min Viden,

og du kommer og spørger mig atter:



Hvorfor er vi Mennesker usle,

hvorfor er I Mænd saa smaa,

hvorfor maa alle de svigte,

som jeg trode saa inderligt paa?



Hvorfor dør deres Hjærte og Hjerne

saa hastig som Dugfald for Sol,

hvorfor styrter de fattigt i Støvet

deres Ungdoms kongelige Stol?







Og jeg ser i dine Øjne en Jammer

saa dyb som Livsens Forlis,

og jeg ser i dit Øje en Stolthed,

hvid som Snefjældes Is;



Jeg ser i dit Øje dit Hjærte

stirre mod de højeste Bjærge,

og jeg glemmer de hule Dale

og alle de krybende Dværge.


IV



Nu brister i alle de Kløfter,

som fured og sprængte mit Sind,

Alverdens fagreste Blomster

for Sommerens sagte Vind.



Thi to, som elsker hinanden,

kan volde hinanden mer' ondt

end alle de argeste Fjender,

som hævner sig Jorden rundt;



og to, som elsker hinanden,

kan læge de ondeste Saar

blot ved at se paa hinanden

og glatte hinandens Haar.



V

Jeg var Barn den Gang, jeg vandt dig,

du var Barn som jeg,

begge drømte vi at danse

hen ad Livets Vej.







Ak, den Haand, som nu jeg holder,

byder ikke op til Dans,

og min egen fletter ikke

længer Blad og Blomst i Krans.



Og det Blik, som nu jeg møder,

praler ej med Vaar,

sænker sig i mit saa stille

som omkring min Haand dit Haar.



... Men den Haand, som jeg nu holder,

er saa stærk og fast,

og min egen haard og barket

af de Greb, som brast.


VI



Lykken mellem to Mennesker

er hverken Hu! eller Hej!

snarest er den et ensomt Græs,

der grønnes paa stenet Vej.



Lykken mellem to Mennesker

er hverken Kys eller Klap,

snarest er den et Skumringssus,

der aander, hvor Solen slap.



Lykken mellem to Mennesker

er som den dunkle Nat,

stille, men med de tusinde,

tavse Stjerner besat.




MIN MODER


I



Nu er det just den favre Tid,

du havde kær, du Sommersind!

Syringen blomstrer skær og blid,

den sidste Frugtblomst daler hvid

i Edderkoppens første Spind.



Jeg sanked i det lyse Hegn

til Krans dig Løv og Gran i Skud,

mens Solen tegned Vaarens Tegn

om Nattergalens Trilleregn,

og Gøgen gol sin Elskov ud.



Jeg tænkte paa hver Stund, jeg saa

som Barn din Lykke staa i Flor,

jeg hørte Gøgens Kukken gaa

og Nattergalens Trille slaa

imod mig som din Glædes Ord.



Jeg drømte, du var ikke død,

du, Moder, var hos mig, din Søn,

jeg blev om Kind saa barnerød,

og til din Krans en Kvist jeg brød

saa foraarsfrisk, saa foraarsgrøn.


II



Mit Liv er vokset fra dig længst,

det løber fort, og dit randt ud,







det er saa længe siden

minTanke bardinTankes Skrud.



Men vandred min sin egen Vej

og havde alt for liden Ro

til helt paa din at bie,

jeg følte din dybt i mig gro.



Og hvad vi aldrig talte om,

hvad paa min Vej jeg ensom led,

det dulmer du, nu du er død,

- fordi jeg tror, du alting ved.



Og om hvert Saar, jeg bærer med,

og som for dig jeg dybt har gemt,

jeg føler nu din Moderhaand

mildt som om Barnets Bistik stemt.


III



Nu, Moder,hvordu stedes,

Gud lad dit Hjærte glædes

saa inderligt, saa moderhuldt,

som da af Lykke det stod fuldt!



Jeg voksed fra din Moderfavn,

jeg vandt mig selv et Fadernavn,

ak, Moder nu, du ligger død,

jeg græder som et Barn i Nød.







Jeg var din førstefødte Dreng,

min Sjæl din egens første Streng,

og naar du græd, og naar du lo,

da lo og græd vi begge to.



Det er saa milde Minder,

der til dit Skød mig binder,

saa milde, at jeg først forstaar,

nu, du er død, forgik min Vaar.



Nu klapper jeg din kolde Kind,

nu sover dybt dit Modersind,

jeg kan dig ikke vække,

kun ømt din Pande dække.



Men hvad jeg vandt i Lykkens Stund,

hvert Glædesglimt, hvert Smil om Mund,

jeg sanker dem langs Livets Vej

og giver alle dem til dig.



O, Moder, tag dem alle med,

bevar hvert et i Sønnested,

da ved jeg, du vil glædes

evigt, hvor du saa stedes.



Og ser du mig og er mig nær

o Moder, lad i al min Færd

mit Hjærte stille bløde

saa mildt, som da du døde.





IV



Nu synker Sommerdagens Sol,

og Høduft stiger fra Stænge,

Vandmøllen brummer sin sagte Sang

vidt over slagne Enge.



Jeg ser dig sidde paa din Bænk

og lytte til Duernes Kurren

og drømme din Lykkes beskedne Drøm

til Møllehjulenes Surren.



Mild og stille som Aftnens Fred

glædes du uden Lige,

aldrig vil skærere Fryd end din

mod Sommerhimmelen stige.



Storken deroppe, som højt i Kreds

blandt kvidrende Svaler sejler,

Hylden ved Broen, hvis Blomstersne

den blanke Mølledam spejler,



Køernes Brølen langt ude i Eng,

Ændernes Rappen i Dammen,

Solnedgang, Sommer, Lyksalighed

spinder dit Hjærteslag sammen.



. . . Og gaar min Vej forbi en Eng,

hvor Høet staar i Stakke,

og synker Sommerdagens Sol

ned bag en Kløverbakke,







da fyldes jeg som du af Fryd,

da er vi atter sammen, -

jeg ser dig sidde paa din Bænk,

min Mor, ved Mølledammen.


V



Du elskede den stille Sang,

. . . min Arv fra dig er bleven

en Drømmers aldrig vegne Hang

til larmløs, ensom Leven.



Som du jeg graver tavs mig ned

i Glæden som i Sorgen

og elsker Solnedgangens Fred

fremfor den kaade Morgen.



Hver Gang en Soldag gaar til Ro

og Aftenklokken ringer,

dens Nynnen til mit stille Bo

dig, Moder, atter bringer.



Tog Døden om din Moderhaand

midt i den lyse Sommer,

til mig din milde Moderaand

hver Sommeraften kommer.


VI



Det er saa tungt at tænke,

hvor lidet jeg fik lønnet dig

for, hvad dit Moderhjærte

glad vidste mig at skænke.







Og staar jeg ved din friske Grav,

saa nær dig og saa iskoldt fjern,

og prøver paa at takke

i Stilhed dig for, hvad du gav,



da fryser mine Tanker

i ensom, bitter Fattigdom,

min Tak er kun lidt Blomster,

jeg dig ved Vejen sanker.



Og hvad er Blomster nu for dig,

som havde alle Blomster kær,

hvad er for dig din egen Søn,

hvad er de Blomster, hvad er jeg - -

VII

Min Færd kan gaa saa vide,

den hele Verden rundt,

mit Liv kan stille glide

her ved min Haves blide

beskedne Blomsterbundt,



jeg skal dig aldrig møde,

jeg skal dig aldrig se,

du sover blandt de døde,

ser ej min Glædes Grøde,

ser ej mit Tungsinds Ve.



Du, som mig gladest mødte,

naar Skæbnen var mig god,







hvis Hjærte hedest blødte,

naar Lykken mig forstødte

og slog i Knæ mit Mod.



Nu sidder jeg alene

med Mindet paa mit Fang,

og rundt fra Havens Grene

slaar mod mig Somrens rene

sollyse Fuglesang.



Og jeg skal leve Livet,

som du har levet dit,

og jeg vil leve Livet,

fordi det blev mig givet

at leve dit i mit.



Saa længe somjegæder

af Menneskenes Brød,

saa længe somjegtræder

min Sti og Solen glæder

min Sjæl, erduej død.



Det er den bitre Viden,

som følger mig paa Vej,

at naarjegslutter Striden,

træt af min Fryd, min Liden,

dør evig du med mig,



at som et Blink paa Kæret,

et flygtigt Solskinsspil,







skal alt, hvadduhar været,

staa vejret hen, fortæret,

som var du aldrig til.


NIELS V. DORPH

Paa hans Bryllupsdag 2. Juni 1900.

Jeg ligger paa en aaben Plet i Skoven,

en lille Grønning mellem lyse Bøge,

paa Bunden af et Solhav, i hvis Dybder

der kurrer Skovduer og kukker Gøge.



Rundt om i Græsset staar smaa Tusindfryd

som hvide Dryp fra Himlens hvide Skyer,

og inde omkring Birkens Jomfrufod

Smørblomstens lille Sol i Skyggen gryer.



Og det er dig, jeg tænker paa, min Ven,

og det er, som var du og dit til Stede,

som var den Sol, der fylder denne Plet,

dig selv, din Lykke, al din lyse Glæde.



Jeg har en Tak at bringe dig i Dag,

thi jeg vil mindes dette Foraar længe,

da, hvor jeg gik, jeg saa din Lykkes Skær

ind under Skov, ud over Sø og Enge.






Ak, Skov og Sø og Eng er døde Ting,

men ved man Lykken levende derude,

da har den mindste mellem Markens Blomster

et Evighedens Under at bebude.



Hav Tak, - lev lykkelig, - - nu lider Dagen,

og Skyggerne om denne Plet sig lukker,

Solsorten fløjter blandt de dybe Graner,

og lønligt Gøgen kukker - kukker - kukker -


SIGBJØRN OBSTFELDER



Jeg elsker Maanen.

Naar det er mod Aften, stiger den saa blank,

men naar Midnat kommer med sin bløde Graanen,

staar den som en Sølvbaad, der i Natten sank;



blegnende den lyser

som et sælsomt Skib, der byggedes af Glar,

bag hvis sprøde Skal en Drøm i Natten fryser

som en Blomst, en Have sent mod Vinter bar.



Men de blege Drømme,

som jeg saa bag Nattens vinterkolde Dis,

var mig tidt som Glimt af lyse Strømme,

der mod Morgen smelter Nattens Is.






Underlige Sværmer!

Sjæl i Himles Dis som Nattens Maane!

skælvende mit Hjærte dit sig nærmer.

- Ven, hvis Morgen aldrig skulde blaane.


EMIL POULSEN

4. Novbr. 1900.

Nu synker Solen bag de røde Skove,

og klar og kølig falder Aftnen paa,

de gyldne Kroner, som i Dagen flammed,

i stille Højhed under Himlen staa.



Det er, som saa din Kunst jeg i dens Hjærte,

dens stolte Løvpragt og dens svale Ro,

en Skov af Bøge og en Høstkvælds Himmel,

hvor Stjernerne i dugklar Renhed gro.


TUE BENTSØNS VISER




Tag Vinen væk,

du dumme Dreng,

og knyt paa Liren

den sprungne Streng,



og læg den her,

men hug den haardt,

saa Støvet hvirvler

fra Kassen bort,







- den holder,

det har ingen Nød,

den slap med Helsen

fra værre Stød;



og stæng saa Døren,

hug den med Hæl!

- Nu bjæffer min arge,

forgjorte Sjæl!

I

Nu lakker det mod Aften,

- Kling, Klunk! det vardenGang!

Og saadan begyndte Visen,

da sidste Gang vi sang.



Du kummerlige Lire,

trofaste lille Fæ,

som tror, vi stadig sidder

bag samme Rosentræ!



Nej, Roserne de visnede,

og Bladene fløj bort,

- men den, som har et Rosentræ,

maa døje den Slags Tort!



Og den, som . .. Ak, I Strenge!

Nej, lille Lire, le!

- det er saa lidt at kævles om

saa dagligdags at se.





II



Nej, Fingrene er stive

og Neglene som Staal!

- hvad laver vi for skurrende

Helvedes Skraal!



. . . Hun sad under Rosen

med Kinden mod min!

den Aften bar Jorden

sit Paradislin.



Hun sænked sit Hoved,

jeg greb om hendes Lænd,

det var, som fløj tusind

Aarhundreder hen!



. .. Tvi! - skurrende Lire

nu drømmer du stygt!

Plager dig Fanden,

- du sov jo saa trygt!


III



Sov sødt, lille Lire,

det er det, du skal.

Alle de, som vaagner,

staar saa stygt for Fald.



Bar hun ikke Blomster

i sin hvide Haand,

bandt sig under Hjærtet

stærke Silkebaand,







at det lille Hjærte

skulde bo saa trygt,

altid drømme roligt,

aldrig drømme stygt.



Men de Satans Bændler

var af Silke kun,

sprang, da det smaa Hjærte

tog sit første Blund.


IV



Husker du den lille Fod,

naar hun drog af sine Sko

og bad mig bære hende

- bærehendetil Ro!



Husker du den lille Mund,

som kyssede mit Haar

og bad mig leve mange

- leve mange, mange Aar!



Leve - haa! - det har jeg gjort

i mange, mange Aar,

og mangen Jomfru kyssede

og kyssede mit Haar.



Aldrig leved jeg en Dag

saa ellevild som den,

da hun forsvandt og aldrig

- og aldrig kom igen.







Æselstøjte, Stoddertøs!

hvor havde jeg min Kniv?

. . . Lille hvide Due,

- hvide Due! mit Liv!


V



Men det var her i Salen,

og her har du boet,

dér henne ved Gluggen

har du Silketrævl snoet.



Der laa saa megen Silke

paa Gulvet og flød,

og jeg laa og sanked

og bar til dit Skød,



og du slog dine Hænder

blødt om mine Kinder

og hvisked om de Timer,

som aldrig forsvinder.



Aldrig! . . . Aa, du rige,

som vidste, hvad du stjal!

- hvor er der nu en Silketrævl

i hele denne Sal?


VI



Min Kniv var borte,

men Pisken tog jeg,

og stolte Strimer

om Lænd jeg slog dig!







Det var, som Djævlen

om Skaftet greb,

hvert Hvin af Snærten

som Storme peb!



Og du - du hyled

og jog af Gaard!

. . . som de smaa Blomster

mod Efteraar.


VII



Siden - siden - -

- Aa, Herregud!

. .. Nej, Tiden jævner

slet intet ud!



Lire, vi sidder

den Dag i Dag

og klukker og kurrer

som Duer paa Tag.



Hvor er hun henne,

Lire, du smaa?

- ak! - og hvormed

skal Dagene gaa?


VIII



De skal gaa

med det, de gik,

Spil og Svir

og Kævl og Drik!







De skal gaa

- skal gaa - skal gaa - -

intet andet

- gaa, blot gaa!



Hvert et jammerligt.

Sekund

gør som hede

Helved ondt,



hvert et Øjeblik

i Ro

er som Spydsod

under Sko,



og man bliver

tung paa Taa!

... De skal gaa

- skal gaa - skal gaa!


IX



Dreng! elsk tyve tusind

hellere end en,

- én alene volder

Hjærtet ussel Mén,



én alene volder,

du faar aldrig Fred,

- har du tyve tusind,

hænger en vel ved.







Elsker du en anden

end den Mø, du vandt,

saa sæt stolt hos Fanden

dig og dit i Pant!



Løber hun, du elsked,

med en fremmed Knægt,

derpaa ligger ikke

mellem Mandfolk Vægt.



Kom og laan min Lire,

den er klog som faa,

hvisker det, du aldrig

selv tør tænke paa.


AARHUNDREDSKIFTE



Nyt Aarhundred -

ja, hvad vil det sige?

Fattig bliver fattig,

rig den rige,



Kærlighed den samme,

Ondskab ligervis,

Sjæle til at købe

for den samme Pris,






aabne Sommervande,

velkendt Vinteris,

alle Vaarens Blomster

som i Paradis,



Daarskab, Gøgl og Dumhed

i den samme Kurs,

Lykken lettest vunden

ved en Sjæls Konkurs.



Ellers taler alle

om en Evighed,

- kommer Hundredtallet,

gaar hvert Fnug i Skred;



Tvivl, som var begrundet,

bliver vaaset Haab,

stille, afgjort Vished

sindssygt, graadigt Raab.



Som om ikke Livet

blev det samme Spil,

om saa Almanakken

faar en Sekel til!



Hvad skal vel forandres?

Et Par Taltegn blot.

De, som lever, lever

fort i stort og smaat.






Skab en anden Klode,

skab de nye Sjæle -

de, som er, vil evig

bruge samme Mæle,



kives, elske, hade,

sejre eller dø.

. . . Nye Sekler - evig

hver Vaar samme Frø.


SMAAVERS




Naar Arbejdsevnen ebber,

og Tiden langsomt rinder,

smaa Sandheder, smaa pæne Ting

sig borgerligt indfinder,



omtrent som efter heftig Regn

ensomme Draaber falder,

gør ingen Skade, ingen Gavn,

blot løsner sig og falder.


I



Der er saa besk en Sødme

i det at slaas for egen Tro,

der er saa besk en Sødme

i det at gemme sig i Ro.







Slaa til og strid med Liv og Lyst,

. . . der strømmer midt i hedest Dyst

en Duft om dine Sanser,

en Duft af fuglefyldte Hegn,

en Duft af Sol og Muld og Regn,

som gør, at led du standser

al Strid og drager tyst af Sted

at vinde for din Sjæl lidt Fred.



Byg Hus i Fredens Urtegaard,

... et skyhøjt Træ derinde staar

med Løv i rastløst Dirren,

dets Grene peger viden ud,

dets Susen bærer Bud paa Bud

om Kamp og Vaabenklirren

og lokker dig paany af Sted

og volder, du faar aldrig Fred!


II



Omkring paa alle Veje

gaar Mennesker og skændes;

at Jorden er beboet

paa Kævlets Klapren kendes,



paa dette rappe Ekko,

som efter Jorden drager,

som skreg fra alle Skove

en evig Hær af Krager.



Kun paa de store Have

en Smule Stilhed vugger,







som ind i Kævlets Ekko

tungsindigt evig sukker.


III



Jeg ved, at Verden er en Gaard,

hvor blandt det andet Ros

Gaardskarl og Kok til deres Død

om Herredømmet slaas.



Forlængst jeg løb fra deres Strid,

i Ensomhed mit Hjærte bor

og glædes ved og lever med

hver den, det saa som stor.


IV



Een Ting maa man kunne:

løfte sine Drømme

højt op over Livets

lede Mudderstrømme,



lære koldt, at intet

gaar som helst man vilde,

plumret munder alt, der

sprang som renest Kilde.



Rent ereetalene,

Vældet, dybt begravet!

- Ve hver den, som stoler

paa dets Løb mod Havet!





V



Saa er Menneskenes Lod:

prise Havets vilde Brod,

hige mod den lyse Sol,

frydes ved en Martsviol,



øjne Livets store Drag,

vove Dyst og vinde Slag,

for en Dag at sidde stum

med en Stodders usle Sum.


VI



Om nogen spørger dig:

Er du lykkelig?

- da svar ham ikke.

Svarer du ja, praler du,

svarer du nej, maa du væmmes!

Lykke - Ulykke - -

Tag din Skæbne,

den er dig selv,

din Vilje,

dit Hjærte,

din Sjæl.

Gennem hvad du evned,

alene din Lykke bestemmes.


VII



Nye Tider, nye Taaber,

Ungdom, som Alverden haaber,

snakker op og stormer Tinder,

- Fremskridtshelte, som forsvinder.







Frihed, Fremskridt, - kun en Vise,

der blev digtetdemtil Lise,

som fik Troen paa Mirakler

i en Verden fuld af Stakler.


VIII



Lærken synger den hele Dag,

og Gøgen kukker iblandt,

- det hænder imellem det bitreste Sind

at frydes ved Fugletant.



Nattergalen har tusinde Kluk,

og Stæren sit jublende Næb,

- der er en Krog, hvor en Edderkop

har trukket sit støvede Slæb.



Lærken er sikkert lykkelig

og trøstig hver Nattergal.

... Dø i Stilhed, du stakkels Kim,

hvis Sol et Spindelvæv stjal!


IX



Undertiden gaar éns Liv i Staa,

intet lykkes .. . Natten falder paa.



Fra dit Hjærte drypper intet Blod,

Sand og Sand kun skriger om din Fod,



hvad du griber efter, flyder hen,

hvad du tænker, slipper du igen,







fattig er du midt i Overflod,

ensom Flygtning, trods dit store Mod.



Skønt du synes, du ser Gaader løst,

skønt du Livets Kilde dybt har øst,



bider Vanmagt som en Ulv dit Bryst,

Spottenene er dig karrig Trøst.



Spot, hvor helst af Lykke du blev gal,

- Narrens Spot i Livets Kongesal.


X



Hvad er Kunst vel?

Folk paastaar saa ofte,

Kunst er lavet, sammenflikket Værk,

Uld, men farvet, en broderet Kofte,



tror den Paahit,

Snik og Snak, som findes

malt i Billed, brygget til en Bog,

medens Livet ligetil og kunstløst spindes.



Er det Kunst mon?

Jeg ved, Kunsten fødes

der, hvor Sindet som en furet Strand

med Naturens Hav af Lyd og Farve mødes,



saa det evigt

som en Sandbred mærkes

fint, storlinjet, alt som Brodets Slag

synker hen i Suk eller forstærkes.







Kunst er Sjælen,

der som Havet rummer

Millioner Draaber uden Tal,

der en Dag i Blæst mod Stranden skummer.



Liv er evigt,

fylder gamle Forme

som Naturen med dens Nat og Dag,

dens forsagte Fred og vrede Storme.


XI



Det er saa liflig Hvile

iblandt at lytte stille

til kvindesungne Sange

om Sol og gyldne Spange

og Skovens vævre Kilde,



om Livets lyse Længsel

og Hjærtets unge Kvide,

enfoldige smaa Sange,

hvis Ord er muntre, bange

og alle sammen blide.


XII



Tusind Glæder rummer Livet,

tusind Glæder!

én blev givet

Guld fra Fødslen,

én forgaar i gylden Ødslen,







én blev givet Fryd at finde

ved at se

morgenblank en Draabe skinne

i et Liljebægers Sne!



Én alene pines ledest,

én alene glædes hedest,

den, som ser i sortest Nat

Stjerner over Jorden sat,



den, som kan af arme Stunder

skabe sig et Blomsterunder,

den, hvis Vaardrøm aldrig svigter,

- den, som digter.


XIII



Jeg sad med Lykkens Guld i Fang,

da hørte jeg saa trist en Sang.



Jeg lytted, hvor jeg sad fuldglad,

men der sang ingen Fugl bag Blad.



Da faldt mig Lykkens Guld af Skød,

thi i mit Hjærte Sangen lød.



Det var min egen Skæbnes Sang,

- nu synger jeg den Dagen lang.




SKOLESANGE

Ved Aarsafslutningen i Slomanns Skole.
I



Lykke-Leg og Drømme-Døsen

varer stakket Tid,

Kamp er Livets gamle Løsen,

aldrig stillet Strid;

vil din Vej du holde aaben,

maa du vinde dig et Vaaben, -

bedste Vaaben under Striden

vinder dig din Viden!



Om din Kamp dig bringer Sejr,

om du lider Tab

gælder lidet, blot du ejer

Tankens Adelskab;

Gods og Guld kan Verden fælde,

intet døder Tankens Vælde!

blev i Grave Slægter stængte,

lever hvad de tænkte!



Lær at hilse bag hvert bleget

Ord paa din Reol

Mennesker, som leved, leged,

saa den samme Sol,

Mennesker, som rydded, hegned,

Mennesker, som stred og segned,

drog hver Dag med Haab i Møde,

græd for deres døde.







Lær af døde Slægters Sliden

eget Arbejds Værd!

smed, hvad selv du vandt dig siden,

sammen til et Sværd!

lær at nytte eget Smile! -

da kan intet Foden hilde,

løber Stien nok saa bugtet, -

da har Skolen frugtet!


II



Nu lister sig Vinden for Skolens Dør

med Bud og med Hilsen fra Bøgen,

at nu blaaner Søen om Danmarks Øer

og vidt over Skov galer Gøgen;

saa solglad bærer Vinden frem sit Bud:

Kom ud, I Slidere! kom ud! kom ud!



Og har I hærset en Vinter lang

med Stil og med Sav og med Gloser,

og avet jer Hjærne, - kom ud en Gang

til Hegnets vildt blomstrende Roser!

kom ud og tag jer med den travle Myg

en Slurk af Sommerdagens Solskinsbryg!



Og blev I, mens Skolen stod hvid af Sne,

af Slidet lidt blege og trætte,

kom ud, skal I høre Skovskaden le

og se, hvor en Byge kan rette!

og lærte mangt I ved jert Skolebord,

der vokser Kundskab der, hvor Skræppen gror.







Det Liv, der myldrer blandt Markens Straa,

saa stille om Lykke fortæller,

der gror, blot et fattigt Solstrejf kan naa

til Bunds for de skyggende Nælder;

drag ud! - og fandt iblandt I Vintren slem,

drag ud og sank jer Somrens Lykke hjem!


III



Blomsterstøv fra Blomsterbæger

tumles op og ned;

Barnesind, som ingen hæger,

vejres langt af Led.

Støvet ved ej, hvor det bæres,

finder Muld eller fortæres, -

vogt dit Snille, du, som har det,

av det vel og vaer det!



Du har tusind Ting at lære,

før du bliver klog.

Mindster det: at tælle, skære

og forstaa en Bog;

større: Arbejdet at ære,

Medgang, Modgang støt at tære,

i hvad saa du faar at bære, -

størst: dig selv at være!



Du skal ikke tro, at Skolen

er en Lektiegaard,

hvor du bleges, medens Solen

over Verden staar,







Lektier maa vi alle slide,

men fra Bogens døde Side

strømmer det, som dulgt staar skrevet:

Livet fuldest levet!



Det har nok en Del at sige,

om du kender Kain

og det Strøg af Jorderige,

som faar hyppigst Regn.

Bedre er det, om du nemmer

det, som Kain i Sindet gemmer;

alt det Liv, en Draabe føder,

naar en Byge bløder.



Ej blot Videns tunge Skatte,

Kundskabs rige Guld,

ej blot det at kunne fatte

Sol og Mand og Muld,

- lær dig Sandhed, Ret at agte,

lær din Sjæl alt skønt at magte,

da har Skolen dig for Livet

Livets bedste givet!


IV



Nu er for stakket Tid forbi

dit Slid, du stakkels lille,

nu kan du gaa, nu er du fri,

skal ikke sidde stille!

nu kan du trøstig raabe op,

og, dersom du kan naa det,







slaa Luftspring over Skovens Top,

- gør hvad du vil! du maa det!



Ak! stakket Tid! - Nej, knap saa lang

er hele Vintren skaaret,

som blot en Dag i Skov og Vang

med Solblæst gennem Haaret.

Lad Skoleaaret rinde smukt,

til Hælvten kun det frommer,

om ej du høster rigest Frugt

i Ferien, som kommer!



Gaa over Eng, staa ved en Aa,

naar Solen stille daler,

hør Myggen summe, Gedden slaa,

se højt mod Himlens Svaler!

Der lægges blot saa dyr en Skat

hver Aften over Enge,

Fred, Lykke, Livsmod - grib den fat,

at du kan glædes længe!



Og kom saa, naar paany du maa

Skovskyggens Løvtag bytte

med Skolens faste Murstensvraa,

hvor du skal Arbejd skøtte,

og smelt i, hvad du der faar fat,

et Ekko af de Klange,

du fanged dig en Sommernat,

mens Aa randt under Spange!





V

Til Skolens Fane

Vift stolt, vift Fred, vift Lykke,

valmuerøde Dug

isprængt med Korsets Smykke,

solhvidt som Sejlets Bug!

vift over unge Tanker,

vift over unge Kuld,

bølg som de brede Banker,

der bærer Kornets Guld!



Vift Danmarks Agerlykke

med Fred til unge Sind,

flyv ud, at du kan trykke

din Glød paa unges Kind,

at, om de end maa bygge

engang i fattig Egn,

de ser som Fred og Lykke

dit lyse Sommertegn!



Vift til dem unge Minder

om Skov og Sommerstrand

hvor Dagen solfyldt rinder,

og Roser staar i Brand!

bred ud for deres Øje,

du, som mod Himlen slaar,

den Luft, den blaa, den høje,

som over Danmark staar!




ERNST BOJESEN

6. November 1897

Mange sære Ting staar skrevne,

alskens Æventyr,

Stoddere er Konger blevne,

Gud en Broncetyr,

én sit Liv for Føden voved,

én vandt ved sit snilde Hoved

og sin gode, kvikke Latter

Kongens Land og Datter.



Her til Lands de fleste arver

lidt forgemt Forstand,

faaden Kløgt, der bærer Farver

af en dristig Brand;

tungt og trøgt vor Stræben bygges,

saare sjælden det os lykkes

at se Sejr muntert vunden

med Skalmej' for Munden.



Som en Sommerfugl, der klipper

mellem Blomsterfnug,

flyver Bojesen og nipper

Sejr af Sol og Dug,

han, som aldrig lykkedrukken

klækked Sejre ud fra Vuggen

og fik Rokæg til sig listet,

uden at de bristed!






Denne Mand, der slider, fejder

med saa lind en Haand.

noget af en jævn Arbejder

med Erobreraand;

med en Landsknægts muntre Lader,

noget af en værdig Fader,

af en Henrik, en Jules Verne,

noget af en Stjerne!



I sin Leven, i sin Stræben

sjælden nedstemt, tung,

oftest med en Vits paa Læben,

nyskabt, stærk og ung;

spiller han med Lykkens Terning,

støt som Aaret gaar hans Gerning,

veed mod Uheld under Knoen

Trumfen: Tyrketroen!



Blev alt det, hvis Vækst han plejed

i de Aar, som led,

opgjort nu og dømt og vejet,

prist eller stødt ned, -

værste Varulv kan ej æde

fra hans Værk den Kunstnerglæde,

der er Laurens Løv om Panden,

Sjælen dybt i Manden.



Hvordan saa hans Virken ender,

lidet vejer det,

bag ham lyse Farver brænder

paa en Guldpalet!






lad ham trættes, lad ham dale,

han er strøget som en Svale

solbelyst hen over Lunde

hilst af tusind Munde!


BEKENDELSE

Til Johannes Jørgensen, Februar 1896


Der lever blandt de Mænd, jeg traf,

da jeg var ung og fuld af Mod,

en eneste, hvis Sind og Sjæl

randt ind i min

mer' dybt end, om vi blanded

som Fosterbrødre Blod.



Vi kæmped begge samme Kamp,

vandt samme Sejr, led samme Spot

og delte Sejr og Nederlag

som fælles Gods,

hver nøjsom lille Glæde,

hvert Støvfnug ondt og godt.



Og naar jeg gik ved Morgengry,

og Duggen graaned Blad og Straa,

da steg hans Navn frem i min Sjæl,

og naar jeg gik

blandt Aftnens Elverskygger,

da var det ham, jeg tænkte paa.







Og hvad der mødte mig af skønt,

det glæded mig med dobbelt Magt,

fordi det vilde glædeham,

og naar han kom,

da slog hans Glædes Ekko

mod min og gav den større Pragt.



Hvad lykkeligt, der mødteham,

det bar mig til en solfyldt Vaar,

fordi jeg saa hans Sjæl saa rig,

saa frugtbar, hed

som selve Solens Skælven

et Sommergry, naar frem den gaar.



Og hvad der mødte ham af ondt,

det ramte mig som Ulivssaar,

fordi jeg saa hans Sjæl saa skær,

saa øm og fin,

et nøgent Offerbytte

for denne Verdens Helvedkaar.



Og ingen Markens Blomst i Dug

har frydet mig en Morgenstund,

naar vuggende for Vindens Nyn

i Sol den stod,

som denne Morgenskælven,

der gyngede hans Væsens Bund.



Og ingen høstlig, taaget Dag

har svøbt et Vemod om mit Sind

saa rigt i al dets Fattigdom,

som naar han kom







og talede tungsindigt

i Ord, der skar sig dybest ind.



Da førte Livets Gang os fjernt,

ham hist, mig her, hver til sin Krog;

mig gjorde Tiden mere haard

og drømmeløs,

ham lærte den at tale

de dunkle Drømmes dybe Sprog.



Mig skreg den til sit: Haardt mod haardt!

ham tvang den med sit Bøddelris

til, for at redde Sind og Sjæl,

at søge Fred,

hvor Tiden aldrig kommer,

i vide Længslers dunkle Dis.



Men aldrig glæder mig en Stund

et Støvfnug skønt, jeg ser paa Jord,

før mig hans morgenrige Fryd

i Minde gaar,

og sidder jeg tungsindig,

jeg drømmer om hans Vemodsord.



Og gaar jeg ud ved Morgengry,

naar Duggen graaner Blad og Straa,

da staar hans Navn frem i min Sjæl,

og drages jeg

af Aftnens Elverskygger,

da er det ham, jeg tænker paa.





I



Du kommer til mig, Ven,

og vil, at jeg skal angre

min Ungdoms krasse Gudsforagt,

min Ungdoms kaade Djævlepagt,

min Ungdom! Ungdom! . . . Ven!



at jeg skal bryde Staven

og fælde Dødsdom over

hver lille giftig Blomst, der staar

fra Urtegaardens unge Aar,

og kulegrave Haven!



Du vil, jeg skal erklære,

at, hvad jeg en Gang trode,

var Hedenskab og daarlig Tant,

at senere vi alle fandt,

det var en fattig Lære!



Du skulde vide, Ven,

hvor vildt jeg elsker alle

de Tanker, jeg engang har tænkt,

- den mindste, jeg har fra mig slængt,

mit Hjærte brænder end!



Og maatte mange falde

for Livets grumme Prøve,

forgaa som Blendværk, blive Støv,

mens nye, større satte Løv, -

jeg gemmer paa dem alle.







Thi tog jeg fejl i meget,

der randt dog fra mit Hjærte

en Draabe Blod i fejlest Id,

. . . Ak, Hjærteblod! ak, Ungdomstid!

da lykkelig vi leged!



Fik vi saa grumme Hænder,

at frejdigt vi kan skære

det halve af vort Hjærte ud,

fordi det bar en anden Gud

end den, vi nu bekender?



Jeg har ej Raad at miste

den mindste lille Time,

den bar sin Skærv til den, jeg blev!

hver Fryd, hver Spot, hver Tant, jeg drev,

jeg gemmer til det sidste!



Kald mig kun fattig, Ven!

jeg har ej Raad at angre

min Ungdoms kaade, blinde Spot,

min Ungdoms Spring blandt skønt og raat,

min Ungdom! Ungdom! . . . Ven!


II



Og skulde jeg fælde den Tid, der gik,

som klingende Tomhed, som falsk Musik,

jeg maatte vel være et Vildmandskarn,

der aad af Hunger sit eget Barn!







Saa meget, jeg ved, fører Livet med,

de Tanker, de ejer ej blivende Sted,

hvad klarligt straaler som Sandhed i Dag,

det falmer i Morgen som taabelig Sag.



Men ét, jeg ved, varer Livet ud:

min Sjæl i dens spillende, spraglede Skrud,

udelelig hel, ingen Tomme forødt

fra den Gang, jeg blev af min Moder født!



Vidt har den vandret, i Ørkner tit,

men hvad den saa fandt sig, blev altsammen mit,

Sandskorn og Guld - og hver usselig Ting

umisteligt Led i en sluttet Ring.



Og altsammen ejer den samme Værdi,

thi altsammen fælded det Bund i den Sti,

jeg vandred og vandrer, i Dag som i Gaar,

fra da jeg blev Mand - ind i kommende Aar.


III



Og har jeg dyrket Dagens Sol,

og har jeg tilbedt Døden

og set mig glad paa en Viol

og slidt mig syg for Føden,



og har jeg fejret Elskovs Fest

og kysset Kvindebarme,

og har jeg præket som en Præst

mod Blodets vilde Varme,







jeg solgte gerne et Par Aar

af dem, som er i Vente,

for fra min Ungdoms viltre Vaar

endnu et Kys at hente,



gav gerne denne Solfaldsglans,

der nu mit Hjærte fylder,

for lidt af det, der Sind og Sans

forpester og forgylder!



Et Aar i Sorg, en Dag i Fryd!

jeg valgte begge Dele

for Syndefriheds beske Dyd

og Sjælsfred og det hele!



gav al Erfarings tunge Sum,

min hele, bitre Viden

for det at kunne være dum

og gaa som blind til Striden,



for det at eje Tyrketro,

for det at kunne træde

i Dag som Gud paa Regnbu'bro

og saa i Morgen græde!



gav alt, hvad der for mig staar hen

som Gry i Fremtidsskæret,

for blot et Nu at være den,

som jeg engang har været





IV



Ransag dit Hjærte, siger du,

ryd bort det onde, gem det gode,

skil ud, hvad der er Giftsvamp i,

riv Daarligdommen op med Rode!



Ja - om jeg vidste blot bestemt,

hvad der var Svamp og hvad en Rose;

alt, hvad der i min Sjæl er gemt,

har lejret sig som Muld i Mose.



Og alt har kastet Frugt og Frø,

hver maatte sit til Muldet give,

og faar vi Vaar med Regn og Tø,

da kalder Solen alt til Live.



Og da staar Rose, Svamp i Flor,

og jeg kan se det onde, gode,

se Svamp, hvor Roser stod i Fjor,

se Roser der, hvor Svampe grode.



Ak, godt og ondt maa følges ad,

faar sammen gro mod samme Himmel,

jeg mægter ej det mindste Blad

at bryde i den hele Vrimmel.


V



Ja - jeg kan skifte Mening,

det har jeg gjort saa mangen Gang,

- hvem fik vel i Forlening

den sidste Sandheds Himmelvang?







Der gaar saa mange Drømme,

saa mangen Tro i Blus og Brand,

hver Vaar slaar friske Strømme

imod den isgraa Vinterstrand.



Lad Drømme brænde, Tro gaa ned

og blive Støv langs Veje!

det Ar, som de i Sjælen sved,

bæ'r jeg som evigt Eje!


VI



Jeg har et Helgenskrin i Hus,

af Uvejrssus,

af Solens Guld,

af Nat og fattigt Stjernesmuld

saa skønt, saa sindrigt drevet:

dér sover som i Helgenblund

hver runden Stund,

mit Liv, som jeg det leved.



Naar for hver stakket Dagens Lyd,

for Døgnets Fryd

og Døgnets ondt

og Døgnets Larmen Verden rundt

mit Sind sig stille gemmer,

da stiger der fra Skrinets Bund

en Højtidstund,

som sært mit Hjærte stemmer.



Ej Klage, ikke Glædens Glød,

- det er, som brød







en Stjernehær

i stille, stort, livsaligt Skær

frem paa saa høj en Himmel

og stirrer ned paa mig og mit

saa fjernt, saa vidt,

saa evig i sin Vrimmel.



Og hver en Stjerne er et Smil,

et bittert Smil,

et Smil i Fryd,

et Suk, en Sejr, en Klagelyd,

en Drøm, en Graad i Nøden.

Hver Haan, hver Spot, hvert lystigt Haab,

hvert sorgfuldt Raab,

mit Liv i evig Gløden!



Da ved jeg ét, som helligt er,

som helligt er:

mit eget Liv

i ondt og godt, mit eget Liv

og intet uden dette, -

jeg staar for Skrinet ond og god

og har ej Mod

én levet Stund at slette!


VII



Jeg tror paa, at der findes

en Gud etsteds - i dig, i mig,

maaske bag Stjernerne, maaske

i Støvet paa hver Alfarvej,







en Gud, som væmmes saare

ved alle dem, der bygger Hus

ham og hans Magt til Ære

og kaster sig for ham i Grus,



en Gud, som evigt ynker

hver Sjæl, der ydmygt hylder ham,

fordi han er lidt større

end denne stakkels Verdens Lam,



en Gud, som viger fra dig,

hvis du vil krybe for hans Fod

og raadløs skjule i en Bøn

din egen Fattigdom paa Mod,



en Gud, som stum forstener

for Klage som for Fryderaab

højt over dine Sorger,

højt over dine Haab,



en Gud, som ser - ser evigt

i ubrudt Tavshed, ubrudt Ro,

paa dig og dit og gemmer

hver Gang du græd, hver Gang du lo,



en Gud, hvis Øje følger

din Færd i al dens op og ned

og ved om, hvor du vandt og slap,

saa dømmende Besked,







en Gud, hvis Blik bestandig

ser paa dig, om du vandrer rank

trods dybest Stik, trods ondest Kval,

hvad eller om dit Hoved sank,



en Gud, som ikke skænker

den mindste Hjælp dig i din Nød,

men vil, at du skal bøde selv,

hvad selv du i din Færd forbrød,



at han engang kan skænke

dig Hvile ved sin Side,

fordi du holdt dig selv i Hævd,

hvad ondt han lod dig lide,



fordi du stod saa stolt som han

i ondt og godt, i smaat og stort,

fordi uovervunden

du vandrer ud af Livets Port


SNE



Hvide Jord, tavse Sne!

Fred, hvis Aandepust i Mulde gemmer

Soltids Fryd og Soltids Ve,

Luft, hvor ingen Fugl sin Strube stemmer,






dybe Fred, der sletted ud

Finkens Jubel, Droslens Klage,

bærende dit Klosterbud

gennem stille Vinterdage,



- se, du blev mig til en Gud,

kold og klar, og tavs du hefter

om mit Sind den Lykkes Skrud,

som jeg rastløs ledte efter,



Lykken ved at følge stum

Livets Millioner Sange,

for at vinde ud en Sum

af tre fire rene Klange,



Ensomhedens Vinterfred,

hvor paa Nattens høje Himmel

Stunderne, der stille led,

funkler frem som Stjernevrimmel.