Digte





FØRSTE AFDEELING




Indvielsen



Jeg sad paa Pynten ved Sundets Bred,

Himlene smilte,

Og saae med Længsel i Dybet ned,

Bølgerne hvilte,

Da hælded' Solen til Havets Bryst

Og rundtom rødnede Luft og Kyst.



Og brat fra Skyerne Strengeleeg

Anelsen vakte,

I Aftenrøde Musen nedsteeg,

Harpen mig rakte,

Og raskt et brændende Kys mig gav,

Nedsynkende i det luende Hav.



Da rundt en anden Natur der blev,

Vindene talte;

Fra Skyer, som blege for Maanen hendrev,

Aanderne kaldte,

Et Hierte slog varmt og kiærligt i Alt,

I Alt mig vinked' min egen Gestalt.



Dog blev fra nu for Tanke og Trang

Jorden et Fængsel;

Vel lindrer ved Anelse, Drøm og Sang

Hiertet sin Længsel,

Dog brænder mig Kysset jeg kiender ei Fred

Førend jeg drager Himlene ned!




Troubadouren



I Greven af Toulouses Gaard

En fremmet Harpespiller staaer

Og veed ei hvor han træder.

Ved Marmorpillens glatte Fod,

Saa sorgfrit som ved Eegens Rod,

Han sætter sig og qvæder.



I smigrende og kielne Lyd

Som døve Sorg og vække Fryd,

Han høres henrykt synge

Om Ridderleeg og Skiønheds Magt,

Om Elskovs Løn og Hoffers Pragt

Og Kroner som ei tynge.



Og rundt paa høie Corridor

Hofsindet samler sig i Chor

At trylles ved hans Toner,

Og Greven og Grevinden seer

Med Riddere og Fruer fleer

Fra aabnede Balconer.



Men Slottets Herre snart et Bud

Til Strengens Mester sender ud

Ham dette at forkynde:

Sæt bort din Stav, fra nu vær min,

Sid ved mit Bord og drik min Viin

Og sov paa Silkehynde.



Han tøved ei et Øieblik

Før han den lette Pagt indgik

Og villigt Greven tiente.

Til Løn for Sang og Harpeslag

Han levede i Fryd og Mag

Og ingen Uroe kiendte.






Men rundt om ham det blev som Nat,

Hans Hierte frøs, hans Haand blev mat

Og svagt hans Toner løde;

Lig fangne Bæk som stille staaer

I Grevens qvalme Urtegaard,

Hans Qvad i Barmen døde.



Da traad han med nedtynget Sind

Ved Morgengrye for Greven ind

Og sukkede sin Længsel:

Lad, Herre! lad din Troubadour

I den vildtsusende Natur

Udbryde af sit Fængsel.



Thi ikke kaldtes han til Giest

Ved Qvindeleeg og Ridderfest,

Men uden Lov og Skranke

I Stormvind høit paa takket Field,

I Maaneskin ved Kildevæld

Med Aanderne at vanke.



Lig Skovens Fugl fra Qvist til Qvist,

Han kiender ikke Roe og Rist,

En indre Magt ham driver,

Og syngende opsøger han

Ak! veed han hvad? fra Land til Land,

Dog ingensteds han bliver.



Og fri som Vind og Væld, han sprang

Med Harpen over Mark og Vang

Og intet mere savned.

Da vaagned' Dagen høit i Skye,

Natur i Lys og Dug stod nye

Og rødmende ham favned.




Emmelina



»Op, mine Mænd, til Ledingsfærd!

Op! Kamp og Bytte vinker,

Ombelter eders vante Sværd

Som Død og Seier blinker.«

Saa raabte ved det første Grye

Ulf Ridder høit i vilden Skye,

Den heele Egn forskrækket

Af søde Søvn blev vækket.



Med Hui og Støi, lig Hundeglam

Naar Jægerhornet klinger,

Flux hver Vassal adlyder ham

Og glad sit Glavind svinger;

Og i det røde Morgenskiær,

Forsamlet var den heele Hær,

Rundt Egnen var at skue

Som om den stod i Lue.



Frem drager Horden, vild og kaad,

Og stoler paa sin Lykke,

De lee ad tvungne Møers Graad

Og Gubbers Skiæg udrykke,

Mens Rædsel iler bleeg forud:

Nu kommer Ulf, o hielp os Gud!

Thi han er vidt berygtet

Og som en Farsoet frygtet.



Hvad vil de frække Mænd i Staal?

Hvi monne de saa ile?

De skulle rede til et Baal

Før Solen gaaer til Hvile.

Gud staae den fromme Uskyld bi

Mod vild og snild Forræderi,

Og i sin Vare tage

De spæde og de Svage.






Paa Høien hist ved Fiordens Strand

Stod fra det ældste Minde

I stille Favn af Ask og Gran

En Borg med gylden Tinde;

Ved Muur og Grave var den stærk,

Den vise Oldtids Underværk,

Og dens Vasaller saa'de

Saa vidt som Øiet naa'de.



Fra den drog ingen Voldsmand ud

Sin Naboes Skræk at være,

Her lød kun Pligtens Feidebud

For Ret og Ridderære;

Her ingen Klage hidses bort

Med Hunde fra den lukte Port,

Med dem og ingen Tigger

Om Been i Feide ligger.



Skiøn Emmelina, skiøn og from,

En Dalens favre Lilje,

Derinde sysler sagte om

I Have og paa Tilje:

Ved hendes stille blide Dyd

Hver Syssel bliver til en Fryd

Og rundt et saligt Eden

Belønner Huusligheden.



Skiøn Emmelina, som saa huld

Af Dyder skaber Glæder,

O siig, hvi er du sorrigfuld?

O siig, hvorfor du græder?

Ak! Ridder Edvard er ei der,

Nys drog han ud i Herrefærd

Og hendes Barm forgiæves

Af daglig Længsel hæves.






Der sidder hun med bange Sind

Ved tvende Døttres Hvile,

Mens Østens første Purpurskin

Om deres Leie spille.

Og o! med sænket Blik hun hvert

Et Fadertræk, saa skiønt og kiært,

Paa deres Ansigt søger

Og Fryd og Sorg forøger.



I Søvnens Favn hun havde drømt

At see en Fuglerede

Hvorpaa en Hun saa troe og ømt

Opklækked' tvende Spæde,

Men brat stod Almen rundt i Brand,

Een Unge faldt fra Redens Rand

De andre døe i Flammer,

En Jæger Hannen rammer.



En iiskold Rædsel pibler ved

Den Drøm i hendes Aarer

Og uvilkaarligt rinde ned

Ustandselige Taarer.

Det synes hende som om der

Ei meer er Fred og Lykke her

Og de kun ere trygge

Som boe i Grøntørvskygge.



Og som hun sidder, lyt! et Bud:

En Hær vi see fremdrage.

O evig være lovet Gud,

Det er min Ægtemage.

Nei, ikke er det vore Mænd,

De fare over Sæden hen,

Dem ingen gaaer imøde

Og bag dem er et Øde.






Forfærdet og med opløst Haar

Hun iler paa Altanen,

Hist Hæren rundt i Orden staaer,

Udfoldet vajer Fanen.

Ved Hestevrindsken,Vaabengnye,

Ophvinende i vilden Skye,

Den bange Frue blegner

Og ned paa Gittret segner.



Hvad vil I Feidelystne her,

I Mænd med Ild og Glavind?

Min Edvard har ei Feidefærd

Og kun en Niddings Avind.

Men paa en Ganger hvid og vild,

Dens Aande Røg, dens Øie Ild,

En Ridder brat fremjager

Og til Gienmæle tager:



Din Edvard er min Avindsmand,

Han styrker alle Svage,

Og ingen i det heele Land

Tør Hævn og Giengield tage,

Thi har jeg soeret ved St. Knud,

At der imellem os er Brud

Og at hans Borg i Flammen

Til Støv skal styrte sammen.



Dog hør! Ifald du ikke vil

End i din Rede brænde,

Saa siig mig Troe og Love til,

Og du mig mild skal kiende.

For dig jeg aabner, see! min Arm,

Kom, glem din Edvard ved min Barm,

Din Yndes Blomst mig fryde

Og tidt mit Leie pryde.






Og alle dine favre Møer,

Slip dem af deres Fængsel,

Hos mine Mænd vel ingen døer

Af Elskovs Soet og Længsel.

Betænk dig vel og overgiv

Dig flux til mig og vær min Viv,

Hvis ei, din Tid er omme,

Med Sværd og Brand vi komme.



Gud! sank jeg da saa dybt, at saa

(Det mæled' hun med Blussel)

Den frække Mand for mig tør staae

Med skiændig Haan og Trussel!

Uhyre, end dit Niddingstog!

Og døer jeg da, saa døer jeg dog

For Eduard i Nøden

Og troefast indtil Døden.



Mordbrænder Ulf den første Brand

Til Tegn i Slottet slænger,

Og flux bag ham hver Niddingsmand

Til Mordbrand sig fremtrænger.

Snart Ilden slaaer med hvirvlet Top

Igiennem Røgens Hvirvler op,

Og alle vilde Vinde

Til Kampen sig indfinde.



Da alle hendes Mænd hun saae,

I Spidsen Castellanen,

Ud over Vindelbroen gaae

Og favne Voldsmandsfanen.

Gaae I med Gud og Gud med Jer'!

Min Lod det er at blive her,

I Taalmod skal jeg øves

Og strængt i Luer prøves.






Saa staaer hun paa det store Baal

I hendes Møers Skare,

Stærk mod sin egen Nød ved Taal,

Ei mod de Spædes Fare:

Hun trykker begge til sin Barm,

Af Rædsel kold, af Ømhed varm,

Og ak! vil kysse Branden

Fra Kinden og fra Panden.



Da sukkede med heeden Kind

Den ældste: Tag af Sengen

Et Linnedmon og svøb mig ind

Og kast mig ud paa Engen.

De Ord den grumme Ulf fornam,

Og hu! til heele Jordens Skam

Sin Lantse han ophæver

Imedens hun nedsvæver



Hun sank til Niddingshaanden ned

Paa Børnebødlens Stage,

Og trygled om Barmhiertighed

Med Øiets matte Klage,

Dog uden Graad og uden Lyd

Hun døde paa vanæret Spyd,

Saa hænger Liljen kløvet

Ved Stilken ned i Støvet.



Men da den Marterlystne saae

Hvorledes Døden malte

Den Rosenrøde hviid og blaae,

Han Spot og Medynk talte:

O Skade at man dig afrev

Fra Qvisten før du moden blev,

Til mødig Krigers Hynde

Fremblomstred' denne Ynde.






Meddøende i Dattrens Død,

Ei Emmelina skuer

Den nærmere uhyre Død

Som rundt om hende truer:

Ved Bielkers Fald og Muures Brag,

Ved Dødens Komst fra Gulv og Tag,

Halvdøde Møers Jammer,

Hun vaagner op i Flammer.



Da hørtes, qvalt af Røg og Damp,

Paa Skiødet af dets Amme,

Det yngste Noer i Dødens Kamp

Om Luft og Kiøling stamme.

O hulde Spæde, spæd og huld,

Jeg vilde give alt mit Guld

For een af de smaae Vinde

Som kiøle hiine Linde.



Kom i min Arm, kom i min Arm,

O Hierte af mit Hierte!

Og døe igien ved denne Barm

Hvor du at leve lærte!

Og Moderen forklaret stod

Med Ild om Hoved og ved Fod,

Lig dalet Himmelfrue

I lindret Skiertsildlue.



Hvo kommer hist ad skakke Vei,

Foran en ædel Kriger?

De trætte Heste ile ei

Og Ridder Edvard siger:

O skuer hist, I brave Mænd,

Min Rede og min Borg igien,

Den straaler os imøde

Indsvøbt i Aftenrøde.






Men da de langsomt komme nær

Og ved den røde Lue

En vidtudstrakt og fremmet Hær

Om Borgen leiret skue,

Den lille seiervante Trop

I fri og tøileløs Gallop

Høit hvinende mod Himlen

Anfalder Voldsmændsvrimlen.



Lig Støtten paa en Dødninggaard

Som stirrer i det Høie,

Mens kun een Marmortaare staaer

I siæleløse Øie,

Saa stirrer Ridder Edvard ind

I Ildebrandens røde Skin,

Hvor Emmelina vinker

Og end sin Bortgang sinker.



Fortvivlelsen giør alle stærk,

Til lovløs Kamp de blandes,

Fortvivlelsen giør Underværk,

Dog ak! de overmandes.

Kun Ulf den Diærve, diærv og snu,

Og Ridder Edvard endnu

I særskilt Tvekamp tøve

Og deres Skiebne prøve.



Og da Hiin første Gang en Død

I afmaalt Kreds nedsvinger,

Undgaaer den Edvard kun med Nød,

Hans Hielm som Klokken ringer.

Og paa Altanen hvor hun stod

Imellem Angst og Haabemod,

Ved Synet hun sig vaander

Og trende Suk udaander.






Og da han anden Gang et Hug

Mod Ridder Edvard retter,

Udbrister ak! en rødlig Dug

Og blanke Rustning pletter.

Og paa Altanen hvor hun stod

Og blodig Læbe stamme lod,

Hun trende Taarer græder

Og døde Datter væder.



Da raaber Edvard: O forhal,

Velkomne Bøddel, ikke

Ved grusom Dorskhed i dit Kald

De sidste Øieblikke!

Hist staaer min Viv i Martyrild

Og døer i sidste Helgensmiil,

Kan du saa længe styre

Din søde Hævn, Uhyre?



Da hug den Diævel sidste Gang

Og Ridder Edvard hældte,

Ved Dødens Suk hans Harnisk sprang,

Det røde Liv udvældte.

Og paa Altanen hvor hun stod

I Dødens Frost, med størknet Blod,

Hun trende Skrig udstødte

Og hist sin Edvard mødte.



Skiøn Emmelina! kun for dig

I Kampen Edvard brændte,

Thi ved det sidste Hug mod dig

Han eengang end sig vendte,

Og i det samme, søde Nu

Han følte Dødens kolde Gru,

Og mens hans Siel bortilte

Omkap med din, han smilte.






Men neppe dette Sielepar

Ved Englemelodier

Til Himmelen opløftet var,

Kom ak! en seen Befrier.

Det Ridder Edvards Frende er

Som kommer med den heele Hær,

Endnu mens Slottet gløder

Og Ridder Edvard bløder.



Med Skræk og Gru fornemmer han

Hvad her sig har tildraget,

Og som en Hævnens Aand, paa Stand

Igien han vækker Slaget.

Og heele Voldsmændshæren faldt,

For hiin den strænge Dommer kaldt,

Mens Asken qvalte Flammen

Og Borgen styrted' sammen.



Nu blæser Vinden over Steen-

Og over Askedynger,

Og klapprer med de hvide Been

Mens Dødningfuglen synger.

En Gru igiennemfarer hver

En Vanderer som vanker her,

Og under bange Bønner

Han haster frem og stønner.


Jagten



En Jæger blæser i krummede Horn,

Tolv Dødssaar i Kogg'ret han bær,

Saa vader han igiennem Klever og Korn

Og troer sig sin Lykke saa nær.






Men langt og længe han speider, til brat

En Pige med nødebruunt Haar

Opfarer med Skræk af raslende Krat

Og flygtig paa Fodspidsen staaer.



O stands dog, Søde, Bruunlokkede, stands

Og ræk mig de Hænder saa smaae!

Nei, Jæger! For dig har jeg ingen Krands,

Du aldrig i Favn mig skal faae.



Jeg skal dig fange, endskiøndt du er snel

Og hastig som Bølge og Vind,

Det gaae mig saa ilde, det gaae mig saa vel,

Før har jeg ei Roe i mit Sind.



Og ei du fanger den Snelle saa let,

Fast har du af Pile vel tolv,

Og ei du skal fange mig i dit Net,

Jeg ændser ei List eller Vold.



Afsted hun fløi over Klever og Korn,

De Vipper urokkede stod,

Saa flygted' hun over Tidsel og Torn

Og saarede ikke sin Fod.



De Pile surred', den tolvte henfløi

Og døde bag flyvende Hæl;

Vildt Jægeren møs over Slette og Høi

Og fristed' sit Ve eller Vel.



Da vendte hun sig og standsede brat,

Paa Lillien stod hun saa fast,

Men neppe han Beltefligen greb fat

Før Jorden under ham brast.




Jertegnet



Paa de høie Apenniner,

Ved et skyefødt Kildevæld,

I en Ridderborgs Ruiner

Staaer et underfuldt Capel.



Tvende Engle her opstilled'

I den nøgne Eensomhed

Fordum et Madonnabilled',

Vandreren til Trøst og Fred.



Mangen alt med knuset Hierte

Kyssede Gudindens Fod,

Og foruden Saar og Smerte

Læget, den igien forlod.



Af Cypresser overskygget,

Staaer en Hytte nær derved,

Skyldfrihed og Nøie bygged'

Den til Fromheds Opholdsted.



I den lette Luft derinde

Sysler Clara, froe og from,

O thi alle Dyder finde

Der en stille Helligdom.



Trøstende, hun Hierter læger,

Pleier Sygdom i dens Vraae,

Iisgraa Oldings Hunger qvæger,

Skiuler Nøgenhed paa Straae.



I Gudindens Marmorniske

Hver en Dag hun aarle staaer,

Lægger Blomsterne, de friske,

Hen og til sin Syssel gaaer.






Solen tøver, Storme blæse,

Regnen ligner Elves Fald,

Tordnen truer hver Cypresse -

Troe hun rygter fromme Kald.



Og naar blomsterløse Vinter

Gaaer paa Apenniners Top,

Hun de spæde Hyacinter

I sit Kammer klækker op.



Prydet ved den fromme Pige,

Staaer dit Billed', Himlens Møe!

Lig dig selv i Himmerige,

Thi dets Blomster aldrig døe.



Men engang da Vaaren smiler

Haver frem i Skov og Dal,

Uden Blomster ak! hun iler

Til Gudindens Piedestal.



»O forlad, at alt mit Eie

Ikkun Taarer er i Dag!

Til min Moders Sygeleie

O send Blund og Aandedrag!«



Da, o Himmel! da forynger

Brat sig Krandsen fra igaar

Og som nys afplukket slynger

Sig om Billedstøttens Haar;



Og en liflig Duft udbreder

Sig i Nisken,Vaar i Vaar,

Og som alt ved Himlens Breder,

Pigen henrykt, svimmel staaer.






Og da hun tilbageilte,

Saliganende, hun saae

Moderen som freidigt smilte,

Legende med sine Smaae.


Et Aar i Padua



Det var den hellige Antons Fest

Udi Padua,

Hvortil saa mangen en fremmet Giest

Kom udenfra.



End jeg i Trængslen hvirvledes med

Til Kirkens Portal,

Hvor Blomsterkieder fra oven hang ned

I styret Fald.



Og Gamle og Unge med sænket Blik

Og løftet Siel,

Ad ruddrede Marmortillie gik

Til St. Antons Capel.



Der stod i Silke høitidelig klædt

De Pillers Porphyr,

Mens Virak om dem sig ringlede let

I blaanende Sky'r.



Der skinned' de Voxlys med rødlig Glands

Om Alteret,

Mens mangen Vievand-bestænket Krands

Omduftede det.






Da ned fra Tribunen Orgelens Klang

Høitideligt lød,

Og Siele opsvæved' i Bøn og i Sang

Til Guddommens Skiød.



Og til St. Antons Billed som stod

I Duft og Skin,

Opstirrede Mængden fra Alterets Fod

Med hævet Sind.

Og da nu Bispen i Høitidspryd

Opløftede

I krandset Monstrants ved Klokkens Lyd

Det Helligste;



Da Gud og Støv, og Himmel og Jord

Sig blanded' paa nye,

Og henrykte Engle daled' i Chor

Paa gylden Skye -



Da rasled' der noget ved Siden af mig,

En Jomfrue fiin

Andægtig for Altret nedkastede sig

Og kyssed' dets Triin.



Hun bad i stigende Blik og Suk

Med Inderlighed,

Mig syntes at alle Engle af Stuk

Nedsmiled' derved.



Da faldt fra Himlen min steegne Aand,

Vildt Hiertet slog,

Mit Blik paa den foldede Lilliehaand

Sit Sæde tog.






Hun mærkede det, med et ilende Blik

Hun strøifede mig,

Og sagde til Moderen da de bortgik

Saa lydelig:

Mon det ei imorgen min Navnedag er,

O Moder god?

Thi komme vi begge jo atter her,

Til Bøn og til Bod.



Ved hellig Cecilias Alter stod

Jeg Dagen derpaa,

Og o! den Jomfrue saa skiøn og saa god

Jeg atter saae.



Men hvergang en hastende Karm de to

Fra Kirken bar,

Og ingen kunde sige mig hvo

Den Jomfrue var.



Engang jeg hvidskede hende til,

De flygtige Ord:

O hvis du min Længsel husvale vil,

Siig hvem og hvor.



Og Dage derpaa hun udstrakte sin Arm

Med venligt Smiil,

Og under min Aande, saa gloende varm,

En Rose blev til.



Men ak! jeg Blinde for sildig saae

Det faldende Blad,

Thi kasted' hun brat sin Handske derpaa,

Vi skiltes ad.






Men Moderen saae til de Elskende hen,

Og truende rev

Fra hende den Handske, hvori hun igien

Optog sit Brev.



Og heele Dage jeg speidende sad

Ved Kirkens Port,

Ved Aftenklokken til Himlen jeg bad

Og trøstløs gik bort.



Thi aldrig meer den Jomfrue jeg saae,

Hun ilede vist,

En Engel, for Englenes Fader at staae

I Himmelen hist.



Og da det igien var St. Antons Fest

Udi Padua,

Og mangen en from og andægtig Giest

Kom udenfra;



End jeg i Trængslen hvirvledes med

Til den Helgens Capel,

Og knælede ned paa det samme Sted

Med blødende Siel.



Men ikke rasled' ved Siden af mig

Den fromme Møe,

Thi bad jeg: St. Anton, vær naaderig

Og lad mig døe!


Agnar og Aslaug



Ung Agnar tiener i Konningens Gaard,

Han er sig ei Hovmand og Ridder,

Naar fyldte Miødhorn ad Bordet gaaer

Paa Bænken Agnar ei sidder.






Skiøn Aslaug er Dankonnings Dotter god

Og Danmarkis rankeste Lilje,

I Kinden stiger hver Ungersvends Blod

Naar Aslaug fremtræder paa Tilje.



Som Lillien hvid og som Rosen rød

Er Herthedals feireste Blomme:

Den Rose som springer af Østens Skiød

Mon ikke saa faver fremkomme.



Saa mangen stolt Ridder sig reed under Øe

Den Konningdotter at fæste,

Det var stolt Aslaug, den Dannemøe,

Hun agted' kun lidet de Giæste.



Skiøn Aslaug sin Kaabe om Axlen mon slaae,

For Dannerkonning hun træder:

I lade mig Fader i Kloster gaae

Og slide de grove Haarklæder.



I lade mig tage det Nonneslør

Og Christus mig kiærligen fæste,

Hvis ikke, af Sorrig jeg snarligt døer,

Gud vende det alt til det Bedste!



Det svared' Dannerkonning bold:

Ei skal du Haarklæder slide,

En Ridder skal fange dig i sin Vold

Og sove alt hos din Side.



Stolt Aslaug ganger saa langsomt ind

Til sine Tærner i Buure,

Der sad hun med Taarer paa falmende Kind

Og saae paa de sørgende Muure.






Ung Agnar stander paa Engen grøn

Og binder de steilende Heste:

O hvis jeg var mig en Ridder skiøn

Da skulde jeg Aslaug fæste.



Først skulde jeg drage i Hadingsfærd

Paa Søen og Jorden vide,

I gylden Rustning, med draget Sværd,

Til Hielp for alle som lide.



Og naar da ved ridderligt Hug og Stik

Den Lindorm sig krymped' paa Rede,

Og Pillegrimmen uræddet gik

Til Kirkedøren, at bede,



Da skulde jeg axle mit Skarlagensskind

Og trine med Hæder og Ære

For Dannerkonningens Sæde ind

Og Prisen for alle bære.



Saa sukker ung Agnar og tidt monne see

Til Aslaugs glimrende Sale,

Og er i Hiertet saa mod og saa ve,

At ikke han mægter at tale.



Og mild som Maanen i duggende Nat

Paa ham hendes Øie hviler,

Og han giennem Taarer vemodigt og mat

Som regnende Sommerdag, smiler.



Stolt Aslaug sidder ved Abildtrærod

De Tærner i Buure sover,

Hun stirrer paa Blomsten ved sin Fod,

Ung Agnar til Døden hun lover.






O hør mine Bønner, du hvide Christ,

Du over din Møe dig forbarme!

Paa Jorden jeg fanger ei Roe og Rist

Hvis ikke i Agnars Arme.



Jeg agter kun lidet guldsømmede Maar

Og den velbyrdige Frende,

O gid jeg bar Vand i Konningens Gaard

Og dækkede Bord for hans Svende!



Jeg agter kun lidet de Bolstre blaae

Hvor aldrig jeg Hvile kan finde,

O gid jeg deeled' skiøn Agnars Straae

Og bag ham Neeg turde binde!



Ung Agnar aabner den qvalme Stald,

Han Hvile og Søvn ei kan fange,

Ham lokker Stierne og Nattergal

Til svalende Nøddetrægange.



Og da han nu hørte ved Abildtrærod

Skiøn Aslaug tolke sin Smerte,

Da tindred' hans Øie, da fanged' han Mod,

Han trykte den Møe til sit Hierte.



Hun drak hans brændende Aandedrag,

Han fik den skiønneste Gave:

Den Glæde og Gammen har ingen Dag

Som Elskendes Nætter mon have.



I Konningens Gaard et Bryllup mon staae,

Fast ingen tog Deel i dets Glæde,

Kun Himlen med alle de Stierner smaae

Som Vidne og Giæst var tilstæde.






Det var den arge Tærne, hun stod

Bag Busken og saae den Glæde,

Med sagte Fied hun den brat forlod

Og mon for Dankonning træde.



Op Dannerkonning af Leiet brat!

Mens du dig paa Bolsteret vender

Ung Agnar derude ved Midienat

Skiøn Aslaug, din Dotter, skænder.



Da skal dem times stor Jammer og Meen,

Dertil al Verdsens Elende:

Thi han skal hænge i Abildgreen

Og hun paa Baalet skal brænde.



De kastedes baade i Taarnet ned,

Det var stor Angest og Qvide.

Om Morgenen kiørte de Bønder Ved,

Det lagdes ved Abildtræ-Side.



Det var ung Agnar, da Solen gik op

Han blev i Træet opklynget,

Det var skiøn Aslaug, hendes Lilliekrop

Af Luerne blev omslynget.



Ung Agnar da mælede til sin Brud:

O var jeg hos dig dernede!

Her Høgen hakker mit Øie ud

Og plukker mit Haar til sin Rede.

Det var skiøn Aslaug, i Luen hun staaer,

De Lillielemmer mon gløde:

Min Bryllupsseng er saa heed og haard,

De Lagen ere saa røde.






Kold Agnar hang og Aslaug var Støv

Der var stor Jammer og Klage,

Da dryssed' hvert Abild fra Træets Løv,

Kun et eeneste blev tilbage.



Og da i Høsten de bragte ind

Alt Korn i Loe og i Lade,

Da funkled' det Abild med Rosenkind

Saa eene blant svedene Blade.



Liden Hofdreng en Aften for Konningen traad

Alt med det Abild hiint røde:

Det var Dankonning, da han det aad.

Saa sorrigfuld blev han og døde.


Den grædske Blomsterpige



Lytter, Vise! til mit Qvad

Skiøndt jeg ikkun Krandse sælger,

Ikkun Qvist og Blomst og Blad

Til mit ringe Kunstværk vælger,

Thi en høi Betydning er

I min nydelige Færd.



Medens disse Stilke maae

Villigt ved min Kunst sig bøie,

Til et yndigt Billed' paa

Tidens Vexel de sig føie:

Krandsende ledsager jeg

Mennesket paa Livets Vei.



Naar med Graad det spæde Noer

Slipper af sit Fødefængsel,

Naar en Yngling Brudens Giord






Løser under kielen Længsel,

Naar en Olding segner ned,

Stedse er min Krands bered.



Ømme Elsker, ved sin Dør

Pigen disse Roser finde!

Snække, ei du stunde før

Palmerne din Stevn omvinde!

Skiebnen elsker Blomster smaae,

Blomster Hæld og Lykke spaae.



Helt og Sanger, eders Løn

Færdig i min Haand den hviler;

Glade Tak og fromme Bøn,

Guden mild til Krandse smiler,

Ei paa gylden Trefod meer

End paa Blomst og Blad han seer.



Saa! ved Vugge, Sarcophag,

Torus, Alter, Glavind, Strenge,

Snækkens Stevn og Hyttens Tag

Mine friske Krandse hænge:

Sorg og Fryd, og Værd og Id,

Om en Krands de komme hid.



Hvor om Noerets Knoppeqvist

Her Cypresserne sig vinde,

Medens Glædens Roser hist

Under Laurens Alvor svinde!

Her i Kurven leger du,

Hendelse, med sindrig Hu.



Lytter, Vise! da til mig

Skiøndt jeg Krandse kun bereder,

Thi de friske vinde sig

Om Nødvendighedens Kieder:






Skiebnen lig, med alle Kaar

I min Kurv jeg roelig gaaer.


Havmanden og Fiskerinden



Den høie Bølge bæver

Og løftes ved et Stød,

Tangkrandset Havmand hæver

Sig op af Havets Skiød.



Hans Fod en Fiskehale,

Hans Bryst belagt med Skæl,

Som Miød hans sledske Tale,

Som Edder er hans Siel.



I finnet Haand han viser

En Perle i dens Skal

Og lokkende den priser

Blant alle Perlers Tal.



O skiønne Fiskerinde,

Lyt til mit Harpeslag,

Lad i dit Blik mig finde

En evig Glædens Dag!



Og hvis du mig vil give

En Lokke af dit Haar,

Den Perle din skal blive,

Jeg ved mit Løfte staaer.



Ei Kongen bar dens Lige,

Dens Lige ingen bar,

Meer end et Kongerige

I den du sikkert har.






Og Fiskerinden bærer

Stor Attraae til den Skat,

Guldlokken hun afskiærer

Og han den griber brat.



Men i det samme tager

Han hendes Haand med Svig

Og sød forrædersk drager

Den Jomfrue ned med sig.



Dernede mellem Banker,

Et Net af Tang til Giord,

Hun Muslinger opsanker

Og rygter som en Hiord.



Der maae hun gaae og trælle

Og ofte fodre hver,

Om Aftenen dem tælle

Og melde: de er der.



Paa det at uden Lyde

De Perler fage groe,

Med sielden Glands at pryde

Den Havmands Grotteboe.



Men ak! i Perlers Riger

Hun gisper efter Vær,

Og uden Lise higer

Til Luft og Dagens Skiær.



Naar Maanen Stilhed byder

I taaget Aftenstund

De huule Klager lyder

Fra Havets dybe Bund.






Og Fiskeren sig skynder

Med bange Aarer frem,

Det Eventyr forkynder

Han i sit stille Hiem.



Da rinder mangen Taare,

Hvert Ansigt bliver hvidt,

Frygt dreier Rokken saare

Og Traaden brister tidt.


Harpespillereni Kong Erik Eiegods Leir



Kong Erik Eiegod med sine Mænd

I Purpurteltet sad og rundtom saae

Med Hævnens Fryd sin vidtopslagne Leir,

Og Sletten med de hvide Telte var

Lig oprørt Hav og syntes skumme op,

Mens Jomsborg midt deri som Klippe laae.

Fra Muurens Taarne, med udslaget Haar

Og størknet Aande, seer Fortvivlelsen

Rundt den uhyre Folkedød, imens

Tre Ypperste af Staden drage ud

At trygle Naade og Barmhiertighed

Ved Kongens Fod. Men i det samme traad

En Harpespiller op. Han fremmed var

Og ubekiendt hans Hiem. En Dødningluft

Gik kiølig ud fra ham og sammentrak

Hvert Hierte i den sammentrængte Kreds.

Ærbødig nærmede han Kongen sig

Og mæled' saa: Jeg ingen Lige har

I Strængens Kunst, jeg byder over Graad

Og over Smiil, og i fremsiunget Færd

Fra mine Strænge bruser Tidens Strøm.






Og førend Kongen Tegnet gav, han alt

I Harpens Strænge raslede og sang.



Salig, hvo i Ungdoms Vaar

Og i spæde Knop forgaaer!

Hvad er heele Jordens Lyst?

Sølverskum ved Havets Kyst!

Hvad er Jordens heele Fryd?

Ungdoms Rangle, Daarskabs Pryd!



Salig, hvo i Ungdoms Vaar

Og i spæde Knop forgaaer!

Hvad er Manddoms feire Lod?

Frugtløst Haab og hælet Graad!

Hvad er Alderdommens Kaar?

Glemsel, Spot til hvide Haar!



Herlig staaer du paa din Rod,

Lys om Top og Væld ved Fod:

Høsten kommer, Stormen gaaer,

Eegens Høihed brat nedslaaer,

Vandringsmanden ei den seer

Sukkende, den er ei meer!



Tidt ved Midnat i din Borg

Sniger sig søvnløse Sorg;

Løgnen ved din Side staaer,

Avind bag din Høifærd gaaer,

Kraftløs Attraae, Jordens Gud,

Suger ak dit Hierte ud!



Salig, hvo i første Vaar

Og i spæde Knop forgaaer!

Vandfred stormer op din Siel,

Afsmag staaer ved Glædens Væld,

Af dit Indre, ak! dens Hiem,






Borer Smertens Braad sig frem.

Døende laae Fredegod,

Rundt hans Vaabenfælle stod.

Fryd opsprudled' i min Barm,

Sagn udflød fra denne Arm,

Større end min Fryd, mit Navn

Er nu Alderdommens Savn!



Saa han sang.

Kong Erik blegned',

Tungt det kronte Hoved segned'

Paa hans Barm.

Af hans Arm

Skioldet gleed hvor Kunsten tegned'

Hver hans Stordaad, Skialdeklang

Ud i Evigheden sang.

Men Harpespillern tøved' kort og brat

De søde Melodier løde,

Da blev det liflig Morgenrøde

I Sorgens dybe Nat;

Og det blev Lys, og atter Lys i Lys

Og Luften rundt et almeent Elskovskys.

Da smiled' Erik Eiegod,

Tværskurrende, opdundrede hvert Fængsel,

Og Fangne deres Lænker brød,

Fremstyrtende i jublende Trængsel.

Og atter smiled' Erik Eiegod,

Da aabned sig den kongelige Lade

Og Gavmildhed med gylden Haand og Fod,

Og med en Giord af Frugter, Ax og Blade,

Lig høstlige Natur fremstod,

Og Skarer jubled'Eiegod!

Og see! tre Oldinger i Sørgeklæder

Med hvide Stave hen for Kongen træder,

De knæle ydmygt ved hans Fod:

Mod os du ogsaa være Eiegod,






Barmhiertighed er evig Fryd og Hæder.

Men Harpespillern fra sit Sæde sprang:

Lyt først, o Konge, til min sidste Sang!

Hans Øie gnistred' Hævnens Mod,

Tre Gange Oldingerne sukked'

Og Kongens Hierte sig tillukked';

Og mens fra Harpen drypper Blod

Og Askegreene af dens Skiød udskyder,

Lig Vandfaldsbrusen Sangen udbryder.

Kun Krymplingen er evig god,

Til ædel Hævn fik Manden Mod.

Konge! derinde

De klæde som Qvinde

Dit Billede paa

Og om Tindingen vinde

En Krone af Straae.

Naar Pogene leege

Den barnlige Krig,

De Svage som veege

Opkaldes efter dig.

Og kommer du

Ei Slaget ihu?

Lyt! Vindiske Pile

Dødvingede ile;

Hærene trampe,

De Saarede segne,

I Qvalers Krampe

Udvældede, egne

Indvolde de flette

Om Armen og slette

Med eget Blod af udsugede Saar

Den Brand hvori Gane og Læbe staaer.

Ve! Ve! Ve!

De komme! de komme! See!

Med stormende Haar

Og gabende Saar,






Med tømmede Aarer

Og Enkernes samlede Taarer!

Hør! Hør! de raabe:

Med Fostbrødres Mod

Vi gav dig hver Draabe

Af tiisoret Blod.

Vore Enker og Spæde

Nedkastede væde

Din tøvende Fod.

Vær ei længer Eiegod!

Men fyld vore Aarer

Med Fiendeblod!

Giv Vinderne Lænker

Af medfødte Tarme,

Og lallende Arme

Og tiggende Enker!



Saa han sang, brat hans Gestalt undviger,

Som en falden og uhævnet Kriger

Uden Blik og uden Blod,

Iiskold han i Kredsen stod.



Men Kongen rasende opfarer,

I Haanden Brand og Sværd,

I Spidsen af hvinende Skarer,

Og ak! Iulin er ikke meer.


Tilbagekomst



Selindaja! Selindaja!

Stiernefuldt er Nattens Rund,

Gaden er saa tyst og stille

Og din Moder sank i Blund.






Kiærlig vendte jeg tilbage

Fiernt fra blodig Tagos Bred,

Kampens Støv i mine Lokker

Og dens Blod ved mine Fied.



Selindaja! Selindaja!

Abenamars Røst det er,

Slumrer du saa fast og roeligt

Og din Elsker er saa nær?



Hvo er det som dristig bryder

Nattens hellig dybe Fred

Og den første Søvn forjager

Fra det søde Leiested?



Selindaja! Hulde Pige!

Abenamar neden staaer,

Kom igien til Mandeltræet

I din Faders Urtegaard.



Har du ikke hørt det rygtes?

Mens du fulgte Kongens Bud

Alt er anderledes vorden,

Mandeltræet ak! gik ud.



Nu saa kom da ned til Grotten

Hvor jeg tidt saa elskovsvarm

Ved det lille Vandfalds Ridslen

Hviled' i din Liljearm.



Har du ikke hørt det rygtes?

Grotten længe styrted' ind,

For dens Indgang Edderkoppen

Væver nu sit tætte Spind.






Kom da ned til Haveporten

Hvor jeg sidste Gang dig saae

Og dit Afskedsblik opstirred

I det klare Stierneblaae.



Har du ikke hørt det rygtes?

Steen og Kalk tilstopped den,

Over høie Muur kan ingen

Kisselsteenen kaste hen.



O saa ræk mig i det mindste

Giennem Gittret Haanden hen

At i Kys min Flammelæbe

Rødt afpræge sig paa den.



Tyst! jeg hører nogen komme.

Hu! hvor kold er Nattens Vind.

Skynd dig bort, en Ligfærd kommer,

Mange Folk med Fakkelskin.



Ha Troeløse! Mens jeg sanked'

Disse femten Hædersar,

Uden Blu du til en anden

Troe og Hierte givet har.



Hiertet har jeg ei bortgivet,

Allah høre mine Ord!

Almoralif det har taget,

Og hvad kunde jeg derfor?




Barden



Stormvinde suse

Om Fieldenes Top,

Fosser nedbruse

Og fraadende knuse

Graniternes Krop,

Mens Maanen kiæmper

Med vildsomme Skyer

Som graanende dæmper

Dens Glands og for andre undflyer.



Paa Vindens Høie

Barden staaer,

Fem Sneese Aar

Slukked' hans Øie

Og høsted' hans Haar:

Ak! Kraft og Nøie

Igien forgaaer!



»Natur, din Sang

Af Elvebrusen

Og Tordenklang

Og Stormvindssusen,

Din Strengeleeg

Af skielvende Lande

Og steilende Vande

Dig aldrig sveeg!



Men koldt er mit Bryst

Og klangløs min Røst.

Ak! ikke meer

Min Harpe jeg seer!






Min Tid er omme,

Mine Dage aftalte.

Hvor er min Grav?

De komme, de komme,

Som tidt mig kaldte,

Skyeridende Fædre,

At hente mig af

Til det anede Bedre.



Anderledes det var

Da jeg i Kampen min Harpe bar!

Paa Sværdlængde nær

Stod Hær mod Hær:

Da tordned' min Sang

I Skioldenes Klang

Og Døden sad

Paa min Læbe og qvad.

Stort Mandfald var der, Floden stod stille

Og kunde de faldne Kiæmper ei trille,

Og Kongen roeste: Din Harpe er værd

Titusinde Sværd.



Anderledes det ogsaa var

Da jeg til Gilde min Harpe bar!

Kong Leolin sad med væbnede Mænd

Og kaldte hver blodig Seier igien:

Da surrede mit Harpeslag

Sagtnende hvert Aandedrag,

Da blev Hiertet bag Brynien blødt,

Livet i Eegenes Skygger saa sødt.



Anderledes det dengang var,

Nu jeg levet og siunget har!

Har? End jeg Tider leve skal,

Styrter, Klipper! Eders Fald

Knuser Land og lukker Havn,

Men bedækker ei mit Navn.






Ak! jeg var og end skal være

Men jeg er ei meer!

Tiderne min Marv fortære,

Styrt da, siæleløse Leer!



Min Tid er omme.

Hvor er min Grav?

De Fremfarne komme

I syngende Flokke

At hente mig af.

Lyt hvor de lokke

I Biergstrømmens Fald

Med hemmeligt Kald!



Harpe, Harpe, hvor er du?

Vær min sidste Ven endnu!

Du, min heele Fryd og Ære,

Gaae med mig i Undergang,

Og din allersidste Klang

Bardens Ligsang være!«



Saa styrted' han sig i Biergstrømmens Fald

Med Harpen ned i den skummende Dal.

Men see! en stille Skye sig hæver

Og langsomt op mod Maanen svæver.

Det er den Ædles mægtige Aand

Som sled sig af Jordens kuende Baand

Og nu med Fædrenes Skarer

I Vinden henfarer.




Ephemeren



Ikke veed jeg hvad jeg vil,

Thi mit Liv er Spøg og Spil,

Intet jeg paa Jorden søger,

Lykken kommer mens jeg spøger,

Jeg er glad, thi jeg er til.



Dette himmelfulde Kiær

Med sin Bred min Verden er,

Liljens luune Kalk min Hytte,

Blomsterstøv mit søde Bytte

Og mit Ende Dagens Skiær.



Derfor vil jeg nyde den

Og i Glæde flaggre hen;

Op og ned, i salig Svimmel,

Hvirvles mellem Jord og Himmel,

Ventende Fuldendelsen.



Rige Bie, hist vinker, see!

Rosens Purpur, Liljens Snee,

Lad i Veddeflugt os ile

Did og diende udhvile -

Seer du at jeg seirede!



Ak! men hvad mon dette er?

Nøies jeg da ikke her?

Hvilken Uroe i mit Hierte!

Hvilken Sødhed selv i Smerte!

Hvilket anende Begiær!



Hisset ved et Myrtheblad

Hænger et jeg veed ei hvad,

Pryden i mit Blomsterrige,

Anderledes, dog min Lige,

Ak med det jeg spøget gad!






Lige, Mage, Brud, o vær

Tusindfold velkommen her!

Lad os i Foreening stedse

Høit i Glæderuusens Kredse

Svimle over Eng og Kiær!



Favn med dine Vinger mig,

Mine Vinger favne dig.

Sødt med dig jeg mig forvirrer,

Sittrer, svimler, smelter, dirrer,

Een og uadskillelig!



Søde Mathed! Er det Død?

O saa er da Døden sød!

Seer mig, Væsner, og misunder!

Thi jeg døer i det jeg blunder

Henrykt bort i Elskovs Skiød.


Ved Emmas DødssengAf en ufuldendt Selvmordercharakteristik



Emma lider - tusind Helvedsqvaler -

Dødens Budskab i hver Aare slaaer -

Og dog reiser Solen sig og daler,

Og sin Gang Naturen freidigt gaaer!



Livets Fader! skal den Dyd og Ynde

Jorden med begeistret Elskov saae,

Dig med Angstens qvalte Skrig forkynde

Og i Rettersteders Qval forgaae?



Hvis du ei din egen Afkom hader

Og ditVordeikke angrer dig,

Da bønhør, Barmhiertighedens Fader,

Hendes, mine, heele Jordens Skrig!






Emma strider - Fader i det Høie,

Send med Hielp en Engel fra dit Skiød!

Jord og Himmel, skuer! hendes Øie

Slukkes - brister - hun er død! - -



Ja! det er, det Vanvid er, som fletter

Skiebnens Slavekiæde Led for Led,

Er indtemplet Skadelyst som mætter

Sig med Jammergraad og Angestsved!



Styrter, Templer! Tier, Hymmer! Bønner!

Himlens Latter haaner Jordens Skrig!

Hører det, bedragne Støvets Sønner!

Guds Barmhiertighed er Løgn og Svig!



Nu saa falde Frugten raae til Jorden!

Axet visne bort paa knækket Straae!

Hyl, o Stormvind! Rul og ram, o Torden!

Og Natur i Krampe rundt forgaae!



Raser, Krig og Pest og Misvæxtsjammer!

Bryd din Lænke, Lasters fæle Chor!

Lumske Blodskyld, som i Mørket rammer!

Hævnelyst og cannibalisk Mord!



Brister, Samfunds helligholdte Kieder!

Bliv til Skiændsel, Kongemajestæt!

Templets Tiener som ved Altret beder,

Slagtet, martret vorde han paa det!



Smiil, o Fader, naar din muntre Broder

Mætter dig med dine Sønners Død!

Sønderriv, o Pog, din svangre Moder,

Opslug Søsteren i hendes Skiød!






Flye, Fornuft, flye til en anden Sfære!

Luk for evig, Dag, din gyldne Port!

Mulm og Vanvid, Jorden I regiere!

Gud fra den sit Aasyn vendte bort!


Harpen



Nattens Kiæmpe naaer

Fra Jorden til Himlen

I Stiernevrimlen.

Bag Skyer Maanen staaer.

Som et bankende Hierte

Anende Smerte,

Bølgen mod Bredden slaaer,

Og fra de røgindsvøbte Fielde

Hvorfra lynslagne Graner hælde,

I Maanskin stille Elver gaae.



Blant duggende Greene

Alvilda eene

Vanker og taber

Veemodig sig i

Sværmerie.

Hun digtende skaber

Af Torvald og sig

Et Himmerig,

Hvor Styrken ei krones

Og Hævnen forsones,

Hvor Dyden er froe

Og Glæderne troe.



Men pludselig en Radsien hende vækker

Af kiære Drøm, og studsende hun seer

Et Barn som hende begge Hænder rækker






Og med sit heele lille Ansigt leer.

Jeg mig forvilded' mellem disse Hækker,

Saa siger det og sig saa bange teer,

O vil du ikke om min Svaghed frede

Og sikker mig til mine Søstre lede!



Du visselig ei før har skuet Mage

Til deres Vaanings underfulde Pragt,

Thi Guldet regner fra dens hvalte Tage,

Med Ædelsteene Tiljen er belagt.

De selv i Glædens Skiød fremleve fage;

Med spundet Sølv, saa let som Røg, til Dragt,

I Syssel og i Leeg de tabe Dagen

Og ofte væve Uskylds Brudelagen.



Tidt synge de: Hvad Solen favner

Og nærende opelsker ved sit Bryst,

Den rige Underjordiske ei savner

Ved Grubens stille, hemmelige Lyst. - -

Jeg agter Ædelsteen ei meer end Avner,

Saa lød til hastigt Giensvar Møens Røst,

Hvor Torvalds lyse Smiil mig ei modtager,

Dog til dit Hiem, dig Lille, jeg ledsager.



Giennem Moser og Krat

I den stieløse Nat,

Mens Trolde true,

Hun ledende gaaer

Til omsider hun staaer

For Huulens tornekrandsde Bue.

Der tre Gange en Ravn

Varslende kraaker hendes Navn,

Og tre Gange en sukkende Vind

Hindrer hende at trine ind.

Men troeskyldig sætter

Hun Foden frem

Og er hos Jætter

I Ondskabs Hiem.






Hvad mon det var for et Skrig

Som i Grotten ynkelig

Jamrende gientager sig?



Derinde

Qvinderne spinde

Og hylende tvinde;

Blodsdraaber rinde

Fra surrende Teen

Og knirkende Vinde,

Mens Troldene ile

At dreie og file

Menneskebeen

Og græsseligt smile.



Hvor er, o Torvald! Torvald du!

Kom, o kom din Brud ihu!

Paa Leiet han sig vrider

Saa ængstelig,

Med rædsom Drømmevarsel strider

Og trende Gange sig

Fra tunge Søvn løsslider,

Dog trende Gange og han glider

Med Angstens kolde Sveed

I bundløs Mathed ned.



Men da Hanen sidste Gang goel

Og fremkaldte den kommende Sol,

Lyt! et Vanhælds Sendebud:

O Torvald! din Brud

Som eene til Lunden

I Qvel mon gaae,

Mens du søvnbunden

I Duunene laae,

Er svunden! er svunden!






Ve dig! hendes Seng er kold,

Men glad er den fæle Trold.



Rædsom hylende springer han op

Og bestiger Biergenes Top,

Iler ned i den lukte Dal

Og i Huulens skimlede Sal.

Men forgiæves han søger

Med speidende Blik og skingrende Raab,

Gienlyd med hans Jammer spøger

Og bedrager lettroende Haab.

Blant vaklende Fielde

Som mødende hælde.

Ved Sumpe som dampe

I størknende Taage,

Paa eddrede Svampe

Og hvæsende Snoge,

Blant Uglereder

Han skrider og leder.



Endelig en Ugle

Vingen om hans Ansigt slaaer,

Han følger og staaer

For Jætternes Huule.

Der tre Gange den samme Ravn

Kraaker Alvildas Navn,

Og den Lille triner ud

Med en Hilsen fra hans Brud.

Forgiæves Snildhed ham advarer

Mod Ondskab skiult i Uskylds Smiil,

Han agter ikke Troldeskarer

Og styrted' sig i alle Farer,

I Nastronds Marter og Ild,

At frelse den Møe

Eller døe.

Og giennem de mange

Krummede, trange






Ertsprydede Gange

Og qvælende Stier,

Hvor Guldduggen sier

Fra riftede Dække

Langs glimrende Vægge,

Han famlende gaaer

Og Enden naaer.



Velkommen, Torvald, Trolden siger,

Velkommen i min guldbeslagne Boe!

Alvilda sysler mellem mine Piger

Som fiine Sølvertraad om Fingren snoe.

Mit Ord er klippefast og aldrig sviger,

Thi skal I brat giensamles begge to,

Ifald du vil forunde mig den Glæde

Til denne Harpe først en Sang at qvæde.



Til Hakons Hof (jeg skal det aldrig glemme)

Stolt paa min Kunst, en Gildedag jeg drog,

Men der du seirende med Streng og Stemme

Den seiervante Harpespiller slog.

Til Hæderstegn Kong Hakon af sit Giemme

Et mesterlig udhugget Guldkruus tog

Og ædelmodig Ynglingen foræred'

Mens Harm og Avind Oldingen fortæred'.



Og da jeg, skiøndt graaehaaret, mig formasted'

At lade haant om Kongens Ædelmod,

Og vred og avindsyg din Harpe lasted',

Mit lange Skiæg du rykked' ud med Rod,

Min gyldne Harpe du paa Tiljen kasted',

Den trampende med ubønhørlig Fod,

I Hælene mig Skoggerlatter fulgte

Til jeg fortvivlet mig i Klippen dulgte.






Dog seenere, o Guders Skiald, jeg haver

Oprigtig af mig selv tilgivet dig,

Thi Skiebnens Haand uddeeler mange Gaver

Og kun forskiellig naadig viser sig.

Og nu, imens derinde man tillaver

Dit Bryllup, thi det stande skal hos mig,

Til denne Harpe uden Mage qvæde

Du selv din Brudesang og Elskovs Glæde.



Og han Harpen tog

Og den tryllende slog,

I dens liflige Klang

Henrisled' hans Sang.

Ved de samlede Lyd

Odin med syvfold Fryd

Frigga omfavner,

Og Balder savner

I Helas Rige

Sin elskede Pige.

Ved den samlede Klang

Med rasende Trang

Hvalen i Havet frembruser,

Og Ørnen i Stormen

Med Magen hensuser,

I Græsset Ormen

Sig snoer og beruser

Med en Draabe af den Lyst

Som bølger i Asers Bryst.



Alvilda, min Brud, du fornemme

Din Elskers sødtlokkende Stemme!

Kom og lad os samles i

Elskovs søde Sværmerie!



Da reised' Trolden sig fra sit Sæde

Og hvidsled' med Lokes giftige Glæde:






Hil Sangeren og evig Ære!

Som nu, ham Odin stedse naadig være!

Thi viid, den Fryd

Du kaldte i liflige Lyd

Og hvad jeg nys dig loved' her

Det alt fuldbyrdet er.

Ja, denne Harpe er din Brud

Og du med Elskovsvarme

Hver kiælen Klang slog ud

Af hendes tvundne Tarme,

Imedens det udskaarne Bryst

Dirred' til din ømme Røst.



Men giennem Naturen det isned'

Som en Vinterdag,

Heele Norrigs Foraar visned',

Iis blev Sangerns Aandedrag.

I Dødens Krampe Haanden

Harpen holdt fast,

Øiet brast,

Han opgav Aanden.


Den hellige Therese



Violerne dufte, Natvindene gaae,

De Stierner fremtindre i Æterens Blaae,

Det Himmelske kommer i Anelser ned,

Det Jordiske stiger i Længsler derved.



Therese under Jasminen sad

Og inderligt, barnligt til Frelseren bad,

Da dryssede ned til en Glorie

Fra Træet den reeneste Blomstersnee.






Og da den falder, hos hende staaer

En Engel i den, som Vaarens Vaar,

Da dirred' det giennem Naturen hen,

Guldalderens Minde vaagned' igien.



Mens selv en vordende Engel lig,

For Elskovs Seraph hun reiser sig,

Han sænker sin lynende Flammepiil

I hendes Hierte og giver et Smiil.



Da svimler hun hen i Glæde og Ve,

Gestaltet hun vil den Evige see

Og synker med inderlig Længsel og Savn

Tilbage i Blomsternes kiølige Favn.



O hellige Christ! Du troelovede Gud!

For dig vansmægter din eensomme Brud,

En hellig Ild, uudslukkelig,

For dig igiennemluttrede mig.



Jeg blev ved dit Kors af Medynk saa øm

Og baded' det tidt i en Taarestrøm,

Jeg holdt dig Korsfæstede tæt til min Barm,

Men ak! du levede ei og blev varm.



O kom da, min Brudgom, som hisset du gaaer,

Syv Stierner til Krands i dit straalende Haar!

O kom med tilbedede Læbe og Blik

Hvorfra det evige Foraar udgik!



Bønhør mig, o søde Alkiærlighed, kom!

O kom til Kiærligheds Helligdom!

Min Siel kun bæver paa Læbernes Rand,

I et Kys bortfør den til Saliges Land!






Saa sværmed' hun hen i himmelskt Begiær

Og drømte det hellige Høieste nær,

Og sittrede længe, som Harpen naar

En gudlovsyngende Seraph den slaaer.



Violerne dufte, Natvindene staae,

De Stierner blegne i Æterens Blaae;

Det Himmelske kommer i Herlighed ned,

Det Jordiske døer saa saligt derved.



Thi under Frydmelodier brat

En Gestalt opgaaer i den hellige Nat,

Syv Stierner til Krands i det straalende Haar,

I smilende Øie den evige Vaar.



Den nærmede sig med et brændende Kys,

Da sled den Troelovedes Aande sig løs

Og fløi fra de blegnende Læbers Rand,

En Hymnelyd, op til de Saliges Land!



Men af hendes Gravhøi en Lilje fremsteeg,

Som aldrig i Tidens Omskiftelser veeg,

I Sommer og Høst, i Vinter og Vaar

Den favre Lilje evindelig staaer.



Og end, et Under! af Lilliens Skiød,

I Blomsten en Blomst, en Rose frembrød:

Og det er den Elskov, saa himmelsk og from,

Som af den reeneste Uskyld opkom.




Havfruen og Kongen



Paa Skierene skiøn Havfru sad,

Af Fiorden gaaer en Snække,

Hun j evner Bølgen ved sit Qvad,

Thi Kongen staaer paa Dække,

Han skuer hen ad fierne Hav,

Hans Hu er alt ved Herrens Grav.



Skiøn Havfru reiser sig og staaer

Paa høie Klippetakke,

Og stirrer paa hans guule Haar,

Som bølger om hans Nakke,

Og stirrer paa hans hvalte Bryst,

Saa hvidt som Skum ved Klippekyst.



»Lad kun, lad kun til Jorsal staae

Hen over salten Bølge!

Saa vidt som den er kold og blaae

Skiøn Havfru dig skal følge,

Thi, favre Konge, langt fra dig

Den Bølge brænder, brænder mig.



Naar Dagen stiger frem igien

Og naar Syvstiernen skinner,

Hvor mine Fiske smutte hen

Med vævre Sølverfinner,

Jeg ømt og troe skal følge dig,

Thi ellers Bølgen brænder mig.«



Og paa en Hval afsted hun foer,

Den var saa deilig spettet,

Om hendes Hofter hang en Giord,

Af Perler sammenflettet,

Med Sølverskæl hun dækket var,

Guldharpen hun ved Giorden bar.






Frem i hans Kiølvand troe og froe

Til Sikelei hun svømmer,

Og hvergang Kongen gaaer til Roe

Og sødt paa Hyndet drømmer,

Derude paa den Bølge blaae

Hun Harpen sagtelig mon slaae.



Saa følger hun til Myklegaard

I ubekiendte Vande,

Og naar den Miød til Randen staaer

I Kongens gyldne Kande

Og han den løfter til sin Mund,

Paa høie Dønning dandser hun.



Men da han nu til Jorsal drog

Skiøn Havfru blev tilbage,

Ved Myklegaard hun Harpen slog

Til Elskovs kielne Klage,

Og Væringer fornam med Fryd

Ved Dagens Port den Havfrus Lyd.



Hun aldrig reiser Vind og Vær

Og intet Skib nedsænker,

Skiøn Havfru er saa øm og kiær

Og kun paa Kongen tænker,

Og see! tilbage kommer han

Som Pilgrim fra Israels Land.



Et lidet Billede han bær

Og tidt til Læben trykker,

I Guld og Sølv det fattet er,

Sit Bryst dermed han smykker.

Det er den reene Himmelmøe

Som saae sin Søn paa Korset døe.






Hist ved den helligholdte Grav

Ham en af Munkeskaren

Det underfulde Billed' gav

At staae ham bi i Faren.

»Saa længe som mit Sværd og Skiold,

Det være skal i tryg Behold.«



Skiøn Havfru stirrer vildt derpaa,

Den Bølge hende brænder,

Den Sølverskæl blir mørkeblaae,

Mod Norden hun sig vender

Og synger rædsomt Uværsqvad -

Dog Elskov seirer over Had.



Skiøn Havfru troe men ikke froe

I Snækkens Kiølvand svømmer,

Men naar nu Kongen gaaer til Roe

Og gyldne Kande tømmer,

Hun Harpen ikke høres slaae

Og dandser ei paa Bølgen blaae.



Saa følger hun til Norrigs Kyst.

De vilde Vinde sove

Dybt i dens Kløfter, alt er tyst

Paa Ager, Bierg og Vove,

Med Maanen alle Stierner smaae

Nedstige i de Bølger blaae.



Skiøn Havfru staaer paa Havets Speil,

Ved Foden Fiske spille,

De folde sig, de slappe Seil,

Og Snækken ligger stille,

Den Styrmand blunder ved sit Roer,

Kun Kongen vaager end ombord.






Med stille Veemod af sin Barm

Han Billedet fremtager,

Og kysser det saa andagtsvarm,

Og fromme Sukke drager:

»O Himmelmøe! du førte mig

Tilbage til min vante Vig.«



Brat slaaer skiøn Havfru Strengens Guld,

Da daane alle Glæder,

Hver Tone er saa jammerfuld,

Rundtom Naturen græder,

Og Kongen staaer med dæmpet Aand,

Det Billed' slipper af hans Haand.



Med hellig Skræk udspringer han

Klenodiet at hente,

Men pludseligt med Elskovsbrand

Den Havfru ham omspændte,

Hun gynger ham paa Bølgetop

Og alle Storme vaagner op.



Men ved det første kolde Kys

Hun paa hans Læber trykker,

Den blide Siel hun suger løs,

Og ned i Havet dykker;

Det stormer, Snækken gaaer i Qvag,

Og Hvalen leger med dens Vrag.


Naturdatteren



Jeg sad under duftende Hyldetræ'r

Da Solen gik ned,

Og vilde tælle hvert Stierneskiær

Som tændtes derved.






Jeg noget attraa'de og vidste ei hvad,

Med længselfuldt Mod,

Vel syntes det hvidske fra hvert et Blad,

Men jeg intet forstod.



Og som jeg længtes, en Yngling jeg saae

Over Engen gaae,

Han havde til Øine to Stierner smaae

Udi Himmelblaae.



Hans gyldne Lokker saa flaggrende hang

Om hans Rosenkind,

Han nynned' en hiertelig Elskovssang

Som smelted' mit Sind.



Saa nærmed' han sig og bad mig saa sødt

Om et eeneste Kys,

Da blev mit Ansigt saa hedt og saa rødt,

Min Giord gik løs.



Saa drog han mig nær med en Heftighed

Saa varm, saa varm,

Jeg havde jo intet at skiule mig ved

Undtagen hans Barm.

Paa Kiæmpegraven ved Skoven hist

Der en Lillie staaer,

Og plukke vi den, da fange vi Rist,

Hvordan det saa gaaer.



Han drog mig hen til den Kiæmpegrav,

Jeg sagde ei nei,

Han bad om saa meget, saa meget jeg gav,

Hvi skulde jeg ei?






Han bad om saa meget, saa meget jeg gav,

Thi jeg var saa blød,

Jeg havde jo ingen Fortred deraf,

Du Yngling sød!



Da stod jeg siden ved Pigernes Brønd

En Aften seen,

Og fik at vide at det var en Synd,

Hvorfor er det een?


Kong Frode og Gubben



Kong Frode høit ved Gilde sad,

Kong Frode, diærv og snild,

Ved gammel Miød og Skialdeqvad

Han blev saa huld og mild.



Nu siger frem, I Dannemænd,

Nu siger uden Blu:

Hvo teede sig min bedste Ven

Med kiæk og snedig Hu?



Og den som meest har gavnet mig,

Det sværger jeg ved Thor,

Af dette Horn skal lædske sig

Her øverst ved mit Bord.



Flux mange Kiæmper traadde nær

Og priste deres Daad,

Een talte om sit hvasse Sværd,

Een om sit snilde Raad.






Og Leireborgen rundt gienklang

Af Mod og Snedighed,

Og Kongen fra sit Sæde sprang,

Saa glad han blev derved.



Da saae han at en Gubbe sad

Heel nederst ved hans Bord,

Og ikke mod, ei heller glad,

Ei mælede et Ord.



Hans Brynie bar mangt et Skaar

Af fordums Hug og Stød,

Som Vandfaldsskum, hans hvide Haar

Ned paa hans Rustning flød.



Og er du Gubbe uden Daad,

Saa gak hvorfra du kom,

Saa gak og end i Qvindegraad

Din usle Alderdom.



Ei Skiendsel blegede mit Haar,

Thi Retsind var mit Navn,

Og ei jeg for min Konge staaer

Foruden Daad og Gavn.



Da Gullands Fylkekonge sig

Mindst ventede sin Død,

Mod ham, din Giæst, du øved' Svig

Og ham at dræbe bød.



Men jeg til Høibords satte ham

Og lod i Fred ham gaae,

At Fredegod ei Meen og Skam

Af Manddrab monne faae.






Nei ikke er du uden Daad,

Kom hid! kom hid! thi den

Som styrer Kongens onde Raad

Er Kongens bedste Ven.


Jægeren



Der er en fredløs, en angrende Siel

Som Lise og Roe ei mon finde,

Thi lyde for den i hiint Helgen-Capel

De Bønner fra Klippernes Tinde.



En Jæger vel aarle om Morgenen gik

De vaagnende Vilddyr at bede,

Han søgte de Spor med udspeidende Blik

Og giettede Leie og Rede.



Ved bleghvide Striber i Dæmringens Graae,

I Lumskhed indhyllet, han sniger

Om tornefuldt Krat og om sivdækket Aae

Og Kiæmpernes Høie bestiger.



Og strøifende rundt, han paa eensomme Sti

En trængslende Faareflok skuer,

Og en Hyrdinde, som yndigen i

Dagbrækningens Purpurskin luer.



See Vildanden, Jæger! paa rødnende Aae

Blant Røret hensvømme og nikke. -

Men til den Hyrdinde hans Hu monne staae,

Til hende kun sigter hans Blikke.






See, Jæger, hist reiser sig vaagnende Hind

Og Duggen for Solen afryster. -

Men til den Hyrdinde kun stander hans Sind,

Kun hende at bede han lyster.



Han træder til hende og Bue og Piil

Uændset i Græsset henslænger,

Hans Vaaben er lokkende Tale og Smiil,

Som dybt i det Inderste trænger.



Han kryster de Fingre, han træder den Fod,

Han aldrig saae lignende Ynde,

Thi blir han i Hiertet saa ve og saa mod,

Og lyster saa saare at synde.



Hans Blik er som Taage, hans Aande som Ild,

De sittrende Læber kun stammer,

I vidneløs Udørk, ustandset og vild,

Hans Frækhed og Vellyst opflammer.



Forgiæves om hende Undseelsen brat

Sit hellige Purpurslør kaster,

Han røver Frivilligheds kostbare Skat

Og bort fra Forbrydelsen haster.



Men snarlig Bevidsthed med Samvid og Nag

Bag Nydelsen vender tilbage,

Ni Maaneder sørger han under sit Tag

Og Angeren tæller hans Dage.



Da drev det igien ved Morgenens Grye

Ham ud med forunderlig Vælde,

Den slappede Bue han spændte paa nye,

Sit savnede Bytte at fælde.






Og strøifende rundt, han paa eensomme Sti

I Krattet en Hind synes skue,

Han sigter og ikke han skyder forbi,

Men sukkende brister hans Bue.



Der laae en Moder, det diende Noer

I Døden omslynget af Armen,

Thi Pilen igiennem dem begge henfoer

Og hæfted' den Spæde ved Barmen.



Hvo var den Moder som Alherren bød

Med Noeret, lig Hinden, at bløde?

Blant Høiene Jægerens Hylen gienlød

Og begge i Favnen, han døde.



Der er en fredløs, en angrende Siel

Som Lise og Roe ei mon finde,

Thi lyde for den i hiint Helgencapel

De Bønner fra Klippernes Tinde.


Fugleapotheose



Paa Unger sidder

En kiærlig Hun,

Ved Hannens Qvidder

Saa mangen Stund.



Da kom mod Qvelde

Fra Milers Røg

Tre Mænd, at fælde

Den ranke Bøg.



Og Lunden brager

Af Øxeslag,

Og Fuglen klager

Ved hvert et Drag.






Men for de Ægge

Er Bullen haard,

Thi Glød de lægge

I Træets Saar.



Da Vinden vender

Saa hastigt sig,

Og Luen brænder,

Ustandselig.



Paa Unger sidder

Den Ømme der,

Men Hannens Qvidder

Ei høres meer.



Om elsket Rede,

Om spæde Kuld

Han sig vil brede,

Saa rædselfuld.



Forgiæves klynker,

Den ømme Han,

Snart brændt han synker

Fra Redens Rand.



Da Hunnen giver

Et Skrig, og saa

End offer bliver

For sine Smaae.



Den Ild fortærte

Det heele Kuld,

Og ak! af Smerte

Min Barm blev fuld.






Men da mit Øie

Fra Jorderig

Til Valhals Høie

Opløfter sig,



I Friggas Hænder

Jeg Reden seer,

Og o! nu brænder

Den ikke meer.



Af Ildens Luer

Hun frelsed' den,

Og venlig skuer

Den nu igien.



Paa Reden sidder

Den Hun paa nye,

Med sagte Qvidder,

Saa blid og blye;



Mens Hannen svinger

Sig rask og glad

Om Friggas Finger

Med freidigt Qvad.



Gudinden mader

De Unger blidt,

Og klapper Fader

Og Moder tidt;



Med Reden prydes

Idunas Træ,

Nu Himlen frydes

Ved Jordens Kræ.





Trende Nætter



Den første Natvar det Stierneblaae

Foruden Skye,

Sølvmaanen igiennem Grenene saae

Ned i Elskovs Lye.



Der sad under luftnende Mandeltræ'r

Det yndigste Par,

Hvis ei der var andre paa Jorden her,

Et Eden den var.



Der sad de fortroelige, Arm i Arm,

De elskende To,

Hun var saa undseelig, han var saa varm,

Og begge saa froe.



Hun snoede hans Lokkes faldende Ring

Undseelig, øm,

Om bævende, melkehvid Finger omkring

Og syntes i Drøm.



Sødtsværmende, han et Elskovsbrev

Med varmere Aand

Og dristig veltalende Finger skrev

I Jomfruens Haand.



Dog aldrig den spædere Attraae sig sled

Fra Blufærd løs,

Og aldrig svulmed' fra Læbernes Bred

Det dristige Kys.



Og som de i Uskyld dvælede der

Med barnlig Fryd,

Neddryssed' de venlige Mandeltræ'r

Den vaarlige Pryd.






Imorgen, imorgen ved Stierneskiær

Og Faderens Blund;

Kom, Søde, igien til de Mandeltræ'r!

Saa nynnede hun.



Imorgen foreenes vi atter igien

Af den lønlige Nat, -

Saa hvidskede han og raslede hen

Giennem Greene og Krat.



Men da han igiennem Hækkerne brød,

Det bag hans Hast

Som Trudsel og klapprende Tænder lød,

Qvalt Latter udbrast.



Den anden Nathang Skyerne ned

Som et Sørgeflor,

Lig Døden, trykked' bedøvende Fred

Den qvalme Jord.



Og høit i Palladsets Mezzanin,

Hos den jamrende Brud,

Det Lys, som styrede Ynglingens Trin,

Gik tidlig ud.



End svang han sig over det høie Hegn

Med Fuglesving,

Det sukkede i den bange Egn

Saa vidt omkring.



De Mandeltræ'r rystede Duggen af,

Det var deres Graad;

De livkiede Blomster fandt gierne en Grav

Hvor Ynglingen traad.






Men raskt han iler til aftalte Maal,

Han alt det seer,

Da sank i hans Bryst det isnende Staal,

Han er ei meer!



O taber, I Træer, det visnende Løv

Paa Ynglingens Lig!

O Blomster, de Kroner i blodige Støv

Nedbøie sig!



Og daden tredie Natnedsteeg,

En Jordefærd

Igiennem de eensomme Gader sig sneeg

Ved Fakkelskiær.



For Jomfruens Vindve den stille stod

Et Øieblik,

De alle opskued' med Sorrigmod

Og videre gik.



Da oven fra Mezzaninen det lød

I den ængstlige Nat:

O tøv dog, du Yngling, uskyldig og sød!

De standsede brat.



O tøv dog, du Yngling, saa fauer og from,

Paa Gravens Vei,

Og lad mig først kaste mit Jomfrueslør om,

Saa kommer jeg.



Og lad mig først sætte min Liljekrands paa

Og da for Gud,

Min mildere Fader, i Himmelen staae,

Din evige Brud!






Og i det samme hun styrtede sig

Fra oven ned.

I den aabne Kiste laae tvende Lig,

Nu har de Fred.


Forfædrene



Paa eensom Hede,

Blant Lyng og Krat,

Hvor Drager frede

Om Oldtids Skat,

En Borg sig hæved'

Den sammenfaldt,

Snart Vedbend' væved'

Sig rundt om alt.



Om Fod og Tinde

Sig Tidsler snoe,

De vilde Vinde

Derinde boe.

I Borgens Sale,

I Kirkens Chor,

Den vævre Svale

I Reden boer.



De Kirkeruder

Med rødligt Skiær

Og Biblens Guder

Udfaldne er.

Ved Lynet smelted'

Det gamle Blye,

Mod Gruben velted'

Sig ned paa nye.






Fra Kuplens Sprækker

Den vilde Regn

Med Vold indbrækker

I helligt Hegn.

De Altre stande,

Hvo rygter dem?

Af dovne Vande,

Lig Grøntørv, frem.



Naar Stiernen lyser

I Vinternat,

Iistappen fryser

Ved Korset brat:

Da rundt det klynker,

Fra Himmelen

En Straale synker

Og smelter den.



Og tolv Capeller

Rundtom endnu

Den Pilgrim tæller

Med stille Hu.

De Helgensteene

Muskronte staae

Ak! saa alleene

Og sørge saa.



O Himlens Frue!

Vemodig blid,

Du synes skue

Ad gamle Tid.

Mens Sommerfuglen

Omflaggrer dig,

Fra Taarnet Uglen

Udklager sig.






Og hist hvor Nelder

Saa froedigt staae,

I dybe Kielder

Du skue maae,

End stander Kiste

Ved Kiste der:

Hvad Jorden priste

Hensmuldret er!



I lange Rader

Der ligge de,

Den Stammefader

Er først at see,

De Mænd og Fruer

Her Hvile fandt,

Smaae Kister skuer

Du og iblant.



Et Billed' vinker

Fra hvert et Laag,

Der ogsaa blinker

Et gyldent Sprog,

Skiøndt Edderkoppen

Udslaaer sit Spind

Om Heltekroppen

Og Fruens Kind.



En Yngling iler

Vel ofte did,

Han Afskeed smiler

Til medfødt Tid,

Han vil sig lukke

Hos Oldtid ind,

Med Længselssukke

Og kraftfuldt Sind.






Blant faldne Steene,

I Ørknens Favn,

Han staaer alleene

Med ædelt Savn:

»Her vil jeg dvæle

Og ved mit Bryst

Paa nye besiæle

Hiin Alders Lyst.



Saa svinder, svinder

Det Bedste hen!

Snart ak! du finder

Kun Sagn igien.

Dog bort med Sorgen!

Thi stiger brat

Ei Haabets Morgen

Af Fortids Nat?



Kun Tidens Giæste

Vi være maae,

Thi bør det Bedste

Rundtom forgaae.

Forskiønnet stiger

Det frem igien

I Sagnets Riger

Hos Sangeren.



Her daler Nøie

Ei til dit Raab,

Paa andre Høie

Opgaaer dit Haab.

Rask fremad eller

Tilbage, du!

Hvis ei, du træller

I trange Nu.






Ja! kun som Minde

Og Vente du

Hver Fryd tør finde

Med luttret Hu;

Kun da du fryder

Usmittet dig,

Kun da du nyder,

Som Guder rig.



Hvis her du savner

Og ei har Rist,

O da du favner

Det fierneHist.

Hvad først skal blive,

Dig Phantasie

Forud tør give

I Sværmerie.«



Naar Maanen stiger

Ad Fieldets Top

Og Skyggers Riger

Sig lukker op,

Han Harpen tager,

Saa længselfuld,

Og Klager drager

Af Strengens Guld.



De Toner lokke

Med mægtig Trang,

Fra brustne Klokke

Udgaaer en Klang,

De skilte Steene

Bevæge sig,

Som om foreene

De vilde sig.






Snart Klokken kimer

Saa klangfuld, som

I Festens Timer

Fra høie Dom,

Og brat sig hæver

Hvert Kistelaag,

Af Dybet svæver

Et herligt Tog.



Med Spyd og Skiolde,

I langsom Gang,

De Kiæmper bolde

Tye til hans Sang,

Og raskt han spiller

Med Frygt og Fryd,

En Taare triller

Ved hver en Lyd.



Dog Hiertet banker

Af hellig Gru,

Da Skaren sanker

Om ham sig nu,

Og da han skuer

Hvorlunde hver,

Skiøndt Dødning, truer

Med Blik og Sværd.



Thi Kraft sig maler

I hvert et Træk,

Fra Panden daler

Den kolde Skræk,

Kun Daad og Fare

De havde kiær,

De Kiæmper vare,

Saa staae de der.






Dog Blidhed binder

Den diærve Magt,

Paa haarde Kinder

Staaer Smilets Pragt,

Som Aftenrøde

Med stille Skin

Fieldegnens Øde

Blidt hyller ind.



Men brat tilside

De vige hen,

Een sees at skride

Mod Ynglingen.

I lange Fletter

Nedslaaer hans Skiæg,

Hans Høire letter

Som Spyd en Eeg.



Den Stammefader

Og Kiæmpe bold

Ham skue lader

I opladt Skiold.

Han stirrer længe

Paa hvert et Syn,

Mens Taarer hænge

Ved tunge Bryn.



En Engleskare

Fra Himlen kom,

Som om de bare

Dens Stiernedom;

De Blomsterkieder

Om Jorden slog,

Til Lysets Breder

Den kiærligt drog.






Og vidt paa Jorden

En Rose stod,

I Østen vorden

Af Guddomsblod.

Hvert Blad sig hæver

Mod Himmelen,

Og Gud nedsvæver

At boe i den.



Dens Stilk udskyder

Af barnligTroe,

TilHaabfrembryder

Hvert Blad saa froe,

OgKiærligheden

Uddufter vidt

Et Fredenseden,

Saa lyst og blidt.



Dernæst tiltrækker

En Stad hans Blik,

Hvor Kiæmperækker

I Harnisk gik:

De Sværde klirre

Krigsmelodie,

Mens Harper dirre

Saa blidt deri.



Og mangen Ridder

I straaetakt Huus

Ærværdig sidder,

For Vedens Blus.

Ved Harpens Strenge

Han ung igien,

Imens hans Drenge

Brat blive Mænd.






Ved Arnens Lue

Huusved der sad

En deilig Frue,

Dog ikke glad;

Et Lam i Skiødet

Taalmodig laae,

Mens hun bedrøvet

I Luen saae.



Ad Døren triner

En Ridder ind,

Med diærve Miner

Og hærdet Sind.

Fra Jordans Kyster

Hiemhasted' han,

En Løve ryster

Bag ham sin Man.



Han Fruen søger,

Hun favner ham,

Og Løven spøger

Med kielne Lam;

En Lilje bryder

Af Spydets Skaft,

Hos Skiønhed fryder

Sig Mod og Kraft.



Da Klokken giver

Igien et Tegn,

Og lyst det bliver

I heele Egn,

Til Graven ringer

Den Nattens Tog,

Og sagte klinger

Hvert Kistelaag.





Snedkeren og hans Drenge,i Pestens Tid



Sauger, høvler, hamrer brav!

Tænker ei paa Nøden!

Ved hver Spaan vi høvler af,

Raller Een i Døden.

Lader fare Rist og Mag

I den grumme Prøve!

Hamrer, Gutter, Slag i Slag,

Dødens Kald at døve!



Pesten raser i vor Stad,

Gaderne er sorte,

Dødefølgets lange Rad

Gaaer af alle Porte;

Himmelen forbarme sig!

Intet Huus er uden Liig.



Rundt der er stor Ve og Gru,

Verden er en anden:

Qvinderne er uden Blu,

Uden Manddom Manden,

Og den store, store Nød

Alle, alle Love brød.



Sauger, høvler, hamrer brav!

Tænker ei paa Nøden!

Ved hver Spaan vi høvler af,

Raller Een i Døden.



Hierters skiønne Baand er løst,

Ingen Hielp betrygger:

Giftigt er hvert Moderbryst,

Glutten Fingren tygger;

Dattren med forsteenet Blik

Nægter Moderen en Drik.






Faderen afskyer sin Søn,

Kiærligheden dræber;

Døden vifter i hver Bøn

Lumsk fra Præstens Læber;

Selv i Herrens Blodkalk nød

Mangen ak! den visse Død,



Lader fare Rist og Mag

I den haarde Prøve!

Hamrer, Gutter, Slag i Slag,

Dødens Kald at døve!



Hører I hvorledes de

Sviir og Tummel drive?

Vildt de synge, drikke, lee,

Ruusen Mod maae give;

Uvist er hvert Aandedrag,

Thi bortsvire de hver Dag.



Skuer hist en Røvertrop!

Øde Huuses Døre

De ved Dagen brækker op,

Godset de bortføre.

Dyd og Medynk svundet er,

Men endnu har Guldet Værd!



Sauger, høvler, hamrer brav!

Tænker ei paa Nøden!

Ved hver Spaan vi høvler af,

Raller Een i Døden.



Pestens Rustvogn ruller tvær,

Fyldt med Liig tilhobe,

Mangen ved sin Jordefærd

Høres end at raabe,

Men den blege Kiøresvend






Skynder sig til Graven hen.

Hastigt læsser man dem af,

Kaster saa en smule

Jord og Sand paa Skarens Grav,

Pestens fæle Kule;

Mangen Haand af Ormens Hiem

Krampefuld sig borer frem.



Lader fare Rist og Mag

I den haarde Prøve!

Hamrer, Gutter, Slag i Slag,

Dødens Kald at døve!



Rundtom bolner Saar i Saar,

Alle Afsked tage,

Dødningklokken stedse gaaer,

Dødningvogne knage - -

Stirrer ikke saa paa mig,

Drenge! I selv synes Liig.



Færdig staaer min Kiste hist,

Snart jeg den behøver,

Drenge, Drenge! ingen vist

Hos sin Mester tøver,

Dog forlader mig min Hund

Ikke i min sidste Stund.



Sauger, høvler, hamrer brav!

Staaer mig bi i Nøden!

Ved hver Spaan I høvler af,

Ral - ler - jeg - i - Dø - den.





Den ottende Søn



Den Hane slog ud sin Vinge og gol,

Ung Thora alt sad ved Væverstol.



Alt slog hun Væven med megen Hast,

Saa Traadene alle tilsammen brast.



Hun syede Blommer med Silketraad,

De Roser blev Blod og de Lillier Graad.



Hielp Gud! hvor jeg drager min Aande tungt,

Det volder det Foster, spædt og ungt.



Syv Maaneder gik hun i Høieloftssal

Og snørte sig i Midie tynd og smal.



Syv Maaneder bærged' hun sig udi Løn,

Til Engen blev broget og Skoven grøn.



Det var ved sorten Midienat,

Triner hun ud i Lunden brat.



De Kildevæld piblede frem som Graad,

Hvert Løv var hende en Slangebraad.



De Vinde stønned' som Dødningskrig,

De hvide Birker stode som Liig.



Fremtreen en Qvinde, saa gusten og guul,

Udaf sit sorte Midnatsskiul.



Og hør du liden Thora, hvi sørger du?

Hvi est du dig saa saare mod i Hu?






Svarte liden Thora, hun blev saa rød:

Hvad jeg skiuler bag Beltet volder min Død.



Mæled' den Qvinde da hastelig:

Hvad du skiuler under Beltet, du give mig,



Liden Thora, vilt du give mig det,

Den Byrde skal være dig saare let.



Liden Thora segned' ved Linderod,

Hun gav den Qvinde sit Kiød og sit Blod.



Den Qvinde grinte og krysted' det Nor,

Saa sank hun neder i sorten Jord.



Liden Thora blev sig saa let i Sind

Som naar Løvet vifter i sagten Vind.



Her Esben sig op under Lide reed,

Saa bandt han sin Ganger ved Borgeleed.



Op axler han sit Skarlagens Skind

Og træder høvisk for Jomfruen ind.



Hil sidde I, liden Thora, vel svøbt i Maar,

Saa vide der Rye af eders Skiønhed gaaer.



Liden Thora, I er mig fast saa kiær

Som Engen det klare Foraarsvær.



I give mig Eders Love og Troe,

Saa lade vi flux vort Bryllup boe.



Det var liden Thora, hun blev saa glad,

Hendes Kinder blussed' som Rosenblad.






De Dage de ginge, de Dage de kom,

Syv Aar hun var sig en Hustru from.



Sidder hun med syv Sønner smaae,

Den yngste end spæd ved Brystet laae.



Sidder hun mild i Maaneskin

Og klapper dem alle saa venlig paa Kind.



Klapper hun alle paa hviden Kind:

Hvi ere I Smaae saa blege som Liin?



Det var liden Thora, hun pludselig saae

Et lidet Utydske paa Tillien gaae.



Saa vissen den Skifting for hende staaer,

Med sortebruun Kind, uden Hovedhaar.



Hil sidde I, Moder, paa Bolstere blaae!

Have I kun syv Sønner smaae?



Hil lege I, Brødre, paa Tavle af Guld

Og kaste de Gamles Skakspil omkuld!



Og hør nu, I Moder, jeg er eders Søn,

For syv Aar siden født udi Løn.



Den Qvinde bar mig til Troldeboe,

Ret aldrig jeg kunde trives og groe.



Jeg er vanfør for to Maaneders Savn,

End gave de mig Vanfred til Navn.



Jeg ikke kan leve, ei heller døe,

Fordi jeg fødtes for tidlig af Møe.






Thi slaaer jeg om Eder min visne Arm

Og suger Melken af Eders Barm.



I var mig ret aldrig en Moder god,

Thi drikker jeg nu Eders Hierteblod.



To fulde Maaneder laae han der

Og diede, til han blev stor og svær.



Da lagde liden Thora sig paa sin Seng

Og visned' som Liljen paa grønnen Eng,



Men han slog sine syv Brødre ihiel

Og blev til en Trold, saa fuul og saa fæl.


Ruinens Indvaaner



Paa Apenniners Spidse jeg kom

Til en Klosterruin,

Rundt smuldrede Guddommens Helligdom

I Vær og i Vind.



Og i et Capel, ved en brusten Grav,

Jeg skuede een,

Som søgte at gnide Blodsdraaber af

En Marmorsteen.



Hvad er, o Midnattens fredløse Søn,

Hvad er din Færd?

Hvi dvæler du saa i Mulm og i Løn

Blant Gravene her?



Fornem, du natlige Vandrer, fornem,

Saa svarede hiin,

Hvorfor jeg haver mit rædsomme Hiem

I denne Ruin.






Jeg var en Yngling af svulmende Kraft,

Lig Høidens Eeg,

Som herlig i Seklers hærdede Saft

Mod Skyen steeg.



Der var en Jomfru, saa fauer og god,

Sølvpoppelen lig:

Naturen krandsede ved dens Rod

Med Violer sig.



Jeg elskede Clara, hun elskede mig,

Kun een vi var,

Og Jord og Himmel frydede sig

Ved dette Par.



Og heele Egnen syntes saa vel

Om de salige To,

Og spaaede os hvert glimrende Hæld

Til Fred i vor Boe.



Da kom en Ridder, saa stolt og saa rig,

Heel Guld han var,

Med Fader og Moder indlukked' han sig

Og Prisen bar.



Og krummede Munke gik ind og ud

Hos den grædende Møe,

Indtil hun adlød Forældrenes Bud,

I Haab om at døe.



De allerede for Alteret stod,

Da styrted' jeg ind,

Brat Brudgommen veltede sig i sit Blod

Paa de rødnende Trin.






Paa Bruden stænked' en Draabe hen,

Hun daanede ned,

Jeg baned' mig Vei giennem Trængselen

Og flygted' afsted.



I dølgende Folder jeg hylled' mig ind,

Ukiendelig,

Med knuset Bryst og forvildet Sind,

Utrøstelig.



Jeg vankede rundt den ængstlige Nat

I den slumrende Stad,

For Jomfruens Vindve, fortvivlet og mat,

Jeg endelig sad.



Jeg gisped' forgaaende, Døende lig,

Kun eet Aandedrag!

Mit Hierte mod Brystet gad knuset sig

I vilde Slag.



Min Siel gik under i Nattens Skiød,

Hvor alt forgaaer;

Mig Guddommen syntes at ligge død,

Og Naturen dens Baar.



Og da nu Himlen blev hvid og graae,

Den kiæreste Port

Opdundrede brat, to Fruer jeg saae,

Indsvøbte i sort.



Lig Maanen bag Skyen, den Yngeres Barm

Giorde Floret hvidt,

De begge steeg ind i en ventende Karm

Og sukkede tidt.






Og som den i Gaden rulled' afsted,

Jeg efter den sprang,

Mig syntes mit Liv, min Lykke og Fred

Ved Hiulene hang.



Og da den var ude af Øre og Blik,

Jeg blev saa øm,

Og Luft mit bristende Hierte fik

I en Taarestrøm.



Da stod en medlidende Staadder for mig,

Af Alder graae,

Han følte sig mindre ulykkelig

Da mig han saae.



»Giv mig den linnede Kiortel du bær,

Jeg giver for den

Dig denne skinnende Ridderdragt her

Med Glæde igien.



Giv mig den brustne Guitarre der,

Jeg giver derfor

Igien min Fiederbusk og mit Sværd,

Samt venlige Ord.«



Og da Castellanen i Porten stod

I Tieneres Rad,

Guitarrens Strenge jeg sukke lod

Til vemodigt Qvad.



De skifted' med Staadderen mangt et Ord

Om Land og om Stad,

Dog ak! om de Fruer de vidste ei hvor,

De vidste ei hvad.






I trende Dage jeg spillede saa

Ved det Marmorportal,

Da bøde mig Tienerne op at gaae

I den fulde Sal.



Og mens jeg for Ridderne spillede, da

De talte saa tyst

Og tidt om den hellige Ursula,

Og alt blev lyst.



Og lig en løssluppen Fange jeg sprang,

Jeg ustandselig fløi

Giennem Skov og Krat, over Mose og Vang

Til St. Ursulas Høi.



Og oppe ved Kirken jeg udenfor

Med mødig Trang

Mig kasted', mens Nonnerne inde i Chor

Alt Hora sang.



Om Morgenen gik jeg i Kirken ind

Til Bøn og til Bod,

Jeg trykte min Læbe med sønderknust Sind

Paa hver Helgens Fod.



Der laae jeg i Dage, der laae jeg i tre

Paa det ruddrede Gulv,

Dog aldrig fik jeg den Nonne at see,

Den Nonne saa huld.



Da var det engang ved Midienat,

Ved Altret jeg laae

I døvende Halvblund, saa mat, saa mat,

Og hørte det gaae.






Igiennem de malede Ruder flød

Et farvet Skiær,

En hvid Gestalt, lig en vaagnende Død,

Kom langsomt nær.



Og for et Madonnabilled' som stod

Med en Lampe derved,

Den knæled' og kyssed' dets Marmorfod

Med Inderlighed.



»O himmelske Jomfrue! jeg er saa varm!

Saa elskovsvarm!

Lad Kiøling udgaae fra din Marmorbarm

I min brændende Barm!



Jeg stræber i Aande, i Hierte og Aand

Til dig! til dig!

Men ak! et uløseligt Elskovsbaand

End holder mig!«



Og mens som et Rosenlys Maanens Skin

Forklarende faldt

Igiennem de rødlige Ruder ind

Paa hver Helgengestalt,



Og Himlen rundt om tilstæde var

I al sin Pragt,

Ledsaged' jeg Bønnen paa min Guitar,

Som sittrede svagt.



»I Engle, som komme med Harpesiet,

Tilaander mig Rist!

O hører mit Suk og opløfter det

Til den Reeneste hist!«






Da vendte mod Lampen den Bedende brat

Sin blege Kind,

Og Solen gik op i den størknende Nat,

Og Gud i mit Sind.



»O Clara! Clara! saa raabte jeg ud

Og knælede ned,

Min inderlig elskede evige Brud!

Nu har jeg Fred.«



»Tilbage, Forvovne! Jeg er Guds Brud

Og Savn min Lov.«

»»Om dig vil jeg kiæmpe med Helgen og Gud,

Du er deres Rov.



Min var du, min er du, og evig min

Du være skal,

Hvis ikke, saa endes paa disse Trin

Mine Dages Tal!



Jeg er en Forbryder, o hør min Bøn!

Vær naaderig!

Thi skal jeg nu savne Forbrydelsens Løn,

Da ve over mig!



Ha! hører du ikke den skoggrende Haan

Fra Helvede hid?

O vær barmhiertig og frels min Aand!

End er det Tid.««



Da døde Maanen i høie Blaae

Og Lampen gik ud,

Jeg ingen Helgen meere saae

Og ingen Gud.






Hun blev saa vemodig, saa underlig heed

Af Elskovsild,

Jeg trak hende ved Piedestallen ned,

Saa vild, saa vild.



Da styrted' Madonna fra rokkede Stavn

I den store Nød,

Og i hendes isnende Marmorfavn

Laae Jomfruen død,



Fortvivlet ved knusede Læbe jeg hang,

Jeg svømmed i Blod;

Fortvivlet jeg op fra Tillien sprang,

For Helved jeg stod.



Og i mit Vanvid min Hierneskal

I forfærdeligt Stød

Jeg knused' mod smittede Piedestal

Og var død. -



Og derfor i indfalden Kirke jeg maae

Med uendeligt Ve,

Fra Midienat indtil Hanegal gaae

Og Blodet see.



Jeg brænder at tvætte Pletten af,

Fordømt til Bod,

Men ak! den udbreder sig til et Hav

Af bølgende Blod.



Og naar da min Marter forkynder sig

I Hyl og i Hvin,

De troe at Vindene føre Krig

I den brustne Ruin.





Juuledød



Ved Juuletid haster en Fader frem,

Han bærer den Lille paa Arm,

Saa lader han staae til sit fierne Hiem

Og Vivlils ventende Barm.



Den Fader haster ved Nattetid

Over Marken, med bange Iil,

Det Maanskin rundt paa Sneen saa hvid

Var lig en Døendes Smiil.



Saa gik der en Stormvind ud fra Nord,

I Mulm og i Sneefog den kom,

Og veltede vildt i Luft og paa Jord

De fygende Sneebølger om.



Da blev det rundt om til et andet Land

Foruden Fodspor og Sti,

Vildfarelsen flyttede Land og Vand,

Gud staae den Vanderer bi!



Og giennem Naturen som Døden det giøs,

Og slukkede Stiernernes Skin,

Livsaanden til Riim ved Læberne frøs

Og Blodet i livløse Kind.



Saa siger den Spæde: O Fader kiær,

Hvor ere mine Hænder smaae?

Du tøe dem op ved mit Hierte her,

Saa varmt for dig det mon slaae.



Saa siger den Spæde: O Fader kiær,

Jeg er saa kold som et Lig.

Da kom du Søde, og drik mit Vær,

Min Aande skal oplive dig.






Saa siger den Spæde, han blev saa sær

Og klapped' sin Fader paa Kind:

Jeg er saa søvnig, o Fader kiær!

Som Moder, du lulle mig ind.



For Guds Skyld, min søde, min eneste Søn,

Du Hvile og Slummer modstaae,

Saa skal du faae den Smaastierne til Løn

Du nyeligen stirrede paa.



O Fader, mig vinker den lille Her Christ,

Af Stierner han haver vel fleer,

O skuer du ikke, hvor venligt han hist

I Sneefoget leger og leer?



Den Fader han trykked' det Noer til sin Barm:

Døe ikke! jeg gir dig mit Blod!

Saa aabned' han Aaren paa blottede Arm

Og Blodet ham drikke lod.



For seen! thi den Lille var kold og stiv,

Her Christ tog hans Siel til sig.

Paa Tærskelen stod den segnende Viv,

Da Faderen kom med hans Lig.


Kongen af Tyrus og Tiggersken



Kong Bechtabar af Tyrus fik

Ei Livets Fryd at smage,

Thi ikke efter gammel Skik

Han Hustru vilde tage.






Naar Skovens Fugle Par og Par

Henflaggre mellem Qviste,

Hvormed de da saa travelt har,

Den gode Mand ei vidste.



Hans Riges Raad vel mangen Gang

Hans Naade forestilled',

At Riget havde megen Trang

Til Høistbemældtes Billed;



Ja Cantsleren i Graad udbrød,

Ak! at nu Kongestammen

Fortørret, ingen Greene skiød

Til Orientens Gammen.



Omsonst! Endnu Naturen sov

I Kongens Sands og Hierte,

Han kiendte ei den søde Lov

Som alt at elske lærte.



Da mon det hænde sig en Dag,

Han skued' fra Balconen,

Og pønsed' paa den store Sag

At skaffe Mand til Tronen,



Han saae en Tiggerske som sad

Ved Portens Colonnade,

Og mangen om en Gave bad

Med stille, bønlig Lade.



Med hendes Pialter, deiligt Haar

Henflaggrede i Vinden,

End var hun i de favre Aar

Med Rosensblomst paa Kinden.






En lille Dreng i Skiødet laae

Og lysteligen spøgte,

Og famlende med Hænder smaae

De søde Bryster søgte.



Og da hun fra hans Æblekind

Det tykke Haar adskiller,

Den Lilles Haand, saa spæd og trind,

Om Rosenknoppen spiller.



Og da hun i den Spædes Mund

Med liden Finger leger,

Men sød Forundring skuer hun

At han paa Brystet peger.



Men Kongen saae, og Kongen saae,

Men Kongen længe stirred',

Det for hans Blik blev sort og graae,

Hans Tanker sig forvirred'.



Og i det kongelige Sind

Det sælsomt sammenløber,

Hans Flammeblik og røde Kind

En indre Lue røber.



Hans Krone blev saa tung og heed,

O kunde han dog bytte

Sit Purpur bort for Nøgenhed,

Sit Pallads for en Hytte!



Men brat han stiger ned med Hast,

I kongelige Klæder,

Og med forelsket Øiekast

Til Tiggersken hentræder:






Hil, Tiggerske! hil være dig!

Og hil den lille Spæde!

Og vil du - - vil du elske mig,

Du deele skal mit Sæde.



Til Drotning skal jeg giøre dig

Og give Land og Rige,

Og du igien skal give mig

Din og min egen Lige.



Og denne søde Lille der,

Til Prinds jeg skal ham giøre,

I Raad han sidde skal og Hær

Mod Landets Fiender føre.



Men Tiggersken forbaust snart seer

Paa Beltets Demantrækker,

Snart paa sit lille Noer som leer

Og efter Kronen rækker;



Og snart hun i sit eget Skiød

Dybsindigen nedskuer,

Imedens Kinden dobbelt rød

Af ædel Blussel luer.



Her Konge, nei! Her Konge, nei!

Tilsidst hun freidigt svarer,

Jeg eders Drotning bliver ei,

Jeg derfor nok mig barer.



Her Konge, nei! Her Konge, nei!

Det ikke saa kan være,

Jeg sidde skal ved Landevei

Og Tiggerposen bære.






Naar Dagens første røde Skin

Hen over Straaet rinder,

Og vaagnet, med bekymret Sind,

Jeg Glutten ikke finder,



Dog endelig i fierne Vraae

I Halmen ham opdager,

Da er der ogsaa Fryd paa Straae

Og Gud hvor Armod klager.



Min Husbond drog vel over Hav

Og søgte gyldne Lande,

Men ak! han fandt en tidlig Grav

I Thules haarde Vande.



Jeg elsket har, jeg elsket har,

Gud evig lovet være!

Og hvad jeg under Beltet bar,

Er al min Fryd og Ære.



Og har jeg ikkun Straae og Sol,

Og Mildhed ikkun slænger

I Skiødet stundom en Obol,

Til intet meer jeg trænger.



Nu Gud med dig! Nu Gud med dig!

Gak hen med Fryd og Ære!

Dog en Obol du give mig,

Den skal mig hellig være.



Og Kongen gav, og Kongen gik,

Og Kongen tidt stod stille,

Fra hende kunde ei hans Blik,

Hans Hierte ei sig skille.






Kom, Kunstner, hid! kom, Kunstner, hid

Og tryl min Elskovslue!

O Kunstner, ved din Id og Flid

Min Elskede jeg skue!



Og snart ved Kunstens snilde Magt

Blev Tiggerindens Billed',

Af Vox og i en Drotningdragt,

I Kongens Sal opstilled'.



Nei bort med denne Drotningpragt,

Med Guld og Demantrosen!

Gak hen og kiøb en Uslings Dragt

Og glem ei Tiggerposen.



Og Kunsten gik og Kunsten kom

Med Pialterne tilbage,

Og Billedet blev flux klædt om

Til Tiggerindens Mage.



Men Kongen heele Dage sad

Og glemte Land og Rige,

Han Billedet om Elskov bad

Og kyste pialtet Flige.



Hver Dag med en Obol igien

Han taus for det hentræder,

Og lægger den i Posen hen

Og gaaer derfra og græder.





Elverpigerne og Børnene



Tre Smaaebørn lege paa blommede Eng,

Det lider ad Qvel,

Der hiemme den Moder opreder der' Seng,

Hvor er de vel?

Men de hoppe og dandse

Uskyldige froe,

Og Blomster indsnoe

I Duggen til Pintsedagskrandse.



Tre Elverpiger kom dandsende frem

Bag aspekront Høi,

Lig Taage, Spindelvæv giordede dem

Og Fligen fløi

I de natlige Vinde,

Mens Sollerne ei

Paa Blomstertopvei

Afstrøifede Duggen den linde.



De sang saa lifligt, de sang til de tre:

Hil lege I Smaae

Med Dukker af Blomster og yndigen lee,

Men vil I gaae

Med os tre under Lide

og kaste omkuld

Med Bosler af Guld

De Kegler af Filsbeen det hvide?



Men vil I gaae med de Jomfruer tre,

Da skulle I faae

Vel Underblomster at plukke og see

Med Fugle smaae

Som de bygge der' Rede

Paa Lillieblad,

Og qviddre saa glad

Mens de Perler som Frøekorn oplede.






De Smaaebørn bleve saa tunge i Sind

Som drømmede de,

De susede hen i den natlige Vind

Vel alle tre.

Men de Blomsterliv sukked'

Da snarligt bag dem

Biergmøernes Hiem,

Den bristende Høi sig tillukked'.



Og anden Dagen den Fader han slog

Paa Aspernes Field:

Dine Smaaebørn Elverhøisjomfruer tog,

Det gaaer dem vel,

Thi en Grøntørv de have

Ved Hov'det, en Steen

Ved hvilende Been,

Og det er de Biergmøers Gave.


MelancholieAf en ufuldendt Selvmordercharakteristik



Jeg gisper saa ængstligt af knusede Bryst

Og furer med Graad mine Kinder,

Jeg trygler hvert brændende Alter om Trøst,

Men Lise og Hvile ei finder.



Ha! bad jeg paa slagtede Sønner til Giæst

Den smilende Fader, min Broder?

Og dypped' jeg Haanden, en anden Orest,

I Blod af livtryglende Moder?



I Drømmenes Grotte, i Søvngudens Lye

Forgiæves mit Hoved jeg dølger,

Til Templet i Alterets hellige Skye

Mig fraadende Furie følger.






O Venskab! jeg synker saa tidt i din Arm,

Min Graad du saa yndigt aftørrer,

Men Lidelsens Billed', som fylder din Barm,

Sit Urbilled' grusomt forstørrer.



I Glædernes Hvirvel jeg kaster mig ned,

Bevidstløsheds Skiold mig bedækker:

Min Glæde er Svimmel og Dvale min Fred,

Erinnen igien mig optrækker.



Hos Phantasos søger jeg Lise og Roe,

Saa digterisk sødt han mig kalder,

O rædsomme Svig! i hans magiske Boe

Min Qval som Gigant mig anfalder.



Jeg sidder saa troeligt ved Viisdommens Væld

Og Oldtidens Straaler jeg sanker,

Men ved Idealer af Dyd og af Hæld

Mit Hierte end bangere banker.



Hvor Perlen ei ræddes for Dykkerens Haand,

I Havbundens dybeste Grotte,

Saa mystiskt det kalder, dog hvis for min Aand

Der Fortid og Fremtid sig blotte?



Det vinker saa sagte tiltrækkende hist

Hvor Sole og Maaner opstige,

Dog siig, er sig Aanden, o Viisdom, bevidst

I Haabets forjættede Rige?



Hvo viser mig Lunas fredsusende Lund

Hvor Helved selv Lasten forskaaner,

Og Moderens hylende Morder i Blund,

Fra Angest og Anger, bortdaaner?






Men ak! den forsvandt - o saa kast dig, min Siel,

I Lethes dorskrindende Bølge,

Thi kun hvor der hverken er Qval eller Hæld,

Din Bøddel dig ikke tør følge!


Ederduunsankerne



De Qvinder med Perler vil rustes til Kamp,

Brat Dykkre i Havet neddukke;

Paa Duun vil de hvile, som om det var Damp,

Og Redens Duunblomster vi plukke.



Den fredløse Biergmand, som Dødningen bleeg,

Nedfarer i guldsvangre Grube,

Imedens fra Fieldkystens stieløse Væg

Vi hænge i Undergangs Strube.



Og høit over Dybet i slingrende Snor

De hvinende Storme os gynge,

Og rundt om vor Isse i klagende Chor

De Fugle Forbandelser synge.



Og oven og neden og rundt om er Grav:

Høit over os Fieldstykket nikker,

Med tusinde Tunger det fraadende Hav

Høitbrændende, efter os slikker.



Der hiemme vel surrer den fredløse Teen,

Der sysler den Mage saa troelig,

Og Børnene sidde paa Tærskelens Steen

Og pryde den straaetakte Bolig.






Der hiemme er Bænken saa blød og saa luun,

I Krogene Glæderne smile,

Men Blødhed vil svømme paa skumlette Duun

Med seirende Vellyst og hvile.



Men Hovmod vil blunde ved Ederfugls Bryst

Og boe i dens røvede Rede,

Dog mangen deri efter Hvile og Trøst

I evige Nætter skal lede.



Kun Uskyld og Karskhed og Nøie tør sødt

Til Ederfuglbarmen sig hælde,

Men da er jo Straaeleiet lige saa blødt,

Da smelte jo Klipper og Fielde.



Naar trøstløs Bekymring et lindrende Blund

I islandske Rede vil søge,

Da blive de haarde, de grusomme Duun,

Og brændende Smerten forøge.



Naar knusende Feber i Aarerne slaaer,

Da bliver hvert Duun til en Nelde,

Og Vanvid phantastisk om Ildleiet gaaer

Og ryster den døvende Bielde.



Naar Lasten paa Duunene søger sin Fred,

Som Hugormebraadde de stikke,

Mens Diævlenes Skarer fælt grine derved

Og skadefroe hvidske og nikke;



Og Angest oprører hver dirrende Sands

Og Livet i Draaber aftapper,

Og Satan opfører en Dødningedands

Og efter den Halvdøde snapper.






O Skiebne! jeg takker for Bænk og for Straae,

De andre om Ederduun tigge,

Jeg ændser den ikke, saa sandt som jeg maae

Med Freden i Favnen der ligge.


Den Vanvittige



Og i min Hierne

Et Møllehiul gaaer,

De surrende Qværne

Male Sol og Stierne,

Det Nære og Fierne

Til Splinter og Skaar.

Hvor Elvene bruse

Af bristende Sluse

Mens Steenene knuse! -

Mit Hoved svulmer op

Til Biergenes Top,

Og derinde, derinde

Tiden er omme,

Og Tingene svinde

I det bundløse Tomme.



O Hoved! mit Hoved!

Med Svimmel troelovet!

Naar er det ude?

Naar faaer du Roe?

Paa en Græstørvpude

I Dødningens Boe! - -



Hvad er det som saare

I mit Indre græder?

Med Suk og Taare,

I Sørgeklæder,






Der sidder min Moder.

Hvad isnende Haand

I mit Indvold roder?

O skaan mig! skaan!

Tyst! det er min Broder,

Han søger sin Moder.

Hvo mig beskiermer!

Haanden sig nærmer

Og trykker, hu!

Mit Hierte itu!



O Hierte! mit Hierte!

Troelovet med Smerte!

Naar endes min Qvide,

Naar faaer jeg Roe?

Kun naar i min Side

Gravormene boe! - -



Op, Sphærer, begynder

Kun Svimmeldandsen!

Jeg skynder mig, skynder

Med Valmuekrandsen,

Saa! Dandser i Ring

Omkring - kring - kring.

Meer Strengeleeg,

Du søvnige Gamle

Med det iisgraae Skiæg!

Dine Fingre kun

I Strengene famle.

Lad Tiden ei dryppe!

Æoner du hyppe

I eet Secund!

Naar alt gaaer itu;

Ogførmednu,

Ogfiernmednær

Foreenet er,






Naar styrtende Himmel

Og løssluppen Jord

Sig blande i Svimmel,

Og det lille Noer

Bedøvelse, mat

Indslumrer derinde

I Alhvirvelvuggen,

Mens den blinde

Oldemoder Nat

Sidder derved

Og fortæller Eventyr

For den gamle Evighed - -



O Hoved! mit Hoved!

Med Svimmel troelovet!

Naar er det ude?

Naar faaer du Roe?

Paa en Græstørvpude

I Dødningens Boe!


Rigsdagen i Helvede



En Dag - dog nei! jeg burde sige

En Nat, thi hvilken Skoledreng ei veed

At ingen Sol gaaer op og ned

I de Fordømtes glædeløse Rige,

Og at, hvis Miltons Vers ei svige,

Det i det høieste der kun kan stige

Til det han kalder synlig Dunkelhed

En Nat - dog Nat ei heller finder Sted

Hvor ingen Sol gaaer op og ned:

(Jeg paa min Ære troer, at mig Methaphysiken

Netop i Helved' lar i Stikken)

Nu da! Engang i Hornet Satan tuder






Og heele Helvede derved bebuder,

At han, der alt saa længe var

Saa stum som en forelsket Nar,

Tidt brummede og Tænder skar,

Med de høiadelige Underguder

Og den gemeene Diævleflok

Som allerede længe nok

Laae snorkende paa Svovelpuder,

Nu vilde holde Raad og lade stemme

Om hvad det Heeles Bedste monne fremme.



Og lig Græshopper, med indsnærpet Krop,

Den fuule Skare fløi af Svovelsumpen op

Og sværmede om Helvedkongens Trone.

Høit siddende paa en Vulcan,

Mens Stormene dens Ildebrand

Rundt om hans Isse hvirvlede til Krone,

Med Velbehag han saae sit Parlament,

Bestaaende af tvende Stænder,

Thi Geistlige man som bekiendt

I Diævlestaten ikke kiender,

At sige, som aktive Borgere,

Thi ellers nok af dem man der kan see.



I Troner og Hærskarer! (saa han talte)

Min Sorg I sikkert længe mærket har,

Skiøndt Eders Ømhed for beskeden var,

At søge Grundene til det som malte

Sig paa min Pande, trods de mange Ar.

Nu derimod vil jeg af egen Drift

Mylords, for Eders ædle Skare,

Samt og for Underhuuset aabenbare

Min Trones Sorg og heele Helveds Fare.

Saa hører da! I mindes end den Rift

Som vi ved Reformationen

Og ved den Himmelhund, den Luther, fik,






Og ak! hvordan det dengang gik,

At nemlig dybt fra Hytten op til Tronen

Det blev en ret uhældig Skik,

At ikke stole meer paa Absolutionen.

Utrættelig var Morten Luther

For Himlen hvervende Rekruter,

Og mangen Hofmand og Prælat jeg saae

Forbi min Næse op til Lyset gaae.

Det siden ei er bedre blevet,

Nei tvertimod, hvert Tiaar haver seet

Et Land, et Folk afrevet

Fra vort Gebeet.

Først løbe disse Missionærer

Fra Øst til Vest, fra Nord til Syd;

Saa kommer Philosophen frem og lærer

Hvad der er Ret og Pligt og Dyd,

Og endelig, forbandede de være!

Udføres mangt af det, hvad disse lære,

Ved Pædagoger og Lovgivere,

Som man især i Dannemark kan see.

Desuden er man mod Religioner

Saa ligegyldig nu paa denne Tid,

At man med dem vist ei kan sætte Splid

Iblant de meer oplyste Nationer,

Hvorved vi før (her grinede hans Majestæt)

Paa Jorden fiskede med rige Dræt.

Den nyere Oplysnings Lære,

Ja tænker kun! den gaaer saa vidt,

At man om os sig bryder meget lidt.

Her Morten holdt os dog endnu i Ære,

Men nu de troe, de Kieltringer!

At Een den Andens Diævel er.

Jeg beder Jer, betænker bare!

Vor kirkelige Existents staaer Fare.

Men dette skal og maae en anden Vending tage

Hvis Helved' ei skal blive latterlig,






Og endelig til Glemsels Grotte

Hvor Ahriman og Typhon lande maatte,

Med Spot og Skam forføie sig.

Jeg derfor længe pønsede paa Svig,

Og hvordan jeg det skulde mage

At kalde hiin den gode Tid tilbage.

Thi hører nu hvad i min Hierneskal

Som Perlen i en Østers groede,

(Ifald jeg Billeder fra Dødens Dal

Paa min satanske Herlighed tør pode)

Fornemmer da! End Verden har en Side

Hvorpaa min List, saa haaber jeg, skal bide.

De Philosopher jeg nys banded' paa,

De bør dog lidt i Ære hos os staae,

Thi de har sat en Ting i Mode

Som nok kan komme os tilgode.

O den forgudede Jean-Jaques Rousseau,

Som vi ei blant os see, desværre!

Og den velsignede Voltaire

Som ei kan lade Bispen hist i Roe

Og morer Helvede med mangt bon-mot,

Saa byde og befale Vi! de To

I Helvede skal holdes i fortrinlig Ære.

Thi siden de ved deres dybe Lære

Om Statsform og Regieringskunst,

Bortpustede den fiine Hiernedunst

Som alle Troner, ogsaa min, skal bære,

I Jorderige er det blevet Skik

At lade alting staae for Politik.

Ei nogen vil saa tosset være,

At han ei skulde vide paa en Prik,

Hvorlunde selv det allerstørste Rige

I Magt og Velstand kommer til at stige,

Og at kun i en demokratisk Republik

Det Heeles Form for Viisdom holder Stik.

Naar nogen Kokken svede lader






Og Spisekammerne, som gaae omkring,

Om Bordet sætte sig i Ring,

Mens Værten alle fuldtop mader

Med Perigordpostejer og medPadder,

(Jeg beder Jer, at tænkeSkild

Som Supplement i Parenthese til,

Thi jeg for dennegang ei anderledes

Kan holde mig til de bestemte Pedes)

Saa kunde selv en Plato høre

Med Glæde paa den Slidder Sladder

Og meget sig til Nytte føre;

Maaskee han brændte alle sine Kladder

Og paa en gandske anden Viis

Organiserede sit Platonopolis.

Derfor det vrimler nu af Demokrater

I slet og vel regierte Stater,

Og selv i mangen Konges Hof og Raad

Blev Sæden til det Fandens Ukrudt saaet.

Den Lærde hist Sententser ordner

Og alt i Tanken fra Tribunen tordner;

Poeten nynner paa en Mars

Som skal begeistre Peer og Lars,

Men Skade at det er forgiæves

Og nu aldeles ei udkræves,

Thi Skræddrens Naal og Kræmmerens Alen blir'

Som i en Daarekiste, til et Spiir

Hvormed de over andre byde,

Indtil der ingen er som skal adlyde

Og Politikens Kuller løber med

Den heele Stat cometisk vildt afsted,

En snorrig Stat som er kun bare Fyrste.

Ja hver en Pilt og hver en Skurk,

(Saaledes løbe alle durk)

Nu være vil iblant de Første

Og lade sine Støvler børste,

Til hvilken Dont han nys endnu saae op

Som om den monne være Lykkens Top.






Den Leeg mit heele Bifald nyder

Og synes mig aldeles ikke gal,

Jeg derfor heele Helvede indbyder

At tage Deel i dette Bal,

Ja lader os som Demokrater

Fordeele os i alle Stater,

Jeg Frankrig forbeholder mig

Og Helveds ypperste, udvalgte Skare,

Og i en Advokat vil fare

Med al min Vældighed og Svig.

Saa længe denne Spas vil vare,

Det blir den lystigste Comedie

Som noget Diævlepak kan see,

Desuden vil vi faae Colonner

Til Helveds ubebo'de Zoner.



Saa taled' Satan. Lig et Meteor,

Som Misvæxt, Krig og Pest bebuder,

Han svæved' foran Helveds Guder

Samt det gemeene Diævlechor

Og dalede paa vor forladte Jord.


Kampen mellem Havmandenog Biergtrolden



Vellugtende Linde,

Hvor Sangersker boe!

I Kilder, som rinde

Og Engen omsnoe!

I svalende Vinde,

Som lege saa froe!

O hvor skal jeg finde

Den savnede Roe!






I Underhavsdale,

Omhvalte af Søe,

Hvor Enge ei prale

Med Blomster og Frøe,

I Havmandens Sale,

Der sukker en Møe,

Fra Mørke og Dvale

Hun længes at døe.



Svanhvide! Svanhvide!

O kom i mit Favn!

Svanhvide! Svanhvide

Jeg døer i dit Savn!

Og vil du ei høre



Min klagende Røst,

Skal Bølgen end føre

Mig ned til dit Bryst.

Fra Stranden Hogni sukked' saa sin Qvide

Mens Bølgeskummet hovned' ved hans Fod,

Da pludselig ved den Trøstløses Side

I Riseskikkelse en Biergtrold stod.

Han Marken dækked' med sin Skygges Vide,

Og Eegen syntes sunken mod sin Rod,

Hans skumle Blik rundtom Naturen trued',

Dog faderligt paa Hogni han nedskued.



Frygt ei, Ulykkelige! saa han siger,

Jeg iled' hid kun for at staae dig bi,

Den faureste blant Nordens faure Piger

Af skællet Havmands Favn jeg skal befrie.

Der er en Grændse vore skilte Riger

Foreenede, maae træffe sammen i,

For første Gang skal jeg den overskride

Og Møen af hans kolde Finner slide.






Mistroisk Harald til hans Tale lytted',

Thi blev hiin ved: See hid! Ved dette Skiæg,

Hvori jeg alle disse Knuder knytted',

Een for hvert Aar, som af mit Liv nedsteeg;

Ved denne Demantkølle jeg ei bytted'5

For Jordens Guld, thi den mig aldrig sveeg:

Ei Løgn og Skrømt fra mine Læber flyder

Naar jeg taknemmelig min Hielp tilbyder.



At ei din Mistvivl længer dig skal plage,

Hør til, og du mit Venskab skal forstaae!

Vi stundom Dyreskikkelser paatage

Og flyve, svømme, krybe eller gaae,

Og hvad os møder i de Angstens Dage,

Ja Døden selv, vi tvungne lide maae,

Saaledes Skiebnens strænge Vilje byder

Og hvert Aarhundred' eengang vi adlyder.



Saaledes var jeg blevet til en Skade

Da, som jeg vendte hiem fra Mark og Vand,

De pipende og sultne Smaae at made

Som Halsen strakte over Redens Rand,

Jeg skues giennem Aspens vævre Blade

Og sigtes paa af en bevæbnet Mand,

Af Frygt og Rædsel jeg mig falde lader,

Den Mand, o Hogni, var din Oldefader.



I høie Græs jeg tro'de trygt at dvæle,

Dog han mig øiner og fremskynder sig,

Men o! hansLæbermig paa nye besiæle

Og af min Dødsangst blidt oplive mig.

Du stakkels Kræ! saa lød hans kielne Mæle,

Du stakkels Kræ! jeg ikke myrder dig,

Iil, Frøe til dine Unger at oplede

Og vend tilbage til din trygge Rede.






Men da jeg til mig selv tilbagevender

Og Angstens Aar med Lykke er fuldbragt,

Jeg efter gammel Biergtroldskik antænder

Min Skadekrop, den trange Fiederdragt,

Og mens den under Troldomsqvad forbrænder,

Paakalder jeg hiin Verdens skiulte Magt:

Du Meneed straffer, hør da hvad jeg sværger!

Om Geitirs Æt taknemmelig jeg værger.



Hvo var det som da du fra Klippen trilled'

Og af dit Saar den varme Blodstrøm randt,

Paa dine Kinder aanded' Livets Billed'

Og medynksfuld de dybe Saar forbandt?

Hvo var det som de søde Bær henstilled',

Du, af din Dvale vaagnet, hos dig fandt?

Med Tak du dig til Aserne henvendte,

Men det var mig som Hielp og Lindring sendte.



Da smilte Hogni frygtløs og fortroelig

Og som en Skye, den qvalme Mistroe veeg,

I Troldens Spor han til hans dybe Bolig

I Biergets Skiød blant Underværker steeg.

I Oldtids Luft, som størknede saa roelig,

Den lette, vævre Vind selv ikke sneeg;

Her staaer Naturens allerførste Vugge

Mens rundtom Guld og Sølv paa den neddugge.



Forundret lytter han, thi Melodier

Neddryppe rundt i styret Draabefald,

En Steendug her igiennem Dækket sier

Fra Seklers Vinger, uden Maal og Tal:

Som om den skiønneste blant Phantasier

Opbygged' her en evig Glædessal,

Den blundede Natur i Drømme spøger

Og legende, sig at gientage søger.






De riflede og liljeranke Piller

Lig Stilke, Kuplens vendte Bæger bær,

Som Blomsterkieder, Ædelsteene spiller

I tusind Farver og omsnoe enhver,

Og mens en Morgenrøde rundt adskiller

Og tvivlsomt ordner alting fiernt og nær,

I dette Tempel vi en Guddom vente

Og troe os nær den storeUbekiendte.



O hvad er Pragten høit i Kongers Sale

Her, hvor Naturen selv gientager sig

Med Enge, Lunde, Elve, Bierge, Dale,

Med Hiorder, Hyrder, Øer, Fiord og Vig

Hvad fattes? Ædelsteenene udmale

Som Farver, Tegningen med hældig Svig,

Mens Skiulte Kilder cirklende oplive

Den skiønne Verden og den Stemme give.



Thi Blodet ligt i Aarer, Vandet flyder

Igiennem den i labyrinthske Rør,

Og naar det af sit Fængsel sig udgyder

Og alt indhyller i sit tynde Slør,

En liflig Harmoniestrøm, som udbryder

Af Mund og Næb, man med Forundring hør,

Og Ridslen, Susen, Qviddren naaer vort Øre,

Mens Hyrdefløiter styrende anføre.



Her dulmede, o Hogni, al din Smerte

Og i veemodigt Minde blev opløst,

Det grumme Savn, som nys din Barm fortærte,

Ved Underjordsnaturen fandt sin Trøst.

Dit Minde sødt hver kielen Længsel nærte,

Din Fremtid diede ved Fortids Bryst,

Og her hvor Jorden al sin Nød opsøgte,

Hvert Aandedrag den indre Fred forøgte.






Og da nu langsomt Ynglingen tilbage

Fra sin henrykkede Forundring kom,

Han Biergets Aand sin Rustning seer paatage

Og bryde Freden i sin Helligdom.

Med denne Demantkølle skal jeg drage

Og frelse Møen fra den haarde Dom,

Dog mens til Eventyret jeg bortiler,

Du trygt i dette Oldtidstempel hviler.



Med Demantkøllen hugger

Han i Bierget dybe Saar,

Og en Bane sig oplukker

Hvor han gaaer.

Han oprykker Fielde

Og svinger dem som Skiold

Mod vilde Strømme, som med Vold

Ham skummende imøde vælde.

Tre røde Lavastrømme lyde

Hans Bud og i hans Fodspor flyde,

Tre underjordiske Uveir, som

I Jordskielv Lande vilde knuse,

I hvileløse Hvirvler om

Hans rolige Tinding bruse.

Saaledes rustet, dybt som Norges Længde,

Han ned til Klippens Rødder trængde,

Hvor Havets perlefulde Mudderbærme

Ei røres op ved Vindesværme,



Og endelig i Dybets Dybde naaer

Havmandens hvalte Boe og slaaer

Med Demantkøllen i dens Dække

En Jordskiælvsprække,

Hvor han truende staaer

Og som et vaklende Bierg

Skuer ned paa den finnede Dværg.






Han laae i Blund

I en underfuld Lund

Af Purpurkoraller,

Hvor Muslinger kun

I beundret Boe

Af spettede Skaller

Som Frugter groe

Paa de kostbare Qviste,

Og naar de briste,

Lig moden Granat,

Fremvise en Skat,

En blinkende Kierne

Saa klar som en Stierne,

Til Underhavshøst

I det flekkede Bryst.



Der laae han i Lunden,

Svanhvide sad

Og nynned' et Qvad.

Hun var omvunden

Med Perler, men Graad

Var den Riges Lod.



Da Fieldene brage

Og brat han skuer

De revnende Tage,

Og Trolden, som truer

Med Lavaluer

Og løftet Field,

Han af Angst i sit Skæl

Sig trækker tilbage.

Men snart han tuder

Og rasende spruder

Af svolne Nariner,

Hvor Stormvinde hviner,

En stigende Elv






Mod Trolden som kiæmper,

Med Flammer og dæmper

Opskummende Field

Til susende Damp

I uvis Kamp.

Og længe strider

Bølger og Flammer,

Til Trolden løsslider

En Klippe og svinger

Den sikkert og rammer:

Den Saarede springer

I Hvalens Strube,

Som i Heklas Grube,

Men Biergtrolden bringer

I varsom Arm

Den frelsede Pige

Til Lysets Rige

Og Elskerens Barm.


Den nye Øe


Gnomer



Dybt under Havet,

Med Vælde begavet,

De Gnomers Chor

I Gruberne boer.

Vi blande og skille

Og Lande hentrille.

Men naar Salamandre

Og Gnomer hverandre

Hænderne give,

Maae alting blive.







Thi kommer, I Vilde!

Som Verdnen opilde.


Salamandre



I empyreiske Zoner

Vi ryste vore Luekroner.

Alt er underlagt

Ildens Risemagt,

Den er Livets Væld

Og Verdnens Siel.



Hvor Ertsene kaage

Til svulmende Taage!

I Lava vi vade

Og Ildstof indlade

I bragende Huler.

Hvor Uveiret kuler,

Mens Underhavsfielde

Revnende giælde!



Hørte I, Gnomer?

Sin længe baarne

Krone af Domer

Og musgroede Taarne

Lisboa taber.



Men Undergangen skaber:

Oceanet syder,

Afgrunden opskyder

En nye Azor

I det rystede Chor.



Paa Flammepiller

Vi løfted' dig op,

Snart Duggen omspiller

Din rygende Top.







Værket er fuldbragt.

Priser Ildens Magt.


Havet



Med Moderglæde

Velkommen, du Spæde!

En rædsom liflig Smerte stødte

Dig af mit Indre, kiære Noer,

Med samme Smerte længst jeg fødte

Dine Søstres Chor.



Men ak! hvor er du raae og vild!

Din Aande hvirvlet Røg og Ild,

Et Diadem af Muslinger din Pragt

Og vilden Havgræs din medfødte Dragt.



De hvinende Vinde

Skal kiøle dig.

Du Lindring skal finde,

Naar rasende Bølger

I Havskum dig dølger.

Saa damp et Sekul og moderlig

Ved min Uveirbarm jeg skal hygge dig.


De azoriske Øer



Velkommen til Lysets Rige,

O Søster, velkommen vær!

Med Rædsel saae vi dig stige,

Men nu er du der.



I hvert et Vindpust vi tilvifter

Dig kiølig Duft, du søsterlige Øe!







Og er du afkiølt, da vi strøe

Med hver en Vind i dine Klipperifter

Vort bedste Frø,

Indtil dig Solen Brudgomskysset giver

Og ved sin Ildbarm dig opliver.


Trækfuglen



Med Skyernes Skarer

I Vinden jeg farer,

Over Bierge og Bølger

Jeg Solen følger.

Det er Trækfuglens Færd:

Stedse hen og her

Den søgende flakker

Og hviler paa Skierenes Takker.



Men er det den yngste Øe?

Neppe den mit Blik gienkiender,

Thi ei meer dens sorte Isse brænder.

Af mit Næb tag dette Frøe,

I det jeg holder

Et blomstrende Land, som snart sig udfolder

Og hviler jeg da igien paa din Kyst,

Jeg helligholder din første Høst.


Vinden



Over Steene jeg gaaer

Og blæsende saaer;

Blant riftede Klipper

Snart Meieren slaaer

De undrende Vipper.






Verdenomsegleren



Hvor prægtig, med en Krands af Morgenrøde,

En Giord af Havskum, kneiser hiin Basalt!

Dens Dale svulmende af yppig Grøde,

Med Palmeskove Høiden overhvalt.

Her trygge Fred og travle Syssel bøde

Og til et Glædens Land forskiønned' alt,

Rundt hvide Hiorder Fieldene bedække,

Paa Marken staae de gyldne Neeg i Række.



Og hist, hvor Flodens Saffirarme bøie

Sig om den luftige og reene Stad,

Basiliker og Templer sig ophøie,

Opstillede i afmaalt Kreds og Rad.

Paa Torvet alt sig tusind Grupper føie

Og vexlende, snart atter skilles ad,

Mens Havnens Vrimmel fredløs sig bevæger

Og denne Egn med fierne Himmel qvæger,



Og hør! alt Hiulet klapprer, Hamren lyder,

Og Sysler vaagner op i hver en Vraae,

Paa Torvet styrende Senaten byder,

Mens reene Sæder ved hver Arne staae.

Ved Overflod sig Lykkens Sønner fryde,

Med Seierskrandse alle Kunster gaae;

Hist Geometere med Stavens Spidse

I Strandens hvide Sand Figurer ridse.





Ynglingen fra Megæra



Til Corinthus fra Megæra iler

Flink en Yngling i sin Blomstertid,

I hans Barm end Tvivlens Opstand hviler,

Med Fornuft hans Sands er ei i Strid.

Mens han Phantasiens Bæger tømmer

Ak! og troer at eie hvad han drømmer,

Ingen røbt Tilsyneladenhed

Døer tillige med hans Fred.



Kun een Trang hans dybe Selv bevæger,

Og til noget Stort han troer sig kaldt:

Tømme vil han ogsaa Sandheds Bæger,

I sit Jeg han vil indfatte Alt,

I Naturens indre Værksted trænge,

Gribe raskt i Verdenharpens Strænge,

Og den store Apollonius

Kaarer han til Genius.



Denne Vise over Jordens Skranker

Svang sig ved guddommelig Magie,

I sit Blik det Heele han indsanker

Og for ham bestaaer ei Tryllerie:

Stormen træder op hans Bud at høre,

Gode Aander hvert hans Vink udføre,

Og selv Døden ved hans strænge Lov

Slippe maae sit grebne Rov.



Ved den Viises Fod Menipp sig sætter

Og med stor Forventning hører til,

Naar hans Mester Slutninger indfletter

Og ved Love styrer Tankers Spil.

Men den første Dag han allerede

Synes sig forvildet paa en Hede,

Og han veed ei meer hvorfra, hvorhen,

Svimmel ved Begyndelsen.






Uden for Corinthus, blant Plataner,

Sprudler frem et eensomt Kildevæld,

Did han tidt fra mystiske Thyaner

Vanker hen med tvivlbestormet Siel;

Og mens Vandet over Steene spiller,

Bølgens Sang hans indre Oprør stiller,

Og mens Fuglen qviddrer paa sin Qvist,

Faaer den gode Yngling Rist.



Og en Dag ved eensom Kilde møder

Han en Qvinde i sin Ungdomsvaar,

Dobbelt skiønne hendes Kinder gløde

Bag det bruune, let udslagne Haar.

Skiøn som Kunstens høiere Naturer,

Stod hun der i himmelske Conturer,

Og som Sølverskum ved Havets Kyst,

Bølged' hendes Svanebryst.



Undrende Menippus længe stirrer,

For hans Øie blev det som et Slør,

I hans Hierte hver en Fiber dirrer

Og hans Tinding dreier sig saa ør.

Ah! er du den Najas som udgyder

Dette Væld og mødig Vandrer fryder,

O tillad mig da at takke dig,

Thi du qvæger ogsaa mig.



Skiønne Yngling, svared' hun, jeg ikke

Denne klare Kildes Najas er,

Dødelig som du, jeg kom at drikke

Bølgen i den svale Skygge her.

Under hendes Brynes høje Buer

I det samme Blik i Blik fremluer,

Dog der noget Skummelt var

I det vilde Øienpar.






Han ei mærker det, men, skiønne Qvinde,

Hvidsker han, med sød Blufærdighed

Sæt dig her, hvor Sølverbølger rinde

Med dit Billede til Havets Bred.

Snart de gaae til fierne Kysters Grotter,

Og paa nye henrykte Cypriotter

Venus - Anadyomene see

Født paa Bølgeskummets Snee.



Men hun smiler og med Liljehænder

Fra det vilde Haar hans Kind befrier,

Og mens den i Purpurluer brænder,

Aander hun paa den en let Sephir:

Ak! men Lue hun i Lue vækker,

Og idet hun ømt ham til sig trækker,

Døer hver Tvivl ved hendes matte Smiil

Og ved hendes Tales Piil.



Frygt, o Yngling! Stoa og Pøcile,

Tanken er Naturens, Glædens Mord;

Kun ved denne Barm er Fryd og Hvile,

Denne Giord er Glædehimlens Giord.

Skiønne, spæde Yngling, op at nyde!

Ei at samle, men i Alt henflyde!

Kun ved Tab og Gaver er du rig,

Salig og guddommelig.



Saa med Ord hans Uskyld hun besnærer

Og indsuger hans forladte Siel,

I hans Indre mystisk Trang opgiærer

Og fra Dybet sprudler Glædens Væld.

Ved en fremmed Magt Platanens Greene

Bøiede, omhegne dem alleene,

Og i raskt, harmoniskt Nervespil

Han i Alt opløses vil.






Seent, ved Nøie stille og fortroelig,

Ved hans Arm, hun træder frem igien:

Seer du ikke hist en dorisk Bolig?

Før han havde ei bemærket den.

Om det bløde, rosenstrøede Leie

Glæder og Begiær sig stedse dreie,

Hist i Luften er hvert Aandedrag

Kiælen Længsel og Behag.



Med et Kys, hvorved hans Indre dirrer,

Drager hun ham did med Elskovsmagt,

Snart hans hvileløse Øie stirrer

Paa den fiine Smag og rige Pragt.

Al den Glæde Phantasien drømmer

Der i hans beruuste Sands indstrømmer,

Salig døende i Nydelsen,

Lever Attraae op igien.



Men en Dag, da Middagssolen brænder,

Under Torvets kiøle Porticus

Møder han, og Blussel Kinden tænder,

Den forladte Apollonius.

Blid alvorlig, denne ham advarer

Mod den Magt som ham i fiine Snarer

Fra Naturens og fra Viisdoms Skiød

Drager ned i Ruus og Død.



O tilgiv mig, at en anden Lærer

Førte mig til Viisdoms Helligdom,

Ikke meer jeg savner og undværer,

Og min Barm er ikke kold og tom.

Menneskets Triumph det er at nyde,

Ei at samle, men i Alt henflyde,

Aldrig nøiet, evig i Begiær,

Det olympisk er.






O forførte Yngling, som ei kiender

Falsk og sledsk Tilsyneladenhed!

Kunstigt Tryllerie dit Øie blænder

Og du drømmer paa en Afgrunds Bred.

En af de berygtede Empuser

Dig saa sødt med giftigt Kys beruser,

Og vil ende al den kiære Svig

Med at blodudsuge Dig.



Før mig did, hvor dette falske Nøie

Til Fordærvelse indspinder dig,

Med eet Ord jeg blæser fra dit Øie,

Fra dit Hierte Tryllesyn og Svig.

Da de mod den skiønne Bolig haster

Og et Blik paa dem Empusen kaster,

Døden over hendes Ansigt gaaer,

Skræk opstormer hendes Haar.



Men den Viise mystisk Skik fuldfører

Og angriber velbefæstet Svig,

Dødningbleeg, den gode Yngling hører

Himmelbuen briste over sig.

Guldet brat fra brustne Muur forsvinder,

Rosen fra Empusens gustne Kinder,

Og han seer et ækelt Spøgelse

I et siunket Mausolee.



Men fortvivlet Ynglingen udbryder:

Stands din Grumhed, frelsende Barbar!

Gift og Død fra dine Læber flyder

I den Himmel, hvor jeg salig var.

Kan du ikke mig saa sødt bedrage,

O saa giv mig mit Phantom tilbage!

Lad mig døe med sødtforgiftet Bryst,

O saa døer jeg dog i Lyst!





ANDEN AFDEELING




Kunstnerlængsel



Hvad er det som fra Jorden her

Saa mægtigt drager mit Begiær

Og dybt mit Hierte saarer?

Den stille Fortid vender sig

I Flugten om og seer paa mig

Igiennem Smiil og Taarer.



O Veemod, som jeg smelter i!

O mystisk-dybe Sværmerie!

O Graad, som stille flyder!

Ustandselige, siig, er du

Ei Duggen, Tidens Aften nu

Paa Skyggerne udgyder?



Ah! vist en Tid der var engang,

Da Uskyld, Ungdom, Fryd og Sang

I Jordens Dale bøde:

Da var der idel Vaar og Dag,

Henrykkelse og Favnetag

Og Livets Morgenrøde.



Paa Sagatavlens sieldne Skaar

End mangt et ræddet Træk der staaer,

Som om det Svundne taler;

Og i hvert dyrket Gudphantom

I Kunstens indre Helligdom

Den gamle Tid sig maler.



I underjordisk Grottesal,

Hvor ved melodisk Draabefald

De gamle Aander klage,

Den siunkne Forjords Liigsang end

Jeg hører, ak! og smelter hen

I Savn af fordums Dage.






Jeg ingen Fred og Lise har,

Thi alting sukker: ak! det var

Og er ei meer at finde!

Selv Himmelen med lysblaae Grund

Og Stierneguld, mig synes kun

Et grændseløst Kiærminde.


PrometheusellerMenneskets Skabelse




Prometheus fra sit Klippesæde

Stirrede langs ad Tingenes Kiæde:

Imellem Dyr og Gud

Der er et Øde, et Brud.

Jeg skabende det fylder ud!

Mig vinker, mig vinker Eimarmene

Til det guddommelige Kald.

Stolte Kronion! ei du alleene

Livet i Former indfatte skal.



Driftige Natur, du holde

Hvilende, dit Aandedrag!

Hemmelige Nat, du folde

Flugten ud om den blændende Dag!

Kom, Betragtning med stirrende Øie!

Kom, Begeistring, fra Stiernernes Høie!



Og hans Tankers Strøm henbruser,

Og hans Hierte slaaer med Bølgeslag,

Tifoldt Livet fra hans Læbe suser

I hvert Guddomsaandedrag,

Thi Begeistringen svinger

Om ham sine Vinger







Af hans dybe Indre træder

Seirende, til Liv og Hæder,

Værkets høie Ideal,

Skiønt som en Gud fra stiernetakt Sal.



Men fra underjordiske Lavasal,

Og Metallernes Grav,

Fra det skummende Hav

Og Stormenes Baner,

Med tryllende Kunstnerstav

Elementernes Aander han maner;

Og i Naturens gienlydende Riger

Fra oven og neden Svaret stiger:


Elementaraanderne



Vi komme! vi komme! vi alle fornemme

Japetide, din vældige Stemme.


Gnomer



Fra Mørke og Muld

Og Riger af Guld,

Fra Underjordsdomer

Opile vi Gnomer.


Ondiner



Fra vandhvælvet Sal,

Vi fare paa Strømme

I Perlesnors-Tømme,

Med Flyden og Fald.


Sylfer



Paa rødnende Skye,

Som Balsom neddugger

Og sagte os vugger,

Til Jorden vi tye.






Salamandre



I hvirvlende Skare

Af Ætna vi fare,

Med Ildebrandskrandse

Vi Vilde hendandse.


Alle



Vi vare! vi vare!

Før Stiernernes Skare,

Før Jord og før Tid.

Da var der Splid.

Nu give hinanden

Vi eenige Haand,

Vor salige Blanden

Er Skabelsens Aand.

Vi komme i Chor

Fra Luft og fra Jord,

Fra Ild og fra Hav,

Hvad er dit Krav?


Prometheus



Hielper mig at fylde

Rummet mellem Dyr og Gud

Med et Væsen, som de andre hylde

Og som eier Jorden ved sit Bud.



Storm og Luer,

Jord og Hav,

Foreenede skuer

Ved min Kunstnerstav!


Gnomer



Det Faste vi have,

Vi give dig Leer.






Ondinerne



Ondinernes Gave

Det Flydende er.


Sylfer og Salamandre



Vi Mægtige give

De ædlere Deele,

At fuldendt, det Heele

Maae vaagne i Live.


Sylfer



Vi Aaanden dig give

Som vifter fra Læben.


Salamandre



Vor Hvirvel skal drive

Livsaandernes Stræben.


Alle



Grib din Dannestav, thi vi,

Uranide, staae dig bi!




Da skuer den herlige Titan

Sit Billed' i det rislende Vand:

I Betragtning over det han hænger,

Støttet ved sin gyldne Stav,

Dog brat han farer op og mænger

Jord og Hav.

Der ligger Deien, formløs og død,

Med Menneskeheden dulgt i dens Skiød.

Thi see! begeistret han den tvinger

Ved sit Kunstnerbud,

Og de kaarne Former springer

Let af den, lig Blomster, ud.

Endelig staaer Billedstøtten der,

Dens Piedestal Jordkloden er,







Dens Niske Himlens Bue,

Undrende Guder nedskue.



Men ak! den ikke Aande drager,

Og Døden i sin Favn den tager.

Da blæser Sylfen en Vestenvind,

Giennem de smeltende Læber ind,

Og Purpurmunden sagtelig

Rosen lig, udfolder sig.



Men ak! end Hiertet stille staaer,

Blodet ei sin Bølge slaaer.

Da Salamandren vældig kaster

Et Lyn i dens Barm,

Og Hiertet hopper og haster,

Og Blodsstrømmen flyder saa varm,

Og Øiet, lig en Stierne,

Behersker det hyldende Fierne.



Da udraabte Prometheus:

O herlige Fader Uranus!

Fra din evige Taage du sende

Et Blik til Verdenens Ende!

O skuer, Titaner!

Vanhældige Aner!

Eders aandende Billed'

Prometheus opstilled'!



Lyt! Aanden svæver,

See! Barmen sig hæver,

Og Blikket bortiler,

I dets Omfang hviler

Havet og Jorden,

Og Stiernernes Orden.







Men ak! det føler ei og tænker,

Og selv ei Dyr endnu,

Det bærer Urtens trange Lænker.

O hører mig med naadig Hu,

Æteriske Feer!

Begavende skiænker

Den aandende Leer

Det stærke Begiær

Med Naturen i Favnen

Den skabende Savnen

Af meere endher;

Vilje og Tanke,

Evne at sanke

Meget til Eet,

Og uden Skranke

At straale i egen Majestet.



Og paa Æterhvælvingen

Til en Concha Stiernerne sig føie,

Fra dens Relling Feerne sig bøie

Og paa Vindens Bølger glide hen.

Da blev det rundt som Morgenrøde,

Og Vaarnaturen atter slog ud,

En høiere Natur at favne som Brud,

Og rundtom Brudesange løde,

Mens Himlen og Jorden i saligt Møde

Tilsammenfløde.


De lyse Feer



I cirklende Dandse

Om dig vi os svinge,

Olympiske Krandse

Til Jorden vi bringe.

Vi signe dig! signe!

Du Guderne ligne!






De lyse Feers Dronning



Den første Krands jeg om din Tinding vinder,

Aftagende den Mæleløses Aag:

Der blomstre Smiil paa dine favre Kinder,

Bevidsthed vinke fra dit Øielaag;

Til meer end Skrig, din Tunge jeg løsbinder,

Til liflig Velklang og almægtigt Sprog;

I Tidens Strøm opbygger jeg din Trone,

I Evigheden fletter jeg din Krone.



Da oprandt Smilets Morgenskiær

Og Læben stammede:kiær.


Hiertets lyse Feer



Hiertets Skytsgudinder

Ere vi,

Hør os, og du finder

Altderi.

Paa det vi Strænge trække,

Natur og Guddom slaaer

Harpen og de indre Toner vække,

Indtil Glæders lange Række

Ud fra Himlen over Jorden gaaer.



1

Dit Hierte sig stemme

Til Alharmonie,

Du Alt og i Alt dig fornemme,

Mangfoldiggiort ved Sympathie;

Med tusinde Følelsers Arme

Det Livløse selv du opvarme.



2

Jeg Guders Attraae skienker dig

Stor og herlig at vise sig:

Hæderns grændseløse Rige

Underkastes dine Bud,

I Naturen og blant Lige

Du herlig skride, som en Gud.







3



Jeg dig vil forære

De reene Begiær,

Som ikke fortære,

Æteriskt sig nære

Med Lyd, Gestalter og Skiær.



Da dirrede alle Følelsers Strænge,

Rundt Naturen var opløst

I et saligt Almeennøie;

Skiønhed gik over Fielde og Enge,

Og ved den Følendes Bryst

Laae Himmelens Høie.


Phantasiens lyse Feer



I



Hos troefaste Minde

Du stedse gienfinde

Det svindende Hæld;

Fornyet gienrinde

Dit Liv til sit Væld.



Og over dets Skiel

I Haab det skal svinde

Franuog fraher,

Og af din Siel

Skal kommende Dage

Forud modtage

Glæde og Skiær.



2



Hvad jeg forunder,

Dig Guden misunder:

Lyren og Kunstnerstaven,

Modtag dem! er Gaven.

Af denne Spire

En Verden udskyder,









Fra denne Lire

Det Heele gienlyder.



En Gud, du frembringe

Den savnede Glæde,

Og flette nye Ringe

I Tingenes Kiæde.

Og Guder nedstige,

At vandre med Fryd

I ætheriske Rige

Af Former og Lyd.



3

Fra Kunstens ætheriske Bue

Som over dig spænder sig ud,

En vinkende Himmel du skue,

Og hiin, den øverste Gud,

Med Evigheden, hans Brud,

Ved den salige Barm

Og Verdnen, hans Søn, i almægtige Arm.


Fornuftens lyse Feer



Phantasiens Blomster døe,

Evigt er Tankernes Frøe.



I



Jeg herligt dig skiænker

Olympiske Tanke,

Den bryder dine Lænker

Og over din Skranke

Til Guderne drager,

Hvor Hilsen modtager

Den jordiske Giæst

Ved den evige Fest.



Hersk i Naturens Rige:

Til Afgrunden du stige,

Til Stierner undvige,









Ved Skiebnens Fod

Blot Tingenes Rod

Og Kilden til Tidens Flod;

Med dristig Forstand

Find Skabningens Plan,

Og hiine første Idealer

Hvis reene Pragt

Formørket og svagt

I Tidens Flod sig afmaler.



2

En virkende Gud,

Handlingdin evig bekrandsede Brud,

Give Naturen og Tiden du Bud,

Og Verdens Aarbog fra dig flyde ud.

Vær hastig og stærk.

Dit vordende Værk

Til Spidsen du bære,

Til Gavn og til Ære.

Fuldendelsen sætte

Paa det sin Krands,

Og Sekler sig flette

Om det i Dands.



3



IVishedsrolige Æter

Din høieste Krone jeg fletter.

Her ved Skiebnens Barm du hvile

Og paa Alt nedsmile.

Du Overbeviisningens Kiede

Om Verdnen udbrede

Og mægtig den lede,

Mens Tiden nedskriver

De Love, du giver:

Thi Verdendandsen holdes i

Dit Tankefølges Melodie.









Saa de ætheriske Feer sang

Og deres Liljeseptere svang.

Men værdigt at staae i olympiske Sal,

Stod paa Jorden et Ideal.

En fremmet Henrykkelse foer

Sagte giennem den undrende Jord;

Morgenrødens Kilde sig udtømte

Og i den Jordkloden svømte;

Rundt Naturen syntes sprungen ud

Til en eeneste Blomst for sin Gud,

Rundt var Luften opløst i

Idel Hymneharmonie;

Paa de rosenrøde Høie

Gik et ubegrændset Nøie,

Uendelig Henrykkelse Verdenen tog

Og til Udtryk, som en Harpe, den slog,

Indtil Skiebnens Almagt, fattig vorden,

Daanede i Favn af Jorden.



Men hvilken Angest og Gruen?

Hvilken fierntfra buldrende Truen?

Ve! de lyse Feer undfly'r!

Solen sig dølger

Bag flygtende Sky'r,

Jordfladen bølger

I bristende Rystelse.

Ve! Ve! Ve!

Afgrunden føder

Og bristende støder

Paa Luers hvirvlede Top

De sorte Feers Skarer op.



Under Jordskiælv og Torden

Sled det Onde sig løs:

Freden bortveeg fra Jorden,

Livskilderne frøs.






De sorte Feer



Hvo løser vore Kieder

Og umodstaaeligt leder

Fra det evige Blund

Paa Afgrundens Bund?



I cirklende Dands

Vi formørke din Glands!

Vi bande dig, bande!

Og brænde din Pande

Med Helvedes Ild:

Vær fredløs og vild!


De sorte Feers Dronning



Skiebnens faste Love byde

Over Dyr og Gud,

Eene du skal turde bryde

Driftens lykkelige Bud.

Jeg løser hiine Lænker,

Som selve Guder pryde,

Og til første Gave skienker

Smertens Braad

Og Jammerens Graad.



Saa far i Tøileløshed hen

Mellem Jorden og Himmelen.


Hiertets mørke Feer



1

Jeg ødslende dig giver

Avind, Had og Haan;

Og sønderriver

Hierternes Baand.

Kom tilbage, chaotiske Taage!

Gamle Tvedragt, ryst dine Snoge!







2

Kneis fra omhylede Sæde,

Kneis, hovmodige Tyran!

Som Misvæxt, du nedtræde

Dit blomstrende Land!

Som Pesten, du æde

Dit Folk af dets Kiæde.



3

Selvhedens Drage

Sin Rede tage

Dybt i dit Bryst!

Paa Spliden den ruge,

Umættelig sluge

Den dyriske Lyst.


Phantasiens mørke Feer



1



Med martrende Slanger

Selvæderen Anger

Dig pidske tilbage

Til hadede Dage.



Du fredløs omstrøife,

Og Frygten dig sløife

Fra Nutiden bort

Til Fremtidens Port.



2

Vanvidopløse og sløve,

Broutende Skaber, din Sands,

Og dybt din Bevidsthed bedøve

Med blyetunge Valmuekrands!

Med Spøgelsers Skare

Du ængstet vildfare,

Og ræd dig forvilde

I Tarantaldands.

Dit Raserie,







Opmuddrende Livets Kilde,

At Himlen og Jorden

Ei speiles deri,

Forrykke den evige Orden.



3

Og Helved sig male

I Vellystens Sale,

Om Tiggerens Leie

Det evigt sig dreie!

Og Diævlene stedse

I skruede Kredse

Nærmere trine,

Vildttruende hvine,

Men nølende grine

Og tusindfold pine.


Fornuftens mørke Feer



1

Vildfarelsen hygge

Dig moderlig,

I din Aand dens Skygge

Aftegne sig!

Og Løgnen klæbe

Ved giftige Læbe,

Og Falskhed stræbe

Med Favnen at dræbe.

For Meening du bløde

Med Liig den føde,

Og i Strømme af Blod

Fæste det Onde dybere Rod.



2

Med skabende Brynde

Du vældig begynde,

Nyd forud den Ære

Som Lønnen skal være.

Da daane din Aand!

Da visne din Haand!







Rundt om Værkets Torso skride

Du med Gienfærds bange Hu,

Vildt fortvivlet, slide

Den halve Krands itu,

Og bande i hylende Klage

De frugtløse Dage.



3



Tvivlen løsbinde

Din grundløse Aand,

Du ikke gienfinde

Begrebernes Baand.

Forgiæves du raabe

I Ørkenens Sand,

Ingen Kundskabsdraabe

Kiøle din Brand!

I Tvivlslabyrinther,

Ved Verdenens Fald

Og Undergangssplinter,

Du Tvivl uden Ende

Mod dig selv skal vende

Og forekomme Dødens Kald.



Saa de sorte Feer sang

Til Afgrundsbrøl og Tordenklang,

Og ak! mod det han selv fuldendte,

Fortvivlet, Prometheus Staven svang

Men Skiebnen Slaget vendte,

Den Sønnen i Favnen tager,

Fra Caucasus lyder Faderens Klager.





Genien



Hen i Poseidons Stad med Menneskevrimlen jeg skrider

Og som et bølgende Hav, støder mig Trængselen frem.

Lig Melodier, omsmiggre italiske Toner mit Øre,

Og mit undrende Blik skuer det Bedre og Nye.

Gierne jeg lader mig fange af disse fremmede Sæder,

Som lig Nympher, om mig dandse i lokkende Chor,

Gierne jeg dyrker den Kunst, som Menneskelivet forskiønner,

Venlig med Blomsterbaand standsende Ungdommens Fryd.

Staten er revet ned: den høie, corinthiske Orden,

Oldtidens herlige Værk, dølger sit Hoved i Støv,

Og dog flaggrer endnu Venetias Genius, Letsind,

I en Sommerfuglkrop let om den store Ruin,

Hvor den berygtede Hane ved Gal og rystede Vinger

Seer i en Ildebrand Himlens oprindende Lys.

Ja, hvo skulde det troe? den barnlige Sorgløshed skued',

Uden Klage og Graad, Frankernes gothiske Færd,

Da de med Øxe og Saug forstyrrede hiin Bucentoro,

Ak! med Øxe og Saug Meislens beundrede Værk!

Det var den svømmende Torus, paa hvilken Venetias Doge

Fordum med Adria herlig Troelovelse holdt.

Nu som Enke hun sukker i sine dybeste Grotter,

Skuer grædende op til de forvildede Børn,

Som i offentlig Utugt med galliske Frille henleve,

Mens Republik, jeg troer, hende de give til Navn.

Ikke saaledes tænkte en Pilgrim fra baltiske Bredde,

Som paa den klassiske Grund satte sin krandsede Stav:

Væmmet, han vendte sig bort fra det pøbelombølgede Forum

Og med den svundne Tid lukked' han stille sig ind,

Thi ham Guderne gave, at finde den reenere Glæde

I det Skiønne som var, ak! og i det som først blir,

Og at indflette de Roser, som Phantasien ham skienker,

Hældende Alderdom, i din forvisnede Krands.

Af en gallisk Kriger for nogle Soldi han kiøbte,

Tænk hvilken ringe Priis! kiøbte en Genius han,






En af hiine, som pryded' den svømmende, kunstrige Torus,

Hvor med Adria før Dogen Troelovelse holdt.

Og nu skulde I seet, hvordan jeg drømte og legte,

Barnet var Phantasie, Genius! Dukken du var.

Med de sødeste Ord for den himmelske Spæde jeg kiæler:

Siig, hvor kommer dú fra, blide, ætheriske Giæst?

Siig, hvilken Gruppe du hist med dit barnlige Ansigt forskiønned',

Hvilken velgiørende Id Skiebnen dig giorde til Pligt?

Ah! du hørte maaskee til Auroras stigende Følge

Og i en Horas Haar fletted' den dugfulde Krands,

Eller du legte maaskee paa Trappen af Viisdommens Tempel,

I den spæde Haand svingende Passer og Styl.

Hvad du ogsaa har været, saa hør mig nu og beløn mig!

Tænk, at Brødrenes Chor Flammerne bleve til Rov:

Hersk i min rolige Barm og vær min Skytsaand paa Jorden,

Medens den austriske Ørn holder Venedig i Kloe;

Giv mig den barnlige Fryd, dertil den usmittede Uskyld,

Hiin, den første, som selv kiender Undseelsen ei;

Løft mig op i den Æter, hvor Glæderne aldrig bortvisne,

Stedse opfriskede ved Nøisomheds kiølige Dug;

Und mig kun lidet af Jorden, endskiøndt jeg det bryndigt begærer

Und mig hiint rige Savn, Gudernes salige Giæst.

Saa jeg hvidsker og snart mig synes at Himlen mig hører

Og at med barnligt Smiil Genien Pagten indgaaer:

Og nu dyrker jeg ham med fromme Offer og Bønner,

Og i et Rosenkapel stiller som Guddom ham hen,

Eller jeg pryder til Alter for ham min luende Arne

Og af de første Ax sindig ham fletter en Krands.

Kalder det Afguderie, men Poesie jeg det kalder

Alt det Ypperste var, bliver og er Poesie.

Ak! vor kiæreste Fryd er Selvbedrag og Indbildning,

Og er selv Elskov ei Menneskets herligste Digt?

Selvbedrag og Indbildning? Forlader mig, høiere Glæder,

Hvis jeg med kiølig Forstand myrder det himmelske Liv!

Poesie er det Blod som fra Verdenens Hierte udstrømmer

Og til sit Udspring igien bølgende skynder sig frem;






Poesie er den dybe den alnærværende Alaand

Hvor han udtrykker sig meest, Verdenens Øie den er;

Poesie er indskrænket Evighed,Alti detEene,

Guddommen er Poesie, Tiden Indfatningen er.


Paa Toppen af Mont-Cenis



Hvilket Uveir! Storm og Torden døve,

Eegens Rod omfavnes af dens Top,

Skoven styrter; Søer, Floder støve

Under Stormens Slag i Taage op.



Gemsen tumler ned fra frosne Bølger,

Uveirsdøden over Bierget gaaer;

Ulven venlig sig i Hiorden dølger,

Skræk om Alt en Slægtskabskiæde slaaer.



Mennesket de vredne Hænder folder,

Og et Tempel hver en Hytte er,

Hvert et Haab i Undergangen holder

Sig ved Bøn og ydmyg Tempelfærd.



Lyn i Lyn sig om min Isse slynge,

Og som fra den høie Klippestrand,

Skuer jeg et Hav af Dunster gynge

Over dybe, havbundlige Land.



Uadskilte Lyn mit Øie blinder,

og sig Lyset selv tilintetgiør;

Hvert et Brag i Almeenbuldren svinder,

Døvende, den i sig selv hendøer.






Ras Og hyl, Orkan! og brøl, o Torden!

Bæv i hver en Aare, Risefield!

Bryd, du fangne Ild! bryd ud af Jorden,

Havet drik! Sug Floden af dens Væld!



Hvilken bange Vellyst! liflig Gruen!

Orm og Guddom stride i mit Bryst:

Denne seirer - o Natur! din Truen

Kun mig ryster til en Seraphs Lyst.



Min udødelige Aand sig hæver

Høiere i Altings Undergang,

Paa lynvinget Tordenvogn den svæver

Triumpherende med Seierssang.



Kun en Boble, som paa Havet springer,

Er et Skybrud for min stærke Aand,

Thi selv Undergangen jeg paatvinger

Skiønhedskrandsen med min Skaberhaand.



Ja! naar Sole aldrende udbrænder,

Kloder smuldre - da udødelig,

Da guddommelig jeg mig erkiender,

Og o Alaand! Fader hilser dig.



Denne Tryghed ved Naturens Gruen,

Denne Fasthed midt i Altings Fald,

Denne Fryd ved Undergangs Beskuen

Vidner om mit grændseløse Kald.





I Høsten



Vinden hvirvler Lundens faldne Blade

Hvinende, hen over Markens Straae,

Fuglen giæster Fyldens aabne Lade

Og en Halvnat dølger Himlens Blaae;

O Natur! din fulde Frugt du gav,

Og nu ringe Storme dig til Grav.



Saa forgaaer hvad alles Hierte priser,

Saa staaer Savnet bag hver Fryd igien,

Ak! selv Phantasiens Paradiser,

Aandens indre Eie, viftes hen:

Mindets Halvglands, denne Høstdag lig,

Mat om Livets Vesten samler sig.



Hør mig, Skiebne! Lad mit Tab ei være

Lidet, naar og jeg engang forgaaer,

Lad mig Løv paa tusind Greene nære

Og afkaste en beundret Vaar:

Ved min Fod da Vandrern skue skal

Sorrigfuld, mit rige Forlivs Fald.


Lillas Minde


I



Velsignet vær, o Dag! som lued'

Med sinket Pragt, da første Gang

Jeg Gratiernes Søster skued',

Og evig nu ved hende hang!

Da hun min Siel igien besiæled',

Mit Liv oplived', blid og glad,

Med høi Tilfredshed, end du dvæled'

Og rød paa Apenninen sad.







En Fest du stedse Jorden være

Og dens Velgiørers Fødselsdag!

Og aldrig skænde Tvedragts Hære

Dig, Signede, med Blod og Brag!

Vær og velsignet, Colonnade

Af duftende Orangetræ'r,

Hvor jeg imellem tætte Blade

Useet, mig listede saa nær.

Grøn frisk i Favnen af Sephirer

Og stands for stedse Tidens Flugt!

Og hver en Blomst, som her fremspirer,

I Tryghed modnes til en Frugt!

Jeg over Hegn og Dige stiger,

En Aftenstraale luer end,

Hun ei den Dristige undviger,

Men mod hans Komme skotter hen:

Thi med forundret Glæde skuer

Hun snart hans gyldne Lokkehaar,

Snart Øiets Himmelblaae, som luer

Vel ei, men troefast Ømhed spaaer.

Og med en Røst som kunde drage

Fra Himmelen en salig Aand:

Vil du, o Fremmed! vel modtage

Det gyldne Æble af min Haand?

Jeg takker dig, o Hesperide!

Den Frugt er Polens Naboe kiær.

Saa gik jeg taus ved hendes Side

Og stirred' hen i Aftnens Skiær.

Da stode vi ved hendes Ville,

Og begge med forvirret Sind,

I samlet Blik vi stode stille,

Indtil hun bød mig træde ind.

Og først da Sympathiens Kiæder

Om os for evig slynged' sig,

Fremtraadde nu de fiine Sæder,

Som Fremmed at modtage mig.







Men fra den Aften er jeg vorden

Saa god og nøiet, som en Gud,

En anden Sol gaaer over Jorden,

Og hver en Blomst slaaer atter ud.


II



Velsignet vær, o Aftenrøde!

Som Vidne var og smiled' ned

Til Lillas hemmelige Møde

Ved Flodens poppelkrandsde Bred.

Velsignet ogsaa du, o Maane!

Du Ømheds Genius, som saae

Mig her til Guders Liv bortdaane

Og frydfuldendt blant Stierner gaae.

For Lilla kiælent jeg nedknæled'

Paa hendes Knæ jeg støtted' mig,

Mit Blik i hendes Øie dvæled'

Og i en Himmel tabte sig.

Mod mig hun blussende sig hælded'

Og op til sig saa tæt mig drog

Mens hendes Lokkers Strøm nedvælded'

Og over os i Bølger slog.

Til hende fra mig selv jeg stræber,

Almægtig hun tiltrækker mig,

Til Offer brat paa mine Læber

Mit heele Væsen samler sig;

Og mens hvert Aandedrag vi deele

Og blande sødt det indre Liv,

Tilsammendirre vore Siele,

Som ved en nyeskabt SeraphsBliv.

Ja! vrede Skiebne! du mig sætte

Paa Klodens uoptø'de Kyst,

Hvad eller der, hvor Sahras Slette

Vandsmægter ved sin Himmels Bryst;

Bind mig paa Toppen af en Ande

I stormomhylet Eensomhed,







Hvad eller under Klodens Vande,

Hvor selv ei Gisningen steeg ned:

Men lad mig aldrig, aldrig tabe

Gienfølelsen af Lillas Favn,

Da skal jeg i mit Indre skabe

En Himmel midt i Nød og Savn!


III



Af Livet atter du opliver,

O søde Elskov! Mennesket,

Og adlende tilbagegiver

Den ak! forbrudte Majestet.

Naar Liv i Liv paa nye du skaber,

Du Livets høie Poesie,

Og langt fra Jord og Tid dig taber

I himmelsk-yndigt Sværmerie,

Da og Naturen sig fornyer,

I Vaar igien det bliver Vaar,

Fryd drypper ned fra gyldne Skyer

Og Solen Festens Harpe slaaer;

Og Samdragt, Uskyld, Fryd og Nøie,

Og Barmens dybe, indre Fred,

Og Andagt med forklaret Øie,

Og favnende Alkiærlighed:

Og alt hvad Hiertets Længsel priser

Og hvad Fornuftens høie Id,

Rundt sanker sig til Paradiser

Og blander Evighed og Tid.

En idealisk Sfære river

Os bort fra Jorden i sit Sving,

Fuldkommenhed tilbagegiver

Troelovelsens forbrudte Ring;

Og salig Velklang rundtom lyder,

Hver Blomsterkalk en Nektarskaal

Mens hellig-stille, Hiertet byder

Tidsmelodiens skiønne Maal.






IV



En bange Tvivl mit Hierte nager

At jeg min Lykke ei er værd,

Og dristig, Bedres Giengield tager

For nyttig eller ædel Færd.

Thi ak! af alt hvad Manden pryder

Jeg intet om min Tinding snoer,

I Skygger skiult, mit Liv henflyder,

Jeg efterlader intet Spor.

Dog siger jeg, naar Solen svinder:

O Dag! den feireste var du;

Men naar den anden da oprinder,

Den synes skiønnere endnu.

Hvad selve Mængden ringeagter,

Mig blænder ved sin Majestet,

Med Iver jeg det eftertragter

Og frydes ved at eie det.

Det Ringeste som jeg berører,

Udgyder Glædens skiulte Væld,

Hver Time til min Hytte fører,

O gode Guder! Fred og Hæld.

Men naar jeg da mit Øie hæver

Og nøiet, skuer rundt om mig,

Hvor hungrig Idræt Lønnen kræver,

Og Dyd i Vraaer jorder sig,

Og hvor Fortienesten sig dølger,

Mens Avind den med grusomt Staal

Selv i dens Navnløshed forfølger,

Og fnyser ved dens stille Taal -

Ulykkelige! da tilgiver

Mig at jeg er saa lykkelig,

Skiøndt Himlen ei mit Navn opskriver

Og Jorden ikke kiender mig.

Thi Skiebnen end bød mig at lide,

Da tog mig Lilla i sit Favn,

O glemmer ved en Lillas Side,

Ulykkelige! hvert et Savn.






V



Hvad er det som saa magiskt binder

Hver Tanke, Sands og Id til dig,

At kun fra dig mit Liv udrinder

Og ej fra dig kan skille sig?

Jeg dybt det føler, at jeg kunde

Foruden dig ei være til,

Og i det høieste kun blunde

I dyrisk, sandsløs Nervespil.

Ved dig mit heele Liv modtager

Betydning og fuldender sig,

Thi selv det Ringeste du drager

Med himmelsk Vælde op til dig,

Og nu, Regnbuen ligt, som tryller,

Skiøndt jordisk Dunst, med himmelskt Skiær,

Det i din Nærheds Glands sig hyller

Og synes ikke meereher.

Det Klædebon hvori din svelte,

Din Guddomsform sig trykked' af

Hiint blomsterstukne Silkebelte,

Dit stille Dagværk, du mig gav:

Og hver en Ting, som du berører,

Modtager brat et mystiskt Sving,

Til en æterisk Sfære hører

Som ruller høiere omkring.

I dette Elskovs Tryllerige,

Hvor hver en Attraae luttrer sig,

Jeg løftes op, og kan ei sige,

Hvorfor jeg er saa lykkelig.

Thi kan hos dig jeg heele Dage

Ei dvæle, ord- og tankeløs,

Selv ikke fristet til at tage

Din Læbes Nektar i et Kys?

Hver dristig Attraae mig forlader,

Rundtom det Tidens Havblik er;

Og o! min reene Siel sig bader







I evig Skiønheds Atterskiær.

Naar legende min Haand forvirrer,

Sig i de bruune Lokkers Net;

Naar i dit Øies Dyb jeg stirrer

Og ak! mit Blik ei maaler det;

Naar jeg med tryllet Finger nøler

Paa hver en Form, saa reen og rund,

Og i dit sagte Pulsslag føler

Hvor Livet pibler fra sin Bund;

Og naar jeg med Forundring skuer,

Hvorledes fra dit Inderste

Et Rosenliv æteriskt luer

Igiennem disse Formers Snee;

Og naar, lig Edens Knop, din Læbe

Udaander et ambrosiskt Liv,

Og Glædeskloder rundt fremstræbe

I dit Udaandens stille Bliv -

Omsonst jeg Navn og Billed' leder

Til Udtryk for min Salighed,

Jeg Gud, alt Ypperste, tilbeder

Naar jeg for Lilla knæler ned!


VI



Hold inde! O jeg dig besværger

Ved alt hvad kiært og yndigt er!

Thi ikkun Nøisomheden værger

Om al vor Fryd og Lykke her.

Du veed ei, reene Englelige!

At Nydelsen er Viises Kunst,

Og alle Glæder brat undvige

Ved rask Tilegnelse i Dunst.

Opfyldelsen sig aldrig skynde

At forekomme vort Begiær:

Uvillighed er Glædens Ynde,

Vort Savn er ofte Tingens Værd.

Thi, Hulde, ikkun ved at savne







Mod Aekel sikre vi vor Barm,

Og ikkun Guderne tør favne

Den største Lod med vældig Arm.

Det Høieste, som Skiebnen skienker,

Er ikkun Billedværk for os,

Raskt draget ned i Tidens Lænker,

Det er en himmelsk Frydcolos,

Som Marven af vort Indre drager

Og til vor Straf, ved grusom Svig,

En fæl Misskikkelse paatager

Og - ve os! - Ækel kalder sig.

O derfor lad mig stedse drømme

Ved hver en Fryd om meer endnu,

Og Amors Bæger ikkun tømme

Med levnende og nøisom Blu.

O lad mig ved dit Bryst bortdaane,

Bær mig til Himlen i din Arm,

Dog for det Sidste du mig skaane

Og hygge Længslet i min Barm.

Chariters lette Slør indsvøbe

Hvad dristig Attraae standser ved,

Og kun for Phantasien røbe

Den sluttede Fuldkommenhed:

At ei min Lykke overleve,

Betænk det, Lilla! - mit Begiær,

Men mine Længsler stedse svæve

Om hvert et ventet Morgenskiær.


VII



Hvad er det som mit Blik fortryller

Og underfuldt omgiver mig?

Den heele Skabning rundt indhyller

I alt det Skiønnes Lighed sig.

Det er et Atterskin af Luen

Som Lilla aanded' i mit Bryst,

Hvori, som hist i Farvebuen,







Det Lave vorder skiønt opløst.

Med Skiebnen, Himmelen og Jorden

I aldrig afbrudt Eenighed,

Jeg skuer rundt en anden Orden,

Og evig Uskyld, Fryd og Fred.

En Strøm af nyeskabt Liv sig velter

Fra Stiernerne, saa reen og varm,

At selv Granitcolossen smelter

Og lever ved min stærke Barm.

Mens venligt Viperen i Dalen

Sin Ring rundt om min Ankel snoer,

Og paa min Skulder Nattergalen

Tryg mader sine Ungers Chor.

Paa denne bedre Verdens Høie,

O Lilla! knæler jeg for dig,

Og Sol og Jord tillige bøie

Tilbedende, sig ned med mig,

O du Alskiønheds Billedstøtte,

For evig holde du mig her!

Mit Liv forædles til en Mythe

Om Guders høie Fryd og Færd!


VIII



O Lilla! du mig alt har givet,

Min heele Fryd og al min Værd,

Og var jeg lykkelig ved Livet,

O Himmelske! dit Værk det er.

Naar haabefuld jeg seer imøde

Og hilser den oprundne Dag,

Naar nøiet, jeg dens Aftenrøde

Velsigner med hvert Aandedrag;

Naar hver en kiærlig opsøgt Stierne

Paa Nattens Skulder hilser mig,

Og indtil Taagestiernens Fierne

Mit Sværmerie udfolder sig;

Og naar jeg avindsyg ei skeeler







Til Broderen, som herlig gaaer,

Med nøgen Hunger Brødet deeler

Og Giorden om dens Feber slaaer;

Naar ikke Undertrykte bander,

Berøvede anklager mig,

Men tidt den Godes Forbøn blander

I mine stille Bønner sig;

Og naar da ved mit Hovedhynde

Samvittighed Akkorder slaaer,

Og svundne Dag med Engelynde

I Drømmes Land paa nye opgaaer -

O Lilla! hvi maae jeg da savne

Det store Ord til al min Fryd?

Jeg Jord og Himmel vil omfavne

Og henrykt døe foruden Lyd.


IX



Slip dine Lokkers holdne Strømme!

Udtryk dig i din lette Dragt!

Og lad mig svimle hen i Drømme

Og Gisning om det Skiultes Pragt!

Hør! kielne Nattergaler stamme

Hvad ikkun Engle heelt forstaae,

See! Stierners Brudefakler flamme,

Antændte i det stille Blaae:

Lad mig almægtig Armen vinde

Rundt om din Liliegestalt,

Og i foreenet Tveliv finde

Det længselfulde Hiertes Alt.

Din Læbes Rosendug jeg drikke

Med Middagssolens Tørst! Jeg dig

Ved tusind Favnetag og Blikke

Med Elskovsmagt tilegne mig!

Fortærende, en Længsel brænder

Uslukkelig, dybt i mit Bryst,

Jeg Lundens Stamme ømt omspænder

Og elskende aftrygler Lyst.







Jeg raser i den vise Tømme,

Du Engel ak! mig holder i,

Kun eengang Elskovs Kalk jeg tømme

Med Sandsens heele Raserie! -

Dog nei! Tilbedede, du tøve

og svøbe dig i helligt Slør!

Hvis ei Begiæret holder Prøve

Men høit paa Glædens Spidse døer?

Hvis Væmmelsens Erinnis hævner

Den dristige, fuldendte Lyst,

og ak! paa Jorden intet levner

At attraaes af det mætte Bryst?

o siig, hvad kunde vel mig lokke

Hvis du, o Lilla, alt mig gav?

Hvad, uden hæse Dødningklokke

Min Vuggesang i dybe Grav?

Men skal da intet Nøie læge

Den ømme Attraae i min Barm?

Skal jeg hvert Kys i Luften præge

og kun om Vinden slaae min Arm?

Mens alle Væsner Elskov tiene

I Dyb og Luft paa Field og Eng,

og hvert Atom for sig alleene

Er Myriaders Brudeseng;

Mens hisset i sit Blomsterrige

Ephemeren selv elske tør,

Den flaggrer hen, den Lykkelige!

Den eengang elsker ak! og døer -

Skal jeg, du store Englereene!

om ingen Mage Armen slaae,

Men med en evig Længsel eene

og fiernt fra Elskovs Alter staae?

Nei! heller ved dit Bryst jeg blive,

o Lilla! et Ephemeron,

og der i første Kys opgive

Til Elskovs søde Straf min Aand!






X



O Stierner, elskte Vidner! laaner

Mig eders Harper, ved hvis Lyd

Den gamle Tvedragt tryllet daaner

Og Evighed troelover Fryd!

At i Begeistring jeg forkynde

Henrykkelsen jeg smelted' i,

Min Lillas evig friske Ynde

Og mit ubundne Sværmerie!

O kunde jeg til Tankens Rige

Opløfte det fornumne Hæld,

Og standse det Ulignelige

I Ord og Billed' for min Siel!

Men hvad er Vellyd, hvad er Tale?

Lig Lavens Strøm, min Aande kun

I Luer kan min Lykke male,

O Lilla! Lilla! paa din Mund.

Var jeg en Harpe blot, som længe,

Som stedse troe giendirred' i

De bævende, skiøndt stumme Strænge,

Den engang slagne Melodie!

Men alt det Høieste foragter

Jordklodens diærve Vid og Baand,

Til himmelskt Fødeland det tragter,

Et Øiebliks gientagne Laan.

Og som en Engel brat nedstiger

Til natlig Lampes viise Ven,

Men pludselig igien bortviger,

Et føie Glimt af Himmelen,

Saa sank til mig det store Nøie,

Af tusind Længsler baaret, ned,

Fra Guders bønbebo'de Høie

I Stiernefølge sank det ned.

Saa hellig stille Jorden hviled'

I Aftentaagens bløde Favn,

Mens blid-vemodig Maanen smiled',

Som Udtryk for Naturens Savn.







Af sløve Sandsers aabne Fængsel

Bortsneege fangne Siele sig,

Naturens inderlige Længsel

I Duggens Taarer letted' sig,

Thi af det Høiere berørtes

Hver stille Sands, hvert løftet Sind,

Og fra Elysion der hørtes,

Et Budskab i hver Aftenvind.

O Lilla! Lilla! vi alleene

I Lye for dristig Nysgiær sad,

Omgittrede af Blomstergreene,

Ved kielne Nattergalers Qvad.

Da strømmede en Livets Bølge

O Verdenshierte! ud fra dig

Igiennem høire Væsners Følge

Og brød i vor Bevidsthed sig:

Og lig en Tvillinggnist, foreente

I Samkys vore Siele sig,

O lig en Tvillingblomst, foreente

I Samlyst vore Sandser sig.

Kun Sukkemelodier løde,

Lig Gienlyd af en Engels Qvad,

Indtil den snelle Morgenrøde

Den skiønne Eenhed skilte ad.

Blus atter op, o Aftenrøde!

Min Brudefakkel, lys mig hen

Til stierneoverhvælvet Møde,

Og evig lys mig did igien!


XI



O Lilla, tør jeg ogsaa vove

At være salig som en Gud?

Jeg hylder ei Naturens Love:

Gik jeg af Tidens Riger ud?

Thi ved den Dødeliges Side

Staaer Uraniders høie Fred,

Og herlig frikiendt for at lide,







I Livets Graad jeg skuer ned.

Mit Blik den heele Jord forgylder,

Et Kys er hvert et Aandedrag,

Min Fryd den heele Nat udfylder,

Min kielne Trang den heele Dag.

Og tidt Henrykkelsen mig bærer

Høit over Jorden i sin Arm,

Og alle Glædens drømte Sfærer

Igiennemcirkle denne Barm.

Taknemmelig, paa Stierners Høie

Jeg søger tidt min Lykkes Væld,

Men Guden skiules for mit Øie

Og ak! jeg ræddes ved mit Hæld.

Nyn derfor Tryghed i mit Øre,

Indlul mig sødt i Sværmeri,

Og lad mig tidt, du Hulde! høre

At Elskov som en Gud er fri.

At den ei er og ei skal være

Den Kloges og den Stærkes Løn

Ei Formaal, Vinding eller Ære

Men uden jordisk Hensigt skiøn

Som Lys og Regn og Dug sig sænker

Fra Himmelen til Jorden ned,

Kronion Elskovs Glæde skiænker

Med herlig blind Frigivenhed.

O trefold Hæld den Lykkelige

Som Himmelstraalen rammer her!

Han hører til et bedre Rige

Og dyrker ædlere Begiær.

Af Selvheds fængslende Forsteening

Som ved et Trylleord forløst,

Han smelter hen til Alforeening,

Lig Floden fra Fredshavets Kyst.

O nei! Kronions Tordner finde

Ei Veien til vor Elskovs Lye,

Thi, hulde Lilla, du omvinde

Mig med dit Hebefavn paa nye.







Lad mig olympiskt Liv inddrage

Af dine Læbers Nektarskaal!

Lad mig forud de Krandse tage

Som snoes om Dødeliges Maal!

Naar hver tildragen, sødt tildrager

Med evig Attraaes Trang igien,

Og salig giver og modtager -

Da segner Tiden fængslet hen!


XII



O Lilla! Lilla! tør da Sorgen

Din høie Guddom nærme sig?

Og tør jeg tænke paa imorgen

Den Dag dit Smiil omstraaler mig?

En Gud, jeg ved din Side troner,

Mens Jorden ruller ved min Fod,

Og paa dens tusind Millioner

Jeg skuer ned, saa mild og god.

Ei noget Ønske blev tilbage

I din Tilbeders stille Siel,

Hvad tør da friste ham til Klage

Og blande Jorden i hans Hæld?

O Lilla! Lilla! Tiden iler

Ustandset i sin Stormvindsflugt,

Endnu i Dag, see! Blomsten smiler

Imorgen visner den til Frugt.

Endnu i Dag dit Hierte gløder,

Naturen smiler i dit Favn,

Om føie Tid, o Gud! du bøder

For hver en Ungdomsfryd med Savn.

Ak! Tiden alt tilbagekræver,

Og Modenhed omfavner dig,

Og Glæders lette Flok bortsvæver,

De stormafblæste Blomster lig;

Og Letsinds Sommerfugl, hvis Vinger

Omflaggrer Hebes friske Krands,

Og Ynden, som om dig sig svinger







I stedse anderledes Dands;

Og Phantasos, som salig velter

Indbildte Sfærer ved sin Stav,

Og Sværmeriet, som hensmelter

Forud i Evighedens Hav -

Dit skiønne Foraars lette Følge,

O Elskede! forlader dig,

Og ved dit Hierte Tidens Bølge

Saa vild og iiskold bryder sig.

Da tør du ikke meere gløde,

End hældig, hvis i Venskabs Smiil

Din gyldne Alders Aftenrøde

Opholder sin fremtrængte Iil.

Alt det Æteriske forsvinder

Med Phantasiens Blomsterstøv,

Og ved din Fod du ikkun finder

Dit svundne Foraars faldne Løv.

Og jeg - o Gud! jeg bæver, gruer,

Ei længer da jeg elsker dig!

Og kun til Lysning end jeg luer

Til Varme ei, Nordlyset lig.

Da sindig Alvor til mig træder

Og hænger Jorden ved min Aand

Og Pligten smedder mine Kiæder,

Og Sysler leie denne Haand.

Hvad eller skal mit Hierte kiæmpe

End levende i Sandsens Grav?

Og intet ak! den Flamme dæmpe

Jeg før som Yngling lued' af?

O grumme Minde, Eumenide

Som hævner hver en Glæde her,

Og ved graaelokket Oldings Side

Oppidsker Ynglingens Begiær!

Hans eget Spøgelse sig stiller

For ham paa Livets sidste Vei,

Hvor er den Letheflod som skiller

Ham fra sit første, døde Jeg?






XIII



Hvo er det som min Barm forgifter

Og nedrigt Elskovs Ende spaaer?

Natur, og Liv, og alt omskifter,

Men Elskovs Salighed bestaaer.

Ha! kunde jeg blot eengang tænke

Den lumske Tvivl, den fæle Svig,

Saa brast, o Elskov, brat din Lænke

Og Tanken eene myrded' dig.

Bort, du som mig omsonst omsnærte

Med glatte Ringe, Tvivlens Snog!

Kom, lyse Tillid, til mit Hierte,

Og Haab, som mig fra Jorden drog!

Lue op til Tegn, o Aftenrøde!

Hæld dine Greene, o Jasmin!

Jeg iler til det vante Møde

Med længselvinget Fied og Sind.

Lue op igien, o Aftenrøde!

Du lukker ikke Himlen til,

Du aabner den for dem som gløde

Af Kiærligheds uskabte Ild.

Men som en Helvedflod du brænde

For Niddingen, som giftigt spaaer

Om Glæderuusens snelle Ende

Og at selv Elskovs Fryd forgaaer.

Dog kunde - hellige Guder! - kunde

Den døe i Alustadighed?

Saa kaster, Cypresselunde,

Hver Sørgegreen paa Jorden ned!

Saa visner, grønne Myrtheskove!

Forband din Datter, Cyperns Hav!

Natur Ufrugtbarhed troelove

Og hælde barnløs mod sin Grav!






XIV



Hvor himmelsk salig var jeg ikke,

Troeløse Lilla, ved din Fod?

Jeg hersked' rundt ved stille Blikke,

Thi i min Barm var Fred og Mod.

Mig ikke Savn og Nag fortærte,

Thi Fryd og Uskyld fulgtes ad,

Af Himlen intet jeg begiærte,

Og derfor alting jeg besad.

Naar vi ved Nattetid saa gierne

Langs Flodens Marmorbredde gik,

Og tidt i Elskovs lyse Stierne

Indtraf med et samtidigt Blik,

Og vore Hierter sammenhasted'

Med stigende Accordeslag,

Du Armen om min Nakke kasted'

Og o! mig gav dit Aandedrag:

Hvad kunde friste din Tilbeder,

O Lilla, siig! hvad friste dig?

Dog løser du de skiønne Kiæder,

Som ved din Vilje fletted' sig!

Thi kom ihu, hvordan du sno'de

Dig om mit Hierte, sød og øm,

Og ak! hvor gierne jeg dig trode

Og hældte til den kiære Drøm.

Du, ja! du tryglede mit Hierte,

Og heelt du ogsaa det modtog,

Mit heele Væsen du fortærte

I dit, mit Liv du overdrog.

Og dog, Troeløse! tilbereder

Du snedigt dit Bedragerie!

Har du da glemt de tusind Eeder

Du hildede min Lettroe i?

Saa vidner, Stierner! Blade! hvidsler

Og tager Eederne igien!

Kluk, Nattergal! og Bække! ridsler







Og tager Eederne igien!

Siig! hørte jeg dig ikke stamme,

Imens du ved mit Hierte laae,

At Døden før dig skulde ramme,

End Hiertets søde Trang forgaae?

O havde Skiebnen dengang taget

Imod din fræktudtalte Eed,

Ulykkelig, dog ei bedraget,

Nu ved din Grav jeg knæled' ned.

Der i hvert sagte Vindpust sendte

Du mig en Gienlyd af din Røst,

I hver en Blomst tilbagevendte

Dit friske Smiil til Elskovs Trøst.

Da trylled' mig den søde Tanke,

At hist du elsked' mig endnu,

Skiøndt løfted' ud af Tidens Skranke

Og med forklaret Sands og Hu.

Da flød i Billeder og Drømme

Mit Levnet over Tidens Rand

Til Phantasiens Herredømme

Og Sværmeriets luune Land.

Men nu - Erinnen sønderriver

Min Barm i ubønhørligt Kald,

og hvirvlende, mig rundtom driver

Til Riger af ei udtrykt Qval.

Min Smertes Krampetræk ledsager

O Lilla! Smiilet paa din Kind,

Den Sang du aander ud, jeg drager

Til Suk igien med Luften ind.

Min egen Skygge kun, jeg svæver

Om dine Glæder Nat og Dag,

Mit stiaalne Liv af dig jeg kræver,

En Gienfærd uden Aandedrag.

Ha! Luft! kun Luft til Suk og Klage!

Kun Graad til sielden Lise giv!

Gid da ved hver en lindret Plage

En Fryd opblomstre i dit Liv!




Ganimed


Ganimedved Solens opgang vaagnende paa Bierget Ida



Bortviger du, o søde Søvn!

Og overgiver mig igien

Til min Bevidsthed?

O grumme Marter! grumme Qval!

Hver Morgenstraale er

En Dolk i denne Barm.

Fald ned igien, du Mørkets Forhæng,

Hvorpaa de vævre Drømme male

Mit sødt-indbildte Eie,

Fald ned igien før den forhadte Dag!

O tause Nat!

I dine Skygger stiger

Det Ypperste til Jorden ned:

Ved dig min Anelse

Til Indtryk bliver!

Min Tanke og min Kiendsel

Til Alnaturens første Leed

Sig saligt knytter,

Og o! ved dig afpræger

Sig Sandheds Billed' i min Aand,

Mens Verdnens Harmonier

Gienlyde i mit Inderste.



Men ak! forgiæves stræber jeg

At finde Navn og Billed'

Til den uendelige Trang,

Som ud i Evigheden

Sig strækker og det Ypperste

Kun søger. - -







Og dog! hvor skiøn

I Morgenrøden svømmer

Den unge Skabelse.

Af Formers Strid

Paa nye udviklet, staaer

Natur i fuldendt Ynde

For Lysets Trone og modtager

Sit Straalediadem.



Hvi er dog, ak! for denne Jord

Min Længsel og min Trang for stor!

Natur, du Rige! intet eier

For din forvænte Søn,

Som lig en himmelsk Giæst

Ei med din dødelige Frugt

Sin Læbe smitter.

Ved denne Anen hænger

Jeg ved en høiere Natur,

Jeg er af Guders Æt,

Thi jeg forsmaaer det Jordiske.



Denne Anen, denne Længsel

Varsler om min første Stand:

Lave Jord, du er mit Fængsel!

Himmel, du mit Fødeland!



Bortviftende Vinde,

Jer' Favn mig omvinde!

Til Guders Gudinde

Fra Jorden jeg svinde!

Smeltes i

Harmonie!


Chor af Mænader



Ved Cymblernes Lyd,

Med Vedbendets Pryd

Og viinkrandset Spyd,







Vi dandse i Kiæde

Om Viingudens Sæde,

Og hvirvles i Glæde

Paa Slette og Field

Til Nydelsens Væld

Os Bacchus henriver,

Idalia driver,

Beruuste synke med brændende Barm

Vi hen i Faunernes kraftfulde Arm.

O Evan! Evoe! du skaane! du skaane!

O Venus-Dione! vi daane! vi daane!

Den rasende Lyst

Fortærer vort Bryst!


Ganimed



Vanhellige! besmitter ei

Med eders Ruus

Min Eensomhed,

Et ædelt Savns

Indvi'de Tempel.

Bort! Eders Id er Raseri,

Og Halvdød eders Hvile.

Ved Vellysts Lueaande visner

Selv denne lavere Natur,

Og Afsmags Gift opsprudler

Af Nydelsens udtømte Kilde.


Chor af Krigere



Med omdandset og lovsiungen Fane

Hilse vi vort trygge Hiem igien,

Alle Palmeskove paa vor Bane

Kaste deres Bladekroner hen.



Guder lig, vi stolt fremdrage,

Hver en Stad vort Tempel er

Ingen tæller vore Dage,

Thi de flyde ud fra Mindets Skiær.





Een



Bort med Hvile og Nøie!

Høifærd og Hæder sig føie!

Heltenes Id

Kamp og Strid!

Sværdene klirre,

Spydene dirre,

Salige Lyst!

Dybt i vort Bryst!



Paa Olympens stiernefulde Høie

Hviler den fuldbragte Møie,

Evig Ungdoms Nektarbæger

Dig, Heracles, qvæger.


Ganimed



Vanvittige! som ødsle

Det skiønne Nu

For indbildt Fremtid,

Og Aande trygle

Af Efterslægtens Læbe!

Vanvittige! thi Tiden

Kuldkaster Værket,

Skiøndt Navnet staaer,

Og uden Daad, kun Navne, svømme

Til Efterverdnen I paa Blodets Strømme!


Naismed Hyrder og Hyrdinder



O søde Øieblik!

Jeg finder dig,

Du Glædens Flygtling!

Din egen Arnes, ak!

Din ømme Mages,

Din Afkoms Flygtling!

O lad mig favne dig!







O lad min Graad

Opløse denne Malm,

Som Skiebnen smedded' om din Barm.

Ja! du er god og øm,

Dit Øie hviled',

En lykkesvanger Stierne,

Paa alt hvad dig omgav.

Men ve! nu kneiser,

Uhyre kneiser

Dit rasende Begiær for Zeus,

Og ak! maaskee du snart skal favne

En tordensvanger Skye -

Flye til din Mages Hierte, flye!



Men du har intet Hierte meer!

Du selv til Himlen

Dig svang, og efterlod

Paa Jorden kun din Billedstøtte.



I Guder, som hæver

Fra Jorden hans Hierte,

O skuer min Smerte!

I Guder! jeg kræver

Min elskede Mage

Af eder tilbage!


Chor af Hyrder og Hyrdinder



Om vor stille Arne dandse

Uskyld, Elskov, Nøisomhed,

Fred fra Himlen alle sine Krandse

Kaster til os ned.



Store Hyrde! Uranide!

I dit Guddomsspor vi skride.

Dine Hænder os velsigne,

Thi vi dig, du Store! ligne:







Septeret, dig Skiebnen gav,

Er en Hyrdestav.


Een



Ved klingende Strenge,

Paa Æterens Enge,

Han leder

Og freder

Stiernernes Chor,

Sin straalende Hiord.


Alle



Naar Ørne svæve over Heltes Lig

Og Krigens Fakkel Stæder tænder,

Dit Øie hen til os du vender

Og ved dit Billed' fryder dig.


Romanze



Nok er det Største Skiebnen yder,

Og Nok er Eet,

Thi selv Uranioner nyder

Ei meer end det.

Det sidder paa Olympens Sæde,

Paa Liljen her:

Du alle Væsener, o Glæde!

Er lige nær.

En kostbar Perle, Eenfold, hviler

I Hyrdens Bryst,

Og Nøisomhed, hans Hebe, smiler

Ham varig Lyst.

Hans stille Haab hver Dag modtager

Med Harpeslag,

Hans fromme Tak til Roe ledsager

Hver fuldbragt Dag.







Apollo fra Olympens Høie

Til os nedsteeg,

Og fandt et ubesmittet Nøie

I Hyrders Leeg:

Sin gyldne Lyra han nedstemte

Og trylled' dem,

Olympen og dens Nektar glemte

I Uskylds Hiem.


Nais og Ganimed



1

Flye ei Naturens stille Rige,

Som lokker Himlens Guder ned.



2

Ah! kun blant de Udødelige,

Kun hisset blomstrer Fryd og Fred!



1

Zeus-Ammon trykked' Jordens Datter

Til sit guddommelige Bryst.



2

Min Attraae Verdners Alt omfatter

Kun evig Skiønhed er min Lyst.



1

See, Ganimed! min Taare rinde,

Kom, elskte Mage, i min Arm!



2

O Hierte, hvi kan du ei finde

Dit Nøie ved en jordisk Barm!



1

Dig, Eeneste! jeg kun tilbeder:

O Altrets Guder, vredes ei.



2

Urania! O jeg dig tilbeder,

Dog Billedstøtten dyrker ei.





Ganimed



Mit heele Væsen luttret blev,

O Nais! i Begeistrings Luer

Og i Betragtnings høie Æter.

Kun Medynk, som selv Guder føle,

Til denne Klode fæster mig.

Ei i min egen Barm

Blev denne Attraae avlet,

Fra Himmelen den kom

Og vied' hiin

Til evig Skiønheds Tempel.

Jeg drak af Lethe,

Det kun min Skygge er som vandrer her,

Begræd mig - thi jeg er ei meer.


TreEn Mænas



Nydelse er Livets Fryd

Og Orgien Jordens Pryd:

Kun i Ruusens Svimmel, Daare!

Standser Savnets Taare.


En Kriger



Daad og Kamp er Livets Fryd,

Hæderskrandsen Jordens Pryd:

Kun i Kampens Tummel, Daare!

Standser Savnets Taare.


En Hyrdinde



Kiærlighed er Livets Fryd,

Skyldfrihed er Jordens Pryd:

Kun hos Nøisomhed, o Daare!

Standser Savnets Taare.


Ganimed



Nei! bort med Jordens Fryd!

Jeg var før jeg blev født

Og fatted' ind i denne trange Form.







Ja! denne Anen er et Minde

Hvortil min Attraae knytter sig.

Jeg var - Til dig!

Til dig igien, Kronion!

Din Aande, Herlige,

Er Skabelse! Dit Blik

Er Lysets Væld!

Et Ocean af Fryd

I evigt Kredsløb flyder

Fra dig til Verdenen

Og til dit Bryst igien.



Zeus-Kronion i det Høie,

Du som mig at sukke bød,

Verdners Fader! alt mit Nøie

Hviler i dit Skiød.



Hvis du ei vil høre,

Min forvovne Bøn,

Du tilintetgiøre

Din forskudte Søn!


En Hyrde



Himlen sin Yndling bønhør,

Ætren aabnes, Ørnen nedsvæver,

Med varsomme Klø'r

Ham favner og hæver

Over Jord og Tid og Død

Op til Zeus-Kronions Skiød.


Ganimed



Op! Op!

Over Biergenes Top!

Over tordnende Skyer

Ørnen mig bærer!

I Stierner og Sfærer!







Til eder jeg tyer!

Kronion nedsmiler,

Jeg iler! jeg iler!

O Alfader,

I dit Favn

Kun forlader

Mig mit Savn!


Nais



Han ikke hører Tiden til,

En høiere Natur om ham

Sin lette Kiede slynger,

Og Guders Lige, sidder han

Høit ved Heracles's Side:

Thi ikke blot den store Daad,

Den reene, skiønne Attraae

End Adgang har til de Udødelige.



O du, som jeg at elske voved',

Uendeligheds Brudgom du!

Min Ømhed bliver

Tilbedelse! - -

Modtag - modtag i denne Taare

Det første, ak! det største Offer!

Min Kiærlighed - -



Op! reiser Alteret,

Bekrandser Offerlammet og istemmer

Forgudelsens Pæan!


Almeent Chor



Himmelske, Udød'lighed dig præger

Til en Gud ved evig Ungdoms Glands,

Rummet er din Fryds bundløse Bæger,

Stiernehimlen er din Krands.





En Hyrdesom Altrets Tiener



Blodet flyder,

Flammen suser,

Bønnen lyder,

Hymnen bruser.


Alle



O guddommelige Ganimed,

Smiil i Naade til vort Offer ned!


Heltedyrkelse



Dagens Vogn bag hiine Fielderader

Dølger Banens dristigt trukne Sving,

Mens de stille, duggende Hyader

Rykke frem i Verdenaarets Ring.



Nat og Taushed ruger over Jorden,

Hvor er fredløs Idræt, svimmel Fryd?

Hvor er Raadets Viisdom, Krigens Torden?

Ak! det er en Drøm, en svunden Lyd!



Lampen lig i qvalme Mausolæer,

Maanen høit fra Himlen hænger ned,

Medens Gryllens hæse Hymenæer

Vie Dødningen til evig Fred.



Phantasie fra aaben Himmel daler

Ned i Nattens stille Skyggeland;

Phantasie de svundne Dage maler

Frisk igien paa Jord og Ocean.






Sagte det Nærværende bortviger,

Gamle Fortid, Krandsen i sit Haar,

I Triumph med Skialdefølge stiger

Af sin Grav og over Jorden gaaer.



Glødende af raske Ungdomsluer,

Og ved Aftnens sidste Straaler rød,

Hist fra Strandens høie Brinke skuer

Ynglingen paa Nattens sorte Skiød.



Paa de store, underfulde Syner

Stirrer han med Rædsel og Behag,

Og Begeistring fra hans Øie lyner,

Og Beslutning er hvert Aandedrag.



Ha! skal ikkun hiine siungne Helte

Seirende, med Tidens Bølgefald,

Deres Minde, deres Navne velte

Rundt om Skialdes gienlydrige Hald?



Staae deeeneder i Sagnets Rige,

Hiine evige Graniter lig,

Som med Skovekroner herligt stige

Og i Strømme aldrig tømme sig?



Staae de der som colossalske Minder

Af en Protogæa, medens mat

Sagnets Maanlys mellem dem henrinder,

Uvist tegnende i Tidens Nat?



Eller mon ved muldrende Ruiner

Phantasien større reiser dem?

Og mon ikke Hæder, lig Laviner,

Svulmende ad Sekler veltes frem?






Bort, forvovne Tvivl, som tør forklare

Tidens Under kun som Drøm og Svig!

Knæl, o Sløvhed! for den Helteskare,

Til hvis Høifest Sekler samled' sig.



Mennesk'hedens grundende Graniter,

Som ved Tidens Kilde fæsted' Rod,

Skrækker Nutids kielne Sybariter,

Myldrende ved eders Risefod!



Giennemskrækker dem, dog mig udkaarer

Til at skride eders Heltegang,

Tidssirenens Sang ei mig bedaarer,

Ei af Jorden spirer frem min Trang.



Orpheus, viis hiin blodige Nebride

Du fra Mennesk'hedens Skulder sled!

Ryst din gamle Krands, o Mæonide,

Og fra den Begeistring suse ned!



Hilset vær, lyssendte Zoroaster!

Numa! Sokrates! Timoleon!

Og Lycurg, som spændte alle Laster

I Triumph for Lovens Seiersvogn.



Hilset vær, fremstraalende Thebaner

Trende Dyders sieldne Yndling du:

Nu en Løve under Retfærds Faner,

Raadets Stierne, Arnens Guddom nu.



Store Helteskikkelser, omsvæver

Mig fra Morgenrødens første Glands,

Indtil Midnat hemmelig sig hæver

Med Plejader i sin høie Krands.






Guderne til eders Risevilje,

Skiænke mig det viise Maadehold:

Lauren skændes ei ved Charis's Lilje,

Guder ære Adrasteas Maal.



Store Forsæt i mit Indre stræbe,

Fuld af sildigt Sagn er denne Barm,

Efterslægtens Lod er paa min Læbe,

Efterslægtens Hæld i denne Arm:



Giennem fierne Tider kun udfører

Mit begyndte Heltelevnet sig,

Mennesk'hedens døende Velgiører,

Mig din skiønne Martyrkrone! mig!


Under Lillas Vinduer



Hellige Jordens Havblik!

Hvor stille rundt!

Guitarrens sidste

Smeltende Lyd døde

Hist ved Ridderstøtten

Paa den maanelyse Plads,

Medens den SkiønnesVindve

Knirkende lukkede sig.

O hellige Taushed!

Kun afbrudt, naar Gryllen,

Siddende paa Nattens Haand,

Varsler om den dybere Søvn,

Eller naar Svalen,

Høit i sin Rede

Ved det corinthiske Capital,

Qviddrer i kiælen Drøm.






Giennem eensomme Gader

Bredt oplyste af Maanen,

Gaaer jeg og skuer

Min Skygge langt forud.

Hvor underligt blande sig Dag og Nat

Til phantastisk Uvished!

Halvt svinder det Nærværende

Og ætheriskt synes mig alt.

Hiine Helgen af Marmor

Over Fruekirkens Portal

Synes dem selv og at straale

I paradisisk Glands.

O Nattens kydske Lys,

I dit Englesmiil

Spire Phantasiens Blomster

Til et Eden!



Men her - ja! her,

Her er Palladset.

Grusomme Portal!

Veed du hvilken Skat du bevogter?

Kast din Skygge over mig!

Deroppe i Mezzaninen,

Hvor Lyset neppe stænker hen,

Brudt mellem Pillerne,

Der er, søde Erindring!

Et Gemak, nei! et Tempel,

Skiønhedens og Yndens,

Salige Elskov, dit Tempel!

Der aander Dione Kiøling

Paa Adonis's dryppende Pande,

Mens Leda søger en Læbe

Og præger de glødende Kys

I den forelskede Luft.

I dette Tempel staaer et Leie,

Hellige Amor, dit Alter!






O himmelske Syn!

Phantasie trækker Forhænget

Sagte til Siden

Og Amoriner gynge

Paa de bølgende Hynder.

Der ligger du, yndige Lilla!

Lig Harpen med slappede Strænge:

Livets Melodier tie,

Kun Viften fra Phantasiens Vinger

Svæver hen mellem Strængene,

Til Gienlyd af Dagens Velklang.



Søde! Guddommelige!

O kunde jeg inddrage

Dit luende Aandedrag,

Og i uopløseligt Favn

Vikle mig sammen med dig!

Glødende, som Solen

Ved Havets Barm,

Skulde jeg ligge ved dit Bryst

Og aldrig gaae ned!



Lykkelige Maanestraale,

Som snoer sig om hendes Arm!

Var jeg Luften,

Der sniger sig giennem Sprækkerne

Og modtager hendes Udaanden!

Giennem denne Marmormasse,

Som giennem opdynget Snee,

Gad jeg skridt!

Snærpes sammen, I Piller!

Ind i eders Sokkel,

Og sætter Tempel,

Alter og Gudinde

Ned for min Fod,

At jeg som Offer






Maae kaste mig derpaa,

Og mine kielne Dødssukke

Vorde den sødeste Hymne!

Skal jeg fylde Haanden

Med Ildebrand

Og slænge den ind,

Og giennem Farer og Undergang

Frelse den Blundende?

O skaan mig, vilde Raserie!

Fred! Fred! I Furier!

Kommer du fra Tartarus,

Tøileløse Elskov?

Ah! velkommen, Himmelrødme!

Velkommen, Horasang

Fra Nonnernes hellige Læber!

Yndige Undseelse,

Usmittede Savn,

Ledsager mig tilbage!


Til Naturkraften



O du, som i Skabningens rystede Rum

Forvandlingens knusende Hiul dreier om,

Saa Sekler, lig Draaber, henstænke;

O Magt, som nu krandset med Tingenes Vaar,

I Undergangsstøv nu forfærdelig staaer,

Skiøndt holdende Lovenes Lænke,

O Verdenskraft! uendelig!

Kan Støvets Tanke fatte dig?






Forgiæves i Menneskets Barm en Titan,

Som Frihed sig kalder, din Arv griber an

Og vover dit Septer at krænke:

Du skaber hver Tanke i Grandskerens Siel,

Heroernes Vilje er ikkun din Træl,

Fornuft kun en ædlere Lænke:

Af Tankens og af Viljens Hjem

Du Tidens Aarbog ruller frem.



Af Støv og af Tanker, af Stof og af Aand,

O evige Vælde! din skabende Haand

Naturen og Skiebnen frembringer,

Og stadig, blant uhyre Blokke og Vrag,

Vulcanisk Frembringing og Undergangsbrag,

I selvsamme Kreds du dig svinger,

Og medens Alt rundtom forgaaer

Du ikkun uforkrænket staaer.



O siig mig, du Store, o siig hvilken Naal

I Tidernes Oprør maae pege dit Maal

Og uden Misviisning dig lede?

Siig, velter du Alt i en Malstrøm omkring,

Hvad eller fremskyder fra Ring og til Ring

Langs endløse Udviklingskiede?

Staaer Tanken ogsaa ved dit Roer

Og styrer til uaftrykt Spor?



I Stoffet du stedse den Samme dig teer,

Siig! haster du ikke tilbedreogmeer

Paa Aandernes høiere Baner?

Opadler du ikke, i ædlere Kald,

Fornedrede Aander til hiint Ideal

Den Viises Henrykkelse aner,

Og i forvoven Flammearm

Opløfter til en Skabers Barm?






I Tidernes Aarbog den Grandskende troer

I hemmeligt Mørke at skimte dit Spor

Og Skiær paa din Bane antænder:

Som Jordklodens Søster i Æterens Hav

Formørkelsens Skygge ei brat kaster af

Og smilende Aasyn fuldender,

Saa seer han Guders faldne Slægt

Afryste Støvets Slør og Vægt.



Ved Viisdommens Fødder saa henrykt han spaaer:

Fuldkommenheds Alter paa Jordkloden staaer

Og Slægter til Offer sig trænger,

Hver stiller i Tingenes Række et Haab,

En Misting nedslaaer og med Seirendes Raab

Ved Alteret Krandsen henhænger,

Indtil med sin, Daimonen skal

Fuldende alle Krandses Tal.



O trylleride Spaadom, du troefaste Fiel!

Ved hvilket i Tingenes Skibbrud min Siel

Paa Haabløsheds Afgrunde svæver!

Vær Menneskets Fodsteen til høiere Stand,

Naar Tvivlen formasteligt griber det an,

Naar Vantroe gigantisk sig hæver

Og haanligt Armen strækker ud,

At styrte Jordens Billedgud.



Det veies (saa lyde Bespottelsens Ord)

Lig Maanen, tiltrukken af Sol og af Jord,

Paa Grændsen af modsatte Baner:

Fornuften og Selvheden stride om det,

En Blanding af ædel og trællende Æt,

Det praler med himmelske Aner,

Men ak! ei Dyr, ei Daimon, maae

Jordklodens Søn i Rækken staae.






Forvoven, i Støvets udstrammede Baand,

Mod Himlen han stiger, en modnende Aand

Og Sæde blant Guderne tager:

Men Tyngden ham hvirvler til Jordkloden ned

Og Selvhed paa Rovdyrets blodige Fied

I skiændige Lænker ham drager:

Urania, han fra din Barm

Dybt styrter ned i Circes Arm.



O gothiske Stamme, som drømmer sig stor,

Spørg Fortids Orakel, paa Viisdommens Spor

Indført i dens hellige Mørke!

Hvo ligner blant eder Thebanernes Priis?

Hvo er eders Phocion, nøisom og viis,

En Gud ved opofrende Styrke?

I Vid I hiine overgaae,

I Kraft og Vilje bag dem staae.



Omsonst du dig væbner med viisere Lov

Mod Flokke af Laster som luure paa Rov,

Lig Tigere, Frygten kun holder:

Paa Torvet du drager i Feide mod dem,

Ved vidnefrit Ildsted, i Tankernes Hiem

Forvovenheds Skiød dem udfolder:

Det Onde heelt undfanget er,

Dog kun halv født til Dagens Skiær.



Spørg hiin, som nedsteeg til eurotiske Bred,

Fra Smintheus-Apollon med Love steeg ned

Og Mennesket vældigt omstøbte:

Han styrede Sparta ved Vugge og Bord,

Slog Fienden i Børnenes legende Chor

Og Hymens Mysterier røbte;

Ja, selv i Spirers Helligdom

Han skiulte Isis forekom.






Hun sukked' da evige Former han brød,

Da Sønnen i Væseners Række laae død,

Spartaneren Aabningen fyldte.

Men bort i det Heele det Enkelte svandt,

Hver Tanke og Attraae til Forum henrandt

Og Selvhed Lovstifteren hyldte:

I hver Spartaner, Solen lig

I Duggen, Sparta speilte sig.



En Form du da vælge, af Ynde og Ret

I Himmelen dannet, som Menneskers Æt

Til meer end Spartaner forhøier:

Hvor ere Heloter til træilende Slid,

Som Aanden fornedrer til Dyrhedens Id,

Og Issen mod Jordklumpen bøier?

Hvor er den Haand, det Øie hvor

Som viser Millioner Spor?



Kan du Embryonen bemægtige dig?

Ved Vugge og Leeg, hvor den udvikler sig,

Henstille en englelig Vægter?

O gothiske Hyrde, din talløse Hiord

At drive paa Viisdommens almeene Spor

Et Folk af Sokrater kun mægter:

Hvorfra den høie Ynkaæt

Som sammenvier Lyst og Ret?



Saa kald da de Kunsters cirkassiske Slæng

At oprede Yppigheds Ederdunseng

Og Jordklodens Sultan at lyde!

Molukkernes Grøde du gridsk svælge ned,

Mens persiske Naale beblomstre dit Fied

Og indiske Perler dig pryde!

Sug Negerns Sved af Japans Skaal

Og sødt forbrænd paa Vellysts Baal!






Mens Axet saa yppigt i Furen maae groe,

Omskaberens Ambolt og Teen ei har Roe,

Lad Misvæxt i Sædernes Rige

Med kunstlende Ynde sin Klintekrands snoe

Og Ungdommens Mentor saa sikker sig troe

Bag Lovenes kneisende Dige;

Lad Tigren Selvhed tam og from

Sig tee i Charis's Helligdom!



Vent roelig til Blussel undfly'r af hver Barm

Og Themis forhaanet, afvæbnede Arm

Mod Forsæt-Titaner udstrækker!

Snart Rædsel af Slummer dig opjage skal

Naar Samfundets Ordner i bragende Fald

Et Chaos, dit Tempe bedækker,

Og Ryggesløshed i sin Ruus

Hovvæbnet, tramper Templers Gruus. -



O siig mig, du Store, o siig hvilket Maal

I Tidernes Oprør din troefaste Naal

Misvisende aldrig tør svige?

Hvor er da det Havblik, de Fredensø'r, du

Troe styrer til, Store, med seirende Hu,

Og o! det forjættede Rige,

Hvor Uskyld sikker synker hen

I Favnen af Forskiønnelsen?



Skal hisset en Orpheus ved himmelsk Accord,

Sin Lyra til Hyrdestav, Drifternes Hiord

Til Skyggen af Palmetræ'r drive?

Skal der, med Foreeningens evige Krands,

Fornuften med Selvhed og Pligten med Sands

Den signede Pagt underskrive,

Og jordisk Amathusia

Afsløres til Urania?






Alstyrende Vælde! et Sekel, som sveeg

Saa grusomt de Bedres Forventning, nedsteeg

Og Frygten i Jamren end saarer!

Talfrie, som de Straaler din Sol sender ned,

Er Lidendes Blikke fra Jordklodens Bred,

Talfrie som din Dug, deres Taarer,

Og Bønnen, svøbt i Sorgens Flor,

Henskygger over halve Jord.



O skal da Fornuften i kommende Tid

Grumtseirende, ende den blodige Strid

Og Jordkloden Alteret være,

Hvor Selvhed som Offerdyr nedstyrte skal,

Forkort da, Almægtige! Dagenes Tal,

Til Drift giør den hellige Lære!

Og hvad Fornuft i Sekler, du

Fuldbringe i et Almagtsnu!



Giv dybt i dit Værksted Atomerne Sving,

Hæng Ring i din Kiede saaledes i Ring,

At Drifternes Oprør maae hvile,

Og Jordkloden Frihedens medfødte Bud

I Handlingen synes at see foldet ud,

Skiøndt Drifter den kun forudile,

Og blot dens Billedstøtte saa

Ved dem opreist, blant os tør staae.



Giv Retsind, paa Prøvelsens Udkant saa fast,

Giv Maadeholds Tømme, der styrer hver Hast

Som vovsomt mod Grændsen heniler;

Os Nøisomhed und, som Helvetiens Field

Til Guders Olympos, til Nektar dets Væld

Forvandler og Hebe lig, smiler;

Send Charis-Bluefærd, som sin Giord

I selve Eenlighed omsnoer.






Til Kunst os den samlende Videnskab giv,

Til Tryghedens Blødhed det mægtige Liv

Som Møie omskaber til Glæder;

Forjag af vort Indre den Vanfred, som der

Opgiærer af Tvivl og afmægtigt Begiær,

Og lad til fuldendede Sæder

Sokratisk Ynde smeltes i

Heroens ædle Barbarie.



O frels os fra Hæd'ren, naar seirende Dyd

Sin Offerkrands fletter om bævende Fryd

Og Jordklodens Yndling hensegner!

Hiin Palmegreen visner i Lidelsens Haand

Og afbrudt i Himlen, kun høiere Aand,

Ei lavere Halvbroder egner;

Her groer den kun ved Taarers Væld

Men bød du ei os elske Hæld?



Lad til ubegreben Lyksalighed hist

Daimonen, sin Tankedyd stolt sig bevidst,

Ved jordiske Savn sig berige:

Giør Glæden til Pligt, eller Pligten til Fryd,

Og send os i Sandsers elskværdige Pryd

Fornuftdydens jordiske Lige,

Og Alt til Eet hensmeltes i

Et Havblik af skiøn Symphatie.



Da skulle, skiøndt ikke med Hæder, dog Pryd,

Hvert Aandedrag Fred og hvert Pulsslag en Fryd,

Vi Viisdommens Spaadom fuldbringe;

Da skulle, anførte ved nye Melodie,

De Dage og Aar og Aarhundrede i

Henrykkelsens Runddans sig svinge,

Og du Pæaner uden Tal

I Hierters Slag fornemme skal.




Ved en døende Sommerfugl



Skiønne Blomst af Ormeknop!

Lethenflyvende og spæde

Lilje, som med Sølverkrop

Og i barnlig yndig Glæde

Vuggedes paa Vippens Top!



Ormens Siel! Du Liv af Død!

Billede paa Evigheden!

Du, som her paa Dødens Skiød

Alt opvaagned' i et Eden

Og mig freidigt haabe bød!



Sødtfrigivne Blomst! O siig

Hvi du dig i Støvet slæber?

Spurven ak! har saaret dig,

og din knuste Vinge stræber

Nu omsonst at hæve sig.



Ikke du det Suk forstaaer

Som fra mine Læber lyder,

Og min Graad i dine Saar

Ei som Lægebalsom flyder:

Spæde, du igien forgaaer!



Alt for snart du visne maae,

Glade Søn af Morgenrøden!

Før dig Middagssolen saae,

I en Spurveskabning Døden

Traf dig paa det gyldne Straae.



Haabets signede Herold!

Hades venter glad sit Bytte:

Alt du skuffed' Dødens Vold,

Og i Platons skiønne Mythe

Spaaer et saligt Fredensold.






Gaae da ubeklaget ned!

Lesbias Begrædte finder

Du ved Lethes Rosenbred,

Der, hvor evig Fred forbinder

Hver en jordisk Fiendtlighed!



Iil da til Elysien!

Iil med skiønfornyet Vinge

Til den ædle Plato hen,

Blid en Hilsen ham at bringe

Fra hans haabefulde Ven!


Aftenhøitid



Solen daler, Natten aander Taage

Ud fra Østen over Vang og Vig;

Alting hviler, selv fredløse Maage

Dybt i Strandens Rafter skiuler sig.



Neppe Luftens matte Pulsslag bæver

I din lette Krone, stille Bøg;

Rank, som Pillen, Engens Damp sig hæver

Og den er Naturens Offerrøg.



O hvor festlig, o hvor hellig - stille

Hviler alt paa Jord, i Luft og Hav!

Selv Gestalterne sig ikke skille,

Blandede i Natten, Altings Grav.



Phantasien sagte Haabets Riger,

Dødens Afgrund lukker op, og brat

Ufødt Fremtid ned fra Himlen stiger,

Jordet Fortid op af Glemsels Nat.






Hist hvor Aspers Bladekuppel bæver

Over svundne Seklers Heltebeen,

Oltids helligholdte Maner svæver

Rundt om mosbegroet Bautasteen.



Ærefrygt og hellig Gru hidvifter

Fra den gamle, grønne Kiæmpegrav,

Harpesælle Oldtids Storbedrifter

Gaae i Mindet over Jord og Hav;



Medens Himlen med hver venlig Stierne

Nærmere mod Jorden synker ned,

Og Forventningernes stille Fierne

Træder i det Virkeliges Sted.



O hvor bliver let, hvad mig nedtyngte!

O hvor liden, hvad opløfted' mig!

Hvad mig knused', hvad jeg tæt omslyngte,

Er bortviftet, som en Drømmesvig.



Hisset, hvor med hver en ustilt Længsel

Her, en evig Glæde bliver til,

Hist mig løfter af mit trange Fængsel

Phantasie ved helligt Tryllespil.



Giennem Stierners gyldne Sæd jeg skrider,

Som imellem Agrens Vipper her,

Medens Tid og Rum sig rundt udvider

Uden Bund og Bred, for mit Begiær.



Glæden, jeg i Tidens Hvirvler tabte

Og som ved mit Savn blev dobbelt skiøn,

Alt hvad Kunstnern i Begeistring skabte

Og som tændte Viisdoms kolde Søn,






Hiine sødt-indbildte Idealer,

Som, i Samfund med Melancolie,

Phantasie i Fremtids Skumring maler

Og Forkrænkelighed luttres i:



Alt jeg finder, alt, med fuldendt Nøie,

Hist i Ætrens Fredensocean,

Og jeg undres ei, thi Himlens Høie

Ere jo mit sande Fødeland.



Svarer mig, Forklarte! Møder eder

Ikke hisset min Gestalt, lig dem

Natten her fra Dødens Grotter leder

Tidt igien til deres elskte Hiem?


Digterne



Gyldne Tider det vare, da Skialde fra Himlen nedsteege

Og til Himlen igien bares af Hørernes Chor,

Da denlevendeSang den digtriske Verden regierte

Og i Billed' og Klang Livet opløsede sig!

Lig den rødnende Skye, som høit over Jorden bevarer

Den nedgangne Sols tøvende Billed' endnu,

Svæved' det høit over Jorden i Fortidens standsede Straaler,

Aftenrøden til hiin Uskylds og Eenigheds Dag.

Dette tøvende Skiær var Guderalderens Minde,

Poesie det var: seenere flytted' det sig

Hen mod Tidernes Opgang, forvandlet til Haab og til Længsel,

Ak! den svundne Dags atter frembrydende Grye.

Naar da Digteren sødt med Billeder Kiendslerne lokked'

Op fra den qvalme Jord, Livet udvidede sig

Til en blaanende Æter, som favner Sole og Stierner

Og den taagede Dals tungere Dunster forsmaaer.

Under Digterens Fied sank Jorden for Phantasos's Sfære,






Hvor med Mythernes Flok Hierterne legte, lig Børn,

Dog, lig Raphaels Engle, ei fængslede syntes til Leegen,

Sindigen anende om Originalernes Pragt.

Lig den guldsvangre Flod i nubiske Ørkener, vældte

Poesie giennem Alt, favned' den spirende Glut

Og ledsagede ham igiennem Livet til Graven,

Sindrig dølgende den under en haabefuld Vaar.

I den reenere Luft af blide, eenfoldige Sæder,

Hvor ei Meeningers Sværm døvende surrede rundt,

Klang end Hiertets Bud og Instinktens venlige Stemme,

Og kun det Skiønne var Menneskets velkomne Lov.

Musen ved Arnen stod, ved Vugge, Torus og Cippus,

Hvad hun berørte, fik ædel Betydning og Værd:

Musen styrede Stater og rygtede reisede Altre

Og gestaltet fremsprang rundtom det evige Liv,

Spaadommen aandede hun fra Præstens hellige Læber

Og af Lovgiverens Mund gav hun den rhytmiske Lov.

Glem det aldrig, o Menneskehed, at Musen dig skienked'

Sæder, Spaadom og Lov, Guddommens Billed' i Dig! -

Salige Folk, som fordum omsmiled' ægæiske Bredder,

Musernes Pleiebarn, blev du saa yndigt og froe!

Nærmere Tidernes Vaar, i dine Myther du standsed'

Mangen forsteenet Blomst, stedse dens Vidne endnu.

Skiønhed din Guddom var og Digtren dens tolkende Tiener,

Yndig Tilbøielighed pristes som Lykke og Værd.

Som NaturensLydaf Kunstneren Love modtage

Og nuToner, sødt tolke det inderste Liv,

Selv din lavere Færd ved Poesie sig forædled',

Fik Betydning og gav Gienlyd af forrige Tid.

Salige Digtre! ak! I toge de himmelske Krandse,

Ikkun tvende I lod ligge til seenere Tid:

Med den eene smykked' den væbnede Sanger vort Norden,

Elskovs Sangere tog hastigt den anden og svandt.

Musernes Tempel brat forvandlede sig til en Lade,

Nyttens trældrevne Plov pløiede Skiønhedens Eng,

Angest forjagede Glæden fra Gudernes frygtede Altre






Og den stive Forstand ordnede Kiendslernes Leeg.

Det Undværlige blev opløftet til høieste Gode,

Dybt i Jorden boer Menneskets nedsiunkne Trang.

Livet i Skabningen rundt til Hiertet trak sig tilbage,

Steene, Kilder og Træ'r tabte det sindrige Sprog:

Guddommens Billedstøtte, staaer kold den fremmede Verden,

Og den huule Forstand maaler bedømmende den.

Sielden stige endnu fra Uranionernes Bolig,

Deres Herolder endnu, Digternes hellige Chor,

Men de herske ei meer i den indre, dybe Bevidsthed,

Thi med Bedøvelse traf Skiebnen den pløiende Tid.

Derfor,Hammonia!skal du herlig blant Stæderne være

Og den vandrende Skiald tye til din krandsede Port:

Nævner ei Saga endnu syv prisede Stæder, som strede

Om den store Homer, Digternes Fader og Gud?

Saa skal du nævnes fordi, et uhyre, sørgende Minde,

Du ved Klopstoks Grav stod og indhyllede dig!


Blomsten



Naar jeg i det dybe Fierne

Blidvemodig stirrer hen,

Naar om Aftenen hver Stierne

Vinker mig til Himmelen,

Hierte! siig, hvi maae du banke

Saa uroeligt mod din Skranke

Og med Smerte føle den?



Noget vist paa denne Klode

Noget være maae etsteds,

Som giør Sorgen blidt tilmode

Og Unøisomhed tilfreds.

Sagn og Spaadom det forkynde,

Alle Længsler det fremskynde

Til de Dødeliges Kreds.






Tidt mig synes at det maatte

Endelig dog være der,

Her i Biergets stille Grotte,

Hist i Morgenrødens Skiær:

Ak! men dybt og høit jeg finder

Intet, intet! Det forsvinder,

Kun i Hiertet er det nær!



Aldrig skal jeg kunde sige

Hvad det kielne Hierte vil

Det er det Ulignelige,

Det er heele Verdens Smiil!

Og dog ingen Tvivl mig saarer,

At mig Ufornuft bedaarer

Og at alt er Drømmespil.



Tidt jeg som en Blomst mig tænker

Dette, ak! jeg veed ei hvad:

Ingen Aarstid den forkrænker,

Himmelblaat er hvert et Blad;

Om dens Rod paa Guldets Strømme

Sees Naturen rundt at svømme,

Evig god og evig glad.



Kalken, blaae og guldbestænket,

Er en Himmel i det Smaae:

Solen synes den indsænket

Og igien af den at gaae;

Kun ved hiine i dens Indre,

Synes Stiernerne at tindre

I en Blomst af Æterblaae.



Ah! hvo vil, hvo tør mig vise

Himmelblomsten hvor den staaer?

Thi jeg har ei Fred og Lise

Førend jeg den skuet faaer:






Til en Blomstgestalt jeg sanker

Alt hvorfor mit Hierte banker,

Alt hvad Aanden henrykt spaaer.



Naar et Elskovssmiil udspringer

Paa den favre Jomfrus Kind,

Og naar Sangen lifligt klinger

Fra et klart og kiærligt Sind,

Synes mig den skulde stige

Fra Naturens dybe Rige

Op i Foraarssolens Skin.



Knæler da i Templets Halle

Altrets Giæste ned i Rad,

Og ved Orgeltoner alle

Hierter stige himmelad,

Synes mig den skulde springe

Frem af Tillien og svinge

Op til Kuppelen hvert Blad.



Hvis jeg turde blot hentræde

Og i Blomsten skue ned,

O da saae jeg Glædens Glæde

Og den evig klare Fred!

Lig Dugdraaben, som fra Jorden

Solens glade Rov er vorden,

Følte jeg mig vidst derved.



Thi detBarnlige og Høie

I dens Indre er forvart,

Der hvert salig anet Nøie

I et Indtryk bliver klart;

Alt hvad Hiertet elsker, priser,

I et barnligt Smiil sig viser,

Dybt i Kalken aabenbart.






Og da skyder, hvilket Under!

Stilken op i Æteren,

Kalken grændseløs sig runder

Og indtager Verdenen:

I en Alblomst alt forsvinder,

Det Adskilte brat sig finder

Alle Een, Alt Eet igien!



Og da maae af selve Jorden

Morgenrøden spire frem,

Lyset er til Blade vorden,

Stierneknopper mellem dem:

Støvet svinder iForklaring,

Livet i GudsAabenbaring,

Lys og Guddom er vort Hiem!


I Canovas Værksted



Styrted' en Marmorklippe sammen?

Er det Vrag af den faldne Fortid?

Lig uhyre Liljeknopper,

De Blokke ligge og indslutte

De ædle Gestalter, lig Blomster.

Svar, Phantasie! thi du elter

Steenen som Dei, og kuer

Selv Porphyren

Med dit Septer af Staal:

Hvad skal den vorde,

Denne Blok, dette Ribbeen

Af den brudte Klippe?

En fodtraadt Hiørnesteen?

En Tempelfrise, hvor Svaler

Klæbe deres Rede?

Eller et Gudbilled'






Kneisende i Hymnestorm

Og Uveir af Virak,

Med knælende Sekler

Ved den kyssede Sokkel?



Natur! du evig Skabende!

Med Dage om din Tinding

Og Guldstrømme ved din Fod,

Mens mangfoldigt Livet

Leger paa dit Skiød -

Driftige Moder!

Nødvendigheds Huustroe!

Utaknemmelig er jeg ikke,

Men den himmelske Phantasie

Lokker mig saa sødt,

Og Kunsten, som staaer

Ved den Eviges Høire,

Mens Andagten

Ligger ved hans Barm! -

Hvor Gestalterne kiæmpende

Trænge frem af Steenen,

Og synes halv indfrosne

I dens evige Iis!

Befrielse! Befrielse!

Træder frem af Fængslet,

Æteriske Væsner!

Aander af Kunstnerens Aand,

Og Hierter af hans Hierte!

Træder frem, herlige Gienskiær

Af det Evige

I det Endelige!

I, den brændende Længsels

Inderlig Elskede!






Op Kunstner! tag Meislen!

Disse Steene ere fulde af Guder:

Ved deres Indvaanings

Hellige Rand

Standser Meislen

Og omskriver den.

Tøv! luk Porten!

Det Dødelige blive udenfor!

Her ere Himmelske i Besøg!

Saa!

Lad dem træde frem,

Apoll og Sebastian,

Madonna og Cypria,

Og hiin Lille, som leger

Med Løvens Man,

Og den vingede Psyche,

Uendeligheds Sommerfugl,

Og den glødende Nymphe

Vaagnende af Drømme,

Med tøvende Henrykkelse

Paa den ambrosiske Læbe,

Og det salige Tvekiøn,

Hermaphroditen,

Den store Eenheds

Længselsløse Billed'.



Mægtige Kunstner,

Hvor du favner

Den levende Klippe

Og aftrykker dig i den!

Hvor hvert et Meisselslag

Er den evige Skabekrafts

Fiernere Pulsslag!






Hellige Kunst!

Det Eviges Udbrud

Af det Endelige!

Guddommelige Børneleeg

Ved det Uendeliges Fod!

Salige Andagt!

Den Eviges Selverkiendelse

I det Endelige!

Straale af den uendelige

Selvkiærlighed

Som holder det Heele sammen!

Du, det eene, eeneste Væsens

Tilværelse i os!

Hellige Kunst!

Salige Andagt!

Samler mig i det Heele!

Styrter mig ned i den salige Afgrund,

I det eene, uendelige Selv!


Ved Søen



- Og medens de Bølger fare afsted,

Mig synes at ogsaa jeg skulde med,

Og stirrende ned i billedfuld Søe,

I underlig Længsel vil jeg bortdøe.



Mig vinker dybt i den stille Azur

En anden Himmel, en anden Natur,

Æteriskt og idealiskt er Alt,

Ligt Tingenes allerførste Gestalt.



Mit første Jeg fra det reene Blaae,

Mit reenere Selv tilhvidsker mig saa:

Hvi skilte du dig fra mig, fra mig?

Og dog hvor elsker, hvor elsker jeg dig!






Da blir jeg saa underlig bange og øm,

Min Aand sig løsner til meere end Drøm:

Mig synes at Guder og Mennesker gaae

Omfavnede, dybt i det reene Blaae.


DigterphantasieOm Vinteren



Naturen dig, min Aand, ei kuer,

Lig Zeus, du vældig er og fri:

I Ætnas røde Helvedluer

Du med heroisk Apathie,

Som Barnet paa en Glød, nedskuer,

Og med forvovent Sværmerie,

Naar vildtopkaagte Have truer

Og over Kysten hæver sig,

Paa Vandets Tinde gynger dig.

Naar rundt, uhyre, Faren truer,

En mystisk Vellyst tryller dig,

Og det for hvilket Jorden gruer,

Herculske Aand! kun kildrer dig.

End mindes jeg, da Døden bag

Mig Lysets Port alt halvt tillukked',

Hvorlunde du fra mastløs Vrag

I Havets Skiød forud dig dukked',

Og seirende, ved Skibbrudsbrag,

Til Orkus styrtede med Velbehag.



Hvad er da, vilde Vinter, al din Vælde

Mod denne Almagt i mit Bryst,

Som seiersæl attraaer at fælde

Din Jøkelborg paa Klodens Kyst?

Hist Bølger sammengroe til Fielde

Og hærdes ved Æoners Ælde;






Hist ingen Nerve, intet Straae

Naturen føle, pryde maae,

Hist tør, Okeanos! dit vilde Hierte

Mod Jordens Barm ei meere slaae.

Stands, Risetanke, tidt jeg nærte

Med Risevellyst! Hvis min Arm

Hiint Helvede af Iis kuldkaste kunde

I Ildens dampende Afgrunde,

Og tvende Chaoskiæmper,KoldogVarm,

Ja! begge Helveder opægge

I Tvekamp sig at ødelægge!



Kan da det vilde Raserie

Du tøileløs fremfnyser i,

Min Genius, o Vinter! skrække!

Hvad Solen ei formaaer at flække

Med tusind Kastespyd, dit Skiold,

Min stærke Aand, saa kiæk og bold,

Ved Tankestraalens Magt tør brække

Og Jorden af din Dvales Vold

Til lifligsværmet Foraar vække.

Fnys frem, en buldrende Orkan

Som nu til Himlen reiser Skummets Telter,

Og nu et størknet Ocean

I Sneefog over Jorden velter,

Og hvinende, til Fieldets Top

Uhyre Sneekrands hvirvler op -

Min Aand til Leeg med dig, o Vinter! kiæmper

Og legende dit Uveir dæmper.

Conchyliens Indvaaner lig,

Som yndigt Fængsel skaber sig,

En Hvirvel af udkaarne Tanker

Til Fristad jeg omkring mig sanker,

Og tryg som Zeus, jeg føler mig

I min selvskabte Verdens Skranker.

Men Aanden Blødheds Duun forsmaaer

Og Sfæresang og evig Vaar,






Den Hiertets Sybaris foragter

Og stolt, med doriskt Høisind, tragter

Til Farers Hiem

Blandt alle Rædsler herligt frem.



Løft, Ocean, dig af dit Hængsel,

Med Skum at krandse Montblancs Top!

Stød, fangne Ild, dit svage Fængsel

I tusind Jordskielvrifter op!

I tusinde vulcanske Bylder,

Saa Ætnas Brand blir til en Gnist,

Du gamle, skiøre Jord! udbrist,

Indtil din Aske Rummet fylder

Og dæmper Lysets Arne hist!

Reis dig, Newtons store Datter,

Elementers Slægtskab, du,

Som i Form Atomerne indfatter,

Reis dig, riv dit Baand itu!

Løs dig op, o Hvirvelgiord,

Som det Heele fast omsnoer!

Vaagn, du gamle Had og Splid,

Ældre selv end Lys og Tid!

Alt igien omhvirvles i

Chaos's vilde Anarchie!

Tumlende, i sluppen Svimmel,

Styrte Maane, Sol og Himmel!

Svimlen blande Sfærer, Sole,

Stiernerne fra begge Pole!

Rundt det brage, styrte, dampe,

Hvine, hyle! Dødens Krampe,

Lig et almeent Jordskiælvstød,

Vidt adsplitte Verdens Skiød!

Alting selv sig knuse,

Ødelæggelsen frembruse,

Høit i Splinter hvirvlet op

Til det Heeles klare Top,






Til den sidste Ring, hvori

Zeus-Kronion kun er fri!

Mens med vildtudrykket Haar

See! Fortvivlelse rundt staaer,

Dødsangst, førend Døden Liig,

Dybt i Krampe krymper sig,

Og Forbandelsens Titan

Brøler ud i hver Orkan -

Løftet, tryllet, end jeg triner

Frem i Altings Undergang,

Høit af rædsom Vellyst hviner,

Og paa sidsthensmuldrende Ruiner

Triumpherende forgaaer i Sang!


Drømmene



Jeg drømte jeg var en Harpe af Guld,

Og Lilla leged' i mine Strænge,

Hver Melodie blev saa blød og fuld,

Og Strængen, standsed' hun, dirrede længe;

Og o! den Ømme,

Ved uvant Lyd,

Sank ned i Drømme

Til anet Fryd.

Men hvor det gaaer, eller ikke gaaer,

(Sligt stundom vel i Drømme hænder)

I Harpens Sted der en Elsker staaer

Og Lilla mig i sit Favn erkiender -

O grumme Forvandling! hun flyer saa brat

Og ak! jeg vaagner i Taushed og Nat.



Jeg drømte igien at være en Spurv,

Som hun fortørnet i Barmen giemte

Hvergang den pilled' i hendes Kurv

Og vildt omflaggrende, Harpen forstemte.






Jeg turde pikke

Ambrosiskt Brød

Og Nektar drikke

Af Munden rød.

Men hvor det gik eller ei gik til,

Brat min Gestalt tilbagevender,

Forfærdet seer hun det Tryllespil

Og bort fra mig med et Skrig sig vender -

O grumme Forvandling! hun flyer afsted

Og ak! jeg vaagner saa hastigt derved.



En andengang blev jeg drømmende til

Min Amathusias vævre Terne,

Min Id var Gratiens Kald og Spil,

Hver Perle blev i min Haand til en Stierne;

Hvergang jeg klæder

Gudinden af,

Paa nye hun træder

Af cypriskt Hav.

Men hvor det gaaer eller ikke gaaer,

Omskabelsen i Hast forsvinder,

Og mens hun der som Dione staaer,

I Gratien hun sin Elsker finder -

O grusomme Drømme! Hun dukked' ned

I Slør og Giord, og jeg vaagned' derved.



Da - neppe troeligt - jeg drømmer hun er

Omskabt til Elsker og jeg til hende,

Hvo tænker ei, at jeg overbær

Og at vi begge foreenede brænde?

Med antændt Læbe

Og Hiertets Iil,

Vi sammenstræbe

I Kys og Smiil.

Men hvor det gik eller ikke gik,

Skiøndt til os selv vi tilbagevende,






Dog luer Ømhed i hendes Blik

Og Kys fra Læben i Luften udbrænde -

O signede Phantasos! endelig

Hvad Skiebnen nægted', forundte du mig!


Dativen



v - v - v - vv-,

vv - v - v - vv -,

- v -, - vv -, - v -,

- vv -, - vv -,



Han træder ud i Hedenolds Lund,

Hvor paa Staven Saga hygger hvert Ar,

Mosbegroet, Runernes Steen, Klippen lig,

Bryder med Magt Tidernes Strøm.



»O Dativ! raaber Sprogenes Tolk,

Hvi undveeg du, Flygtling, Nutiden haard?

Er du kun Heltenes Ven, Genius?

Hader du os, Blødhedens Æt?«



Snart, Oldtids Gienlyd, toner hans Røst,

Med hans Læber taler Runernes Steen:

Lyt! o lyt! Vækket i Mus, Nordens Sprog

Ordner igien Tankernes Sværm.



Anfører, svinger Nominativ

I den klare Orddands stolt sig foran,

Følget let, Dativen snoer Blomsterbaand,

Bindende skiønt Gruppernes Leeg.



O Dativ! raaber Sprogenes Tolk,

O du Flygtling! pryd vor Arne paa nye!

Sorrigfuldt Søstrenes Chor sidder der,

Lykkes dem nu Phrasernes Dands?




Til Phantasien



Quel ch'altri lungi vede, lascio al tergo,

- fendo i' cieli, e a l'infinito m'ergo.



Giordano Bruno.



Du, mit Livs velsignede Gudinde!

Du, som i min Dag fremsmiler Dag,

Og fra Midnats stiernefulde Tinde

Sender mig et sværmeriskt Behag!



Du, mit Livs tilbedede Gudinde!

Vover jeg at synge al din Magt,

Jeg, som grublede omsonst, at finde

Navn og Billed til din høie Pragt?



Hvis du om min første Lokke svæved'

Og med Ynglingen til Lunden gik,

Hvis du Sløret fra mit Øie hæved'

Og fra Jorden løftede mit Blik:



O saa lad mig skue al din Ynde,

Al din hellighøie Majestet,

Hvad jeg ei kan fatte og forkynde,

Lad mig ordløs daane hen ved det!



Kom fra Havets Tilje, hvor du skrider

Med en evig hælet Perlekrands;

Eller Polens Vinter-Pyramider,

Med en Glorie af Nordlysglands;



Kom fra Hyrders Leeg i Peneus's Dale,

Kom fra Arethusa's Brudeseng,

Eller Sylfers Aftenrødesale,

Og fra Elverdandsens stille Eng.






Kom fra hellige Theresas Celle,

Hvor med andagtgiennemboret Bryst

Hun hos den guddommelige Fælle

Smeltede i himmelsk Elskovs Lyst.



Kom fra Brahmas evige Pagode,

Og fra Orosmasdes's Adyton,

Kom i Oldtids høie Epos-Ode

Og i Gru fra Protogæas Aand!



Dig det er, som ved sin Barm opliver

Skabningens uhyre Risekrop,

Oververdnens Forhæng sønderriver

Og til Sole Stierner puster op.



Muelighedens Rige du oplukker

Ved din blomsterfulde Tryllestav,

Nattens Dyb udgrunder og neddukker

Dig i Sfæreharmoniens Hav.



Tanken er din Træl, bag dig den høster,

Medens Vaaren lig, du drager frem

Giennem Rummet, uden Bund og Kyster:

Dit er og Uendeligheds Hiem.



Dig det er, som skabende udmaler

I det seiertvungne Stofs Kolos

Hiine sødttilbedte Idealer,

Verdensaandens Billeder i os.



Dig det er, som her ved Elskov vækker

I mit Jeg mit første, bedre Selv,

Og som Hiertet Blodets Strømme, trækker

Mig til Alforeenings dybe Elv.






Dig det er, som i Naturen toner

Den ustandselige Hymne ud,

Dig, som fletter Stiernerne til Kroner

Om en evig, algestaltet Gud;



Som paa Solebaalet hist antænder

Dig med Andagts ikke skabte Ild,

Og til sød Gienfødelse forbrænder,

Henrykt døende med Helgensmiil.



Hvor du, Evigblomstrende! fremskrider

Spirer Skiønt i Skiønt, og Gud i Gud:

Elskov, Kunst og Andagt, som Charider,

Af dit Guddomsvæsen vikles ud.



Ved Alaandens Barm du Kunsten drømmer,

Elskov brænder i dit Aandedræt,

Og dit Æterblod, som Andagt, strømmmer

Ud fra dig og smelter Alt til Eet.



Elskovs Trang af Formernes Forsteening

Stræber over Enkelthedens Bred,

Andagt, Andagt kun er Alforeening,

Alliv, evig Alselvkiærlighed!



Hold mig her blant dine sidste Himle,

Phantasie, her paa din Almagts Rand!

Heller lad mig, Gud i Gud, nedsvimle

I det eene Allivsocean!




Det Uopnaaelige



Orme skiælve! Uforsagt

Føle du, o Siel! din Magt

Og ved medfødt Vinge herligt stige!

End er Jord og Himmel skiøn,

End omfavner kiærligt dig din Lige,

Tvivlen ei erobred' Haabets Rige,

Sorrigs Udsigt og Opofrings Løn.



Vil du nyde? Op og nyd!

Med hver Attraae blev en Fryd.

Vil du, lig en Gud, usmittet skride

Hen blant alle Glæders Chor,

Ikkun Fremtid Virke, Fortid vide

Og fra Efterslægten Krandsen slide,

Da beslut! thi Drømmen alt er stor. -



Mellem Jord og Himmel her

Alt mit Eie Længsel er.

Vilde Skiebnens Almagt mig forleene,

Kraft med Ynde, Pligt med Lyst,

Jordisk Ringhed med det Himmelreene,

Ideal med Udtryk at foreene

I et dødigiennemaandet Bryst?



Kunde jeg i Form og Klang

Tolke denne ædle Trang!

Skabe Lighed med det Ubekiendte,

Som de Bedres Sværmeri

Higed' til i Minde eller Vente,

Det, for hvilket Kunstens Alter brændte

Og selv Andagt blændet stirred i!






Alt igien af dybe Fald

Herligt, ja! sig reise skal.

Lyset er Naturens Sagn og Minde,

Duggen Længselsgraaden er,

Ak! men Verdensaldre glemte svinde,

Oceaner ned fra Fielde rinde,

Tidens Vaar dog stedse er kun nær!


Digterbekiendelse



Jeg kan, jeg vil, jeg tør mig ikke lempe,

O Venner! efter Tidens usle Bud,

En himmelsk Ild, som ingen Magt kan dæmpe,

Dybt af mig selv til Vinger bryder ud,

Og derfor tør og derfor skal jeg kiæmpe

Med Tiden og dens Søn, hiin trædske Gud,

Som Mængden Meening kalder og nedknæler,

Mens Genien ham høit i Luften qvæler.



Dybt nede kun har denne Anteus Vælde,

Thi kun af Jordens Skiød hans Kraft gaaer frem,

Dog hist hvor Idealer, frie for Ælde,

Skiøndt evige, fra Aandens Æterhiem

Af gyldne Urner over Verdner hælde

Olympisk Nektardug og livne dem,

Der daaner Tidens Søn, der svinder Jorden,

Med Kronen skrider der en høire Orden.



Hvo ei indviet Adgang fik til dette,

Til Aandeverdnens høie Hellligdom,

Ephemeriskt paa Tidens lave Slette

Til Dieliv letvinget flaggre om:

Men naar da Genien med aldrig trætte

Ildvinger op til Tankeverdnens Dom

Sig herlig svinger og dens Sol tør drikke,

Sin hæse Spot bag ham hiin hvidsle ikke!






Med Ynde Kraftløsheden sig bevæger,

Hvad ei beundres kan, det tækkes skal,

Dog medens hiin af jordiskt Blomsterbæger

Aromer suger dybt i lave Dal,

Høit Kraften sig med Nektarskaalen qvæger

I Favn af et huldsaligt Ideal:

Med Charis ei, med Hebe gik Alciden

Da han sig herligt opsvang over Tiden.



Æsk ei af Ørnen, at han sig skal svinge

Imellem Uveir, travle Bier lig,

Som hvirvle sig i stedse mindre Ringe

Om Blomsten og i den nedsænke sig:

Thi vildt det stormer fra hans Risevinge,

Hans høie Flugt er idel Kraft og Krig,

Paa Zeus-Kronions Septer han udhviler

Og med hiin første Ild til Jorden iler.



O du, som Guderne ei foretrække

Til deres Idealers føie Laan,

Skal Geniernes Flugt sig kun udstrække

Til Kredsen af dit korte Trællebaand?

Og hvis de svinder bort bag Skyers Dække

Og du ei følger dem i Blik og Aand,

Troer du, at naar de see den aabne Himmel,

De hvirvles ned i Tankeløsheds Svimmel?



Og ei, dig selv bedragende, du kalde

Fuldkommenhed hvad Feilfrihed kun er!

Kun store Mestre vældigt kunne falde,

Det dybe Fald om Høiden Vidne bær

Og den kun er en Heros mellem Skialde,

Som uden Frygt gik store Farer nær,

Thi af det samme Væld alt Stort fremspiller,

Som Ondt og Godt det siden sig adskiller.






Dog derfor ei du troe at jeg foragter

Den strænge Nemesis og Gratien:

Til Maal og Forhold dannende jeg tragter,

Til Yndesløret som ombølger den,

Men ikke jeg detTækkeligeagter

Naar jeg en Kunstens Heros stiller hen,

Barbarisk ædel, prydløs, skal han skrække

Og som et Fortidssyn af Slummer vække.



Hvo i sit Værk kan Alt og Eet foreene?

Den Lod end ei af Skiebnens Urne faldt,

Men Charis staaer hos Anadyomene

Og Høihed reiser Hæres Storgestalt;

Sødt lokker Cittrens smeltende Gamene,

Calliope til Kampens Brag er kaldt,

Ved Skiønheds Alter staae Alcibiader,

I Løveblod Alcider dybt sig bader.



I Enkelthedens bølgefulde Rige

Er Kraft og Ynde i en evig Splid,

Athleter lig, de for hinanden vige

Og stedse vexler den uvisse Strid;

Til fælles Seir de kun sig sammensmige

I hiin den storeAlhermaphrodit,

Ham, som det Heele med Gestalt omskriver,

Mens Tidens Strømme ham som Blod opliver.



Ved tvende Kræfters Samstød Alting bliver:

Den eene virker stedse lige hen,

Den anden kun med Grændser rundt omskriver

Og ved sin viise Modstand styrer den,

Og medens denne hiin tilbagedriver,

Hvad eller trænges i sig selv igien,

Een mandig sig som Vælde skal forkynde,

Den anden blid og qvindelig som Ynde.






Af deres Blanden hver Natur oprinder,

Dog i det Heele Ligevægt kun er,

Det skiønne Maal og Forhold ak! forsvinder

I alt det Enkelte og Eene her:

I Blandinger af meer og mindre, binder

Sig dette, stræbende det Heele nær -

Tør jeg ei begge i min Barm foreene,

Da Skiebnen mig den Mandige forleene!



Jeg agter ikke Daarskab, Jordens Datter,

Og Tidens Lænker jeg heroisk brød;

Mig skrækker ei de Uindvi'des Latter,

Selv om det Helligste den ofte lød.

Det Vanlige det Store ikke fatter,

Thi træder dette hen med vældigt Stød,

For Genien maae selv Naturen vige,

Hvis hun i ham sig selv vil ikke svige.



Paa Høiden af olympiskt, selvskabt Nøie,

Hvor med sin Yndling hun i Storm opfoer,

Hun Tidens Rige blotted' for hans Øie

Og Evighed i Værket ham tilsoer.

Lig nyefødt Øe, opstødt til Lysets Høie,

Hvor ingen Nuslægt fryder sig og boer

Og som bag svundne Sekler først skal grønnes,

Hans store Værk, skiøndt seent, dog vidst paaskiønnes.



Og ei er den en Genius som brænder

Sit Offer af for den medfødte Tid,

Kan Millioner laurbærfulde Hænder

Belønne Kunsten, ved hvis høie Id

Den store Alaand sig i os erkiender

Og vi i ham, i Evigheden Tid?

Alaandens Blik igiennem Kunsten tindre,

Hans dagende Bevidsthed i vort Indre.






Saaledes Kunsten i sig selv medbærer

Sin Løn, sin Høihed og sin Evighed,

Den Evige af eget Indre nærer

Sin ægte Datter, som han frydes ved.

I Guddomstolke! store Digtre! lærer

Heraf den ædle Lod som I fik med,

Og I, Frugtløse! det sig ei kan sømme

At skabe, lærer heraf at bedømme.



Vanhellige! som Værket vil forkaste

Før i dit Indre det nyeblevet staaer:

Den Gienskiald kun berømme skal og laste,

Som det i sig hiin udenfor formaaer.

Du kan mod Oceanet dig formaste

Og straffe Risebølgen som den slaaer,

Men først indfat den i din Haand og siden

Din Dom skal lære os, hvor stor, hvor liden.



Og begge, du, som seirende dig svinger

Ud af Naturens Kreds ved Egenmagt,

Og du, som hiin ved stille Love tvinger

Og ordner jevnt hans vildthenstrø'de Pragt,

I helligt Samfund eders Offer bringer

Og slutter ofrende en evig Pagt,

Hinanden værdige I begge være,

Og Kunsten som det Ypperste I ære!



Thi Pieriderne er ikke Terner,

Som Ephesus's Gudinde klæde paa,

De, selv guddommelige, over Stierner

Med Guder og Heroer herligt gaae.

Op, Digtre! alt det Jordiske bortfierner,

Da skal I snart det Himmelske opnaae,

Thi Kunsten er lig Troens skiønne Rige,

Kun ubesmittet Frahold did tør stige.