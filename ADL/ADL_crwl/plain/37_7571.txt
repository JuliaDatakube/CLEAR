DEN VILDE JÆGERMIN VEN EMIL SLOMANN TILEGNETDRAMATISK DIGT


PERSONERNE:



Hr. ERIK

INGER, hans datter

Hr. HAAGEN

Munken FELIX

TYGE SANGER

ELLEN, ingers amme

KUREN

stedet: Hr. ERIKS borg




FØRSTE AKT

Nat. Et Taarnkammer. Tungt Bjælkebord med Bænke om: paa Bordet en Vokskærte, som lyser svagt. Til venstre en lav, rundbuet Dør. I Baggrunden en Glug aaben ud mod et maanelyst Bjærgstrøg.

Munken FELIX ved Døren.

INGER stirrende ud af den aabne Glug, med Ryggen til Kammeret.





FELIX



Und nu jer Sjæl lidt Hvile, Jomfru Inger!

Tavshed.



FELIX



I skulde lukke Gluggen! - Natteluften slaar

herind! - her trækker!



INGER

uden at vende sig.



Ifald Gigten stinger

jer spæde Krop, saa er det bedst, I gaar!






FELIX



Og tyndt er Eders Skørt!



INGER



Hvis I kom hid

for kun som Kammersterne mig at raade,

da valgte næppe I den rette Tid!

Tavshed.



FELIX



Jert Sind er sygt! jer Sjæl er stedt i Vaade!



INGER

vender sig langsomt.



Ja Sjælen! Sjælen! hold jer bravt til den!

- og gaa saa!



FELIX



Inger!



INGER



Gaa! - forstod I ikke?

Jeg skulde sagtens talt Latin!



FELIX



Hvorhen

vil I da, jeg skal gaa? I Kamret sidder

min Kummer ved min Seng, og hvor jeg gaar - -



INGER



Man mærker, Pater, I er ikke Ridder!



FELIX



Gud være Eder god! saa ondt I slaar!

- glemt har I, hvad vi to i Fællig drømte,

glemt, Inger! glemt! - Krist, hvor det falder svært!



INGER



Var det den første Drøm, der for jer rømte,

saa faar I prise Gud, at I har lært

at tage bedre Vare paa den næste!



FELIX



For slige Drømme give Gud mig Ro!

I lærte mig, de lader sent sig fæste!



INGER



Da har I lært stor Visdom, maa I tro!






FELIX



I trøster let, I, som har intet mistet!

I spandt min Sjæl saa slesk et giftigt Net!

- mig var det, mig alene, som blev fristet!



INGER



I fejler, Pater, jeg har elsket Eder!



FELIX



Kun saare slet I Eders Elskov freder!



INGER



I er for gridsk! I bliver aldrig mæt!



FELIX



Gridsk! - og fordi jeg elsker jer endnu!

om saa til Himlens Grænser I mig sendte,

I veg mig aldrig et Sekund af Hu!



INGER



Ved I, min Brudgom er i Kvæld i Vente?



FELIX



Ja.



INGER



Synger kælne Viser I endda!



FELIX



Og elsker I jer Brudgom, Inger?



INGER



Ja.



FELIX



Som I har elsket mig?



INGER



Hvor I kan trætte!

Som jeg har elsket jer og fler før jer!



FELIX



En Mand, I aldrig saa!



INGER



Just derfor er

han kær mig! - De, jeg saa - - Gaa nu, Munk! gaa!



FELIX



Min Plads er her!






INGER



Se se, min unge Fader!

- spar for en Gangs Skyld disse fromme Lader!



FELIX



Dem lærte silde I hos mig at kende!



INGER



Og vil I ikke gaa, - saa bliv og bed

i Stilhed Eders Rosenkrans til Ende!



FELIX



Nej, Inger!



INGER



Pater! - Felix! - er I vred?

Kom nærmere! - kom, Felix! lad mig se!

du ved, jeg lider Børn, naar de er vrede!

kom! - falder det saa sært at se mig bede?



FELIX



I fejler, Jomfru!



INGER



Altid denne Mine,

som var I fyldt af Helveds dyre Pine!



FELIX



I har mig lært den gode Kunst: at gemme!



INGER



Hvor I er tvær! - Du var dog før saa blød,

jeg led saa godt din milde, kælne Stemme,

hver Gang jeg slog til Ro mig paa dit Skød!



FELIX



Jeg takker Eder! Aldrig skal jeg glemme,

hvor Eders Mund og Kind var varm og rød!



INGER



Der ser du, Felix!



FELIX



..... hvor jer Hud var hed,

da Eders Særk gled under Barmen ned!



INGER



Du stakkels Barn! du brændte dine Vinger!

nu maa du krybe!






FELIX



Var jer, Jomfru Inger,

for den, som kryber!



INGER



Ej saamænd, I truer!

Tror I, at jeg for Slangekneb er angst?

Jer fromme Uskyld, Pater, smukt mig huer,

- den gode Gud jer give snarlig Fangst!



FELIX



Inger!



INGER



Hvad vil I?



FELIX



Sedigkrybe! se

dig vride dig i navnløs Ve i Støvet!



INGER



Hvor du er haard! saa blev du jo bedrøvet!

saa vilde du jo græde, Felix!



FELIX



Le -

le mig og dig ihjel i samme Stund!

jeg vilde gribe dig som nu i Armen

og spytte dig i Øje og i Mund!



INGER



Slip!



FELIX



Tæve!



INGER



Slip! I er jo drukken!

slip! eller ved Guds Moder! Dreng! jeg slæber -

Felix! jeg slæber dig herhen til Karmen!

- slip, gale! husk paa Floden under Gluggen!

Naa!



FELIX

slipper hende.



I er fager, Inger!



INGER



Arme Kæber!

nu gumler I saa snildt det stygge Ord,

I hvæsed fra Jer før! - Blev I forknyt?

Sæt jer ved Bordet der! forsøg en Bøn!






bed, fromme Fader! det var ussel Løn

for al jer Fromhed, om I nu blev snydt!

forsøg med Krusifix, med Sang og Knælen!



FELIX



Jeg ved ej Ord, - jeg er saa arm i Sjælen!



INGER



Forsøg med Svøben da! - ifald I lyster,

skal jeg jer piske!



FELIX



Alting dør i Kvæld!

død Gud i Himlen! død den store Trøster!

Ser I da ikke hele Jorden smuldre!

Fjældet derude som et usselt Skæl

paa Ryggen af et fældet Smaakryb ligger, -

kun dér - hos jer! af Eders nøgne Skuldre

det hede Livsens Blod min Læbe drikker!



INGER



Nu raser I igen!



FELIX



Jeg har jer kær!

I Eders Læber, Eders Blik og Bryst,

i Eders myge, blege Legem brænder

al Livets vilde, bryndestolte Lyst!

Hvad vejer mig Kerubers Flammesværd

mod Baalet, Eders Blik i Sjælen tænder!

bedende



Dit Legem, Inger! - hører du! din Mund!

skænk mig endnu en sidste salig Stund, -

den sidste!



INGER



Saa almindelig en Bøn!

Skam Eder, Pater!



FELIX



Saa almindelig!

for Eders Øre - ikke for min Tunge!






INGER



Gaa! - gro til Mand! husk Verden er saa rig!

og der er Læber nok, som gerne kysses!

Du lærer snart de kælne Kvad at sjunge!



FELIX



Min Elskov ej ved Landevejen dysses

til Ro med Kys af Godtkøbs Kvindemunde!

I fødte den, - med jer den gaar til Grunde!

men først med jer! - med jer! - det faar I mindes!

Og jager I mig nu som skurvet Hund,

saa husk, at hvor I gaar, fra denne Stund

min Skæbnetraad med jer i Knude bindes!

Var jer min Elskov alt for myg og bleg,

mit Savn skal lære jer saa arg en Leg!



INGER



Nu truer I igen! helt let I skifter!

Gud unde Eder Helsen til jer Færd!

det er saa stolt at hige mod Bedrifter,

-saa leger altid Børn!



FELIX



Nu er I stærk -

men husk - husk I har smedet mig et Sværd,

som daglig svides i saa hed en Esse!

Jeg elsker Eder! - jeg! Guds fromme Klerk!

ved Bod, ved Bøn, ved Ottesang, ved Messe,

paa Knæ for Altrets Gud! - jeg faar ej Fred,

før I er min igen, - og jeg vil Fred!



INGER



Og saa?



FELIX



Gud og jer Brudgom staa jer bi!



INGER



I har ej mer paa Hjærte, Felix?



FELIX



Nej!






INGER



Da var det Skade, Felix! - for mit Øre

er langtfra mæt! - bed, Felix! jeg vil høre

en Bøn! - naa knæl, Smaamunk! - en Bøn for mig

og for min Brudgom - for vor dyre Lykke!

- du hellige Guds Moder! vil I ej!



FELIX



Min Tunge gaar ej efter fremmed Tykke!



INGER



Naar blev mit Tykke Eders Tunge fremmed?

I knejser! - blev I stolt med et, Smaapilt!

Saa tungt tilforn I ingen Sinde nemmed!

Ellen kommer i Døren, standser



ELLEN



Aa Gud velsigne - -

vil gaa igen



INGER



Bliv!



ELLEN



.... saa stor en Stund!



INGER



Jeg hørte nys af Pater Felix' Mund

saa meget skønt om Kærlighed og Lykke.

- Tak, fromme Fader!



ELLEN



Gid Vorherre smykke

dig og os alle med sin Fryd hernede,

at vi kan vandre Jordevejen fro!



FELIX

mod Inger.



Fred med jer! - i mit Kammers vil jeg bede

for Eders og for - alles Sjælero!

gaar



INGER

gaar atter hen ved Gluggen og stirrer ud.



Bestandig ingen, samme døde Nat!



ELLEN



Giv Tid, giv Tid!






INGER



Jeg talte ej til Eder.



ELLEN



Godt Ord igen! saa vredt du straks ta'r fat,

og det imens din Brudeseng man reder!



INGER



Aa, gamle, ti!

lytter



Klang ej et Horn langt borte?



ELLEN



Jeg hørte intet.



INGER



Kom her hen!



ELLEN

ved Gluggen.



Hvor sorte

de Skove dog ser ud! - godt, at man ej

ved Nattetide fare skal den Vej!

- og hvor velsignet Stjernerne saa tindre!



INGER



Aa prøv at tale blot en Kende mindre.

lytter



Hør - nu igen!



ELLEN



Ih Kors! det var en Ulv,

som glammede et Steds!



INGER



Jert gamle Øre

er ikke slet saa rapt som Eders Mund!



ELLEN



Det kunde da hver Patteunge høre!

Du har et alt for utaalmodigt Sind,

du skulde vare dig for Maaneskin!

man har da tidt nok set den Flimmer stjæle

med Sot og Syge sig paa Jomfrusjæle!



INGER



Vár I jer egen Sjæl for Maaneflimmer!

til min at vare fik I næppe Kræfter.






ELLEN



Nej, Kors, hvor du er slem at komme efter!

- du er dog allenfals et Fruentimmer!



INGER

ler.



ELLEN



Ja le kun, bitte Jomfru! le du bare!

vi to, vi er dog en og samme Vare!



INGER



Hvor Folk er blevet stædige i Kvæld! -

Lad høre da, - hvad tænker jeg for Tanker?

- naa!



ELLEN



Brudetanker.



INGER

ler



ELLEN



Bi nu blot! - de vanker

baglæns, ser du! Modet gaar paa Hæld!



INGER



I kloge Kvinde!



ELLEN



Inger, - du er ræd!



INGER



Ja, gamle, ja! - bed for mig! - jeg er ræd!



ELLEN



Ak ja, Gud bedre det!



INGER



I spilder Tiden!

kram Eders Bønner ud, og græd saa siden!



ELLEN



Nej før bli'er én Gang til Guds Moder svanger,

før du gaar hen og bliver bleg af Anger.



INGER



Kun saare lidt jer Visdom Eder frommer!



ELLEN



Ræd er du, Jomfru, - men for ham, som kommer!






INGER

gaar fra Gluggen, skutter sig i Kuldegysning



Her trækker! Skal den Kærte evig blaffe!

Skaf flere hid!



ELLEN



Aak Gud! hvor skal jeg skaffe!

alt hvad vi ejer, staar jo tændt dernede

i Brudestuen, Barn!



INGER



Saa kan du brede

dit Skørt for Gluggen! Kærten blæser ud!



ELLEN



Da har vel Maanen Lys. Du er saa bleg om Kind,

er du alt led det fine Maaneskin?

Ak, Jomfru! Jomfru!



INGER



Tag din Skørteklud!

naa, skynd dig!



ELLEN

trækker Skørtet af og hænger det for Gluggen



Giv blot Stunder! jeg skal lukke

og stænge om dig!

ved Gluggen



Herregud hvor sært

de sorte Træer i Nattevinden sukke, -

grangivelig som Folk, der har det svært.

Kom hid og hør!



INGER



I gaar i Barndom, tror jeg.



ELLEN



Saamænd! saamænd! Og se, hvor Floden snor sig

hvid som en død! Hvor saadant Vand kan vride

sig fælt i Maanenætter!



INGER

mod hende



Ti - og gaa!

Hvad vil I her! - pak Eder med det samme!



ELLEN



Nej vær nu god mod Eders gamle Amme!






INGER



Hvad vil du?



ELLEN



Stryge kælent Eders Kind

og se lidt paa jer, - se lidt paa jer blot,

se lidt i Eders Jomfruhjærte ind

og sige Eder Tak for ondt og godt

fra mig og Vilhelm.



INGER



Hvor I bliver øm

paa Eders gamle Dage!



ELLEN



Aak - jeg mindes,

nu i den sidste Tid især, saa tit,

hvordan jeg gik dér langs den hvide Strøm

og skreg og jamred op med Bøn paa Bøn,

den Gang Jens Lansknægt løb fra mig og mit, -

nu. Jomfru, vandrer dér min egen Søn.



INGER



I stakkels gamle Moderhjærte, driver

jer Vilhelm om som et forvildet Faar

og flæber! - det er sjælden Arv I giver!



ELLEN



Ja, Herren haardt os arme Stakler slaar.



INGER



I skulde laant jer Søn et lidet Gran

af Eders Visdom! - Stakkel! har han drømt,

jeg vilde valgt min Ammes Søn til Mand!

ser pludselig stift paa hende



Hør, Ellen, - tror I, Vilhelm kunde dræbe ...



ELLEN



Nej, nej! nej Vilhelm handler ikke ilde!

nej, I har lært ham med jer egen Mund,

at Hjærteblod saa vist er dyrt at spilde!






INGER



Saa faar han med de andre Stakler flæbe!

Naa - var der mer, I vilde?



ELLEN



Se derud!

Saa du den Inger!



INGER



Gaa - og spar jer Snak!



ELLEN



... den sorte Ravn, som forbi Maanen trak.

gaar baglæns mod Døren



Guds Moder staa dig bi, du arme Brud!



Hr. ERIK

rusker ude fra i Døren, faar den omsider op



Den Dør er trang som rustent Sværd i Balgen!

bliver ELLEN var



Se gaar du her, dit gamle Skrog, og støver!

list du dig did, hvor man din Hjælp behøver!



ELLEN

nejer og gaar



Hr. ERIK

mod Inger



Jeg mødte Munken nys, - har du ham drillet -

han saa mig ud som nyhængt Mand i Galgen!



INGER



Aa nej, lidt Tavl vi under Skriftet spilled.



Hr. ERIK



Og han har tabt?



INGER



Vi fik ej Spillet færdigt!



Hr. ERIK



Naa - lad ham gaa! det bliver Eders Sag! -

Hør, Barn, det tykkes mig et Gran mærkværdigt, din Brudgom har saa Djævlens lidet Jag!

Midnat er længst forbi.



INGER



Aa - sagtens prøver

den stærke Greve Kræfter under Vejs!






Hr. ERIK



Jaha! - godt sagt! - af Skræk han næppe tøver!

Jeg tænker tit, de Børn, I faar jer sammen,

det bli'er et Børnekuld med Jærn i Kammen!



INGER



Han var jo Dreng kun, da I saa ham sidst,

- maaske han nu - -



Hr. ERIK



Ja vist - en Dreng - ja vist!

Tror du, en Krøbling vinder Haagens Ry?

Jeg tænker ham saa stolt en Karl som nogen!

Hans Fader havde ej for Skik at ty

med kælen Jomfrusnak til Kærlingkrogen!

Og saa hans Frierbrev, - han kræver dig!

- se den Slags Folk, mit Barn, dem lider jeg!



INGER



I, - ja!



Hr. ERIK



Hvad nu, - er ikke du min Datter?



INGER



Og deraf rinder, at jeg villig skatter

de samme Mænd som I!



Hr. ERIK



Er ej mit Blod

i dit! - Du er dog aldrig ræd!



INGER



Mit Mod

var aldrig ringere end jert! - Jeg længes

kun efter et, - at se hans Brynje sprænges

for Armens Muskel, - næmme, om hans Blik

har Staal, der hugger fremmed Vilje sønder!



Hr. ERIK



Vel saa! - jeg svarer for, naar I begynder

at maale Klo - -



INGER



Kun svage Mænd jeg fandt!






Hr. ERIK



Han binder dig dit Kævl saa trang en Strik!



INGER



... Mænd, som med Silketrævl man hurtig bandt!



Hr. ERIK

gaar utaalmodig frem og tilbage. Standser ved Gluggen



Hvad hænger her for Pynt! - en Skørtepjalt!

river Skørtet ned



Her er saa kærlinglummert overalt! - -

staar ved Gluggen og ser ud



Den dumme Maane synker ned bag Skoven,

- og dette Pak - -



INGER



Ja - sæt han var forvoven.

og drog endda! - det vilde være stygt!

Lidt mørkeræd var bedre! - Vil I ikke,

jeg rider ham i Møde, at han trygt

om stakket Stund paa Bænken dér kan ligge?



Hr. ERIK



Ti med dit Kævl! Fik du ej bjæffet nok

med Klosterhunden før! Tæm dig i Tide!



INGER



Ser I alt Greven?



Hr. ERIK



Sæt dig ved din Rok,

du Kvindebarn!



INGER



Saa slipper I at stride!



Hr. ERIK



Mundstrid jeg overlader Kvindekæber!

Jeg lider ej en Strid, hvor ingen dræber!



INGER



Min Moder lærte mig, at dybest stak

med Ord man!



Hr. ERIK

bøjer sig ud af Gluggen



Hvad var det? Ej, se! der steg






fra Skovene en skræmmet Raageflok - -

... Den Lyd er Hovslag! - hører du, der drak

Floden en løssprængt Sten, som rasled ned!

vender sig mod Inger



Hvad fejler dig, - hvorfor er du saa bleg?

Et Horn høres blæse fra Taarntinden over dem, én langstrakt, dyb Tone tre Gange gentagen. Straks efter svarer et andet Horn, fjærnere og skingert.



Hr. ERIK



Ret saa! - Velkommen! - Hører du, han svarer!

gaar mod Døren



Kom med mig nu!



INGER



Jeg bliver her?



Hr. ERIK



Hvad - her!

Er mine Børn da faldet efter Harer!

Du følger mig! - paa Timen! - hører du!



INGER



Jeg bliver, sagde jeg! - min Brudgom trænger

til Hvile sikkert, - og jeg selv er træt!



Hr. ERIK



Det blev du nyssen!



INGER



Gaa dog! - Hvorfor hænger

I her! - nu gungrer Vindelbroens Bræt!

nu piber Porten! - gaa!



Hr. ERIK



Er du besat!



INGER



Gaa! - Jeg vil være ene her i Nat!



Hr. ERIK



Og jeg vil tugte dig for dine Nykker!



INGER



Vàr jer! - Jeg handler hastigt!



Hr. ERIK



Hvor du glor!






INGER



Forstaar I ikke!



Hr. ERIK



Spiller du din Mo'er,

jeg hugger dig i denne Stund i Stykker!

- Kom nu, mit Barn!



INGER



Tror I, jeg staar og leger!



Hr. ERIK



Se saa, nu kommer du, nu gaar vi to,

- saa, lad nu fare disse kælne Streger!



INGER



Fortæl Hr. Greven, at jeg gik til Ro

forlængst, - saa silde sover selv en Brud,

der vented elskovssyg sin Brudgoms Komme!



Hr. ERIK



Ja vist, han trak det jo lidt længe ud,

jeg siger jo, at du har Grund til Vrede, -

men lad du nu den Vrede være omme,

- kom du med mig, - nu er han jo dernede!



INGER



Den Vrede! - I er en betænksom Fader!

For Resten kan I spare alle Ord!

Hans Sporer klinger jo paa Trappens Sten!

Den stakkels Greve! var han før lidt sen,

han fik nok Hast med ét - det lader,

som staar hans Længsel nu i fejrest Flor!



Hr. ERIK



Ej ej! - og jeg er her! - han er i Stand

at løbe Hallens Dør forbi!



INGER



Luk op!

skynd jer! I ser, han er en hastig Mand!



Hr. ERIK

river Døren op



Hr. HAAGEN

kommer hurtigt fra Taarntrappen og standser indenfor Døren og




stirrer paa Jomfru INGER. Han er klædt i støvet Jagtdragt og bærer Horn over Skulderen. Bøjer sig omsider til Hilsen uden at vende Øjnene fra Inger



Guds Fred!



Hr. ERIK,

som Døren har skjult for Grev HAAGEN, slaar ham leende paa Skulderen



I bringer Klerkehilsen, tror jeg!

Velkommen, Søn!



Hr. HAAGEN

vender sig hastigt mod ham; bliver staaende og ser atter paa INGER, som holder sig i Baggrundens Halvmørke, lænet op mod Muren, og betragter Grev HAAGEN.



Hr. ERIK



... og tilgiv os, Grev Haagen,

at I har maattet haste helt her op,

tilgiv, I finder os i Kammerskrogen!



Hr. HAAGEN

betragter under Hr. ERIKS Talen bestandig Jomfru INGER.



Hr. ERIK

ser op og ned ad ham



Hm.! - Eders Fader var lidt mere høj!

mer ørnebrynet, mere skulderdrøj!

og I er bandsat bleg! - Guds dyre Plage!

hvad er det røde, som paa Kinden snor sig!

I har da ikke maattet Sliren drage?



Hr. HAAGEN

mod inger



Bliv ikke vred, fordi jeg kommer silde, -

min Hu har været her saa langt før jeg,

men jeg blev standset paa min rappe Vej

af Mænd, som sagtens undte mig det ilde!



INGER



I havde altsaa dog lidt Hjælp haft nødig,

- der ser I, Fader!



Hr. HAAGEN

med en Bøjning mod Inger



Hjælp var overflødig!

Jeg vilde hid! - det kunde ingen hindre!



INGER



I taler stolt!






Hr. HAAGEN



Stolt - saa er I at se!



INGER

smiler haanligt



Da skal I vide, jeg kan lystigt le!



Hr. ERIK



Hvor mange Hjærner maatte I saa splintre?



Hr. HAAGEN



En.



Hr. ERIK.



En, - den Keltring sover sødt i Nat!



Hr. HAAGEN



Den Herre han var ædelig som I

og jeg.



Hr. ERIK



Naa, bedst I faar et Vinkrus fat!

følg med mig til den Dør, I løb forbi!

Her er der ikke Rum til Prat og Gammen,

i Hallen snakker vi langt bedre sammen!

og sagtens bør I tvætte Eders Saar!



Hr. HAAGEN



Dér staar jo Vin - -

gaar frem til Bordet



Jeg bliver heller her!

drikker



Ej, hvor den Vin som Brand til Hjærtet gaar.

ser atter paa INGER



Her er der fagert end en Stund at staa -

Mit Saar er intet - - Tilgiv, Jomfru Inger,

hel daarligt jeg i Kvæld min Tale tvinger,

- det volder I, som aldrig før jeg saa!



Hr. ERIK



Nu ja - forelsket Mand skal Mand ej lede!

Jeg faar vel se til Eders Hest og Svende!

Kvæd I imens jer Elskovsprat til Ende,






- min Datter viser nok jer Hallens Dør,

naar I har sukket Eder Halsen tør.

gaar



Hr. HAAGEN

gaar frem til Inger og tager hendes Haand



Saa fager Jomfru aldrig før jeg fandt! -

... Tror I, at døde gaar igen - -

tager sig til Hovedet



Fred med de døde!

... Jer Hud er bleg, - jeg lider Isens Lød! -

- i Eders Nærhed er der svalt! - giv hid

jer Haand, - saa fin, saa kølig blank, saa hvid,

at tage om som Sne, - det stinger let

i al mit Blod, i al mit Legems Kød

som Højfjældsluft - -



INGER



Nu vilder sagtens atter

jert Saar jer Tale, - I faar mindes, Greve,

at vidløs Elskov gør sin Mand til Latter!



Hr. HAAGEN



Og I, at Kvindekulde Manden stinger

som Sporen Hingsten, - aldrig, Jomfru, bleve

min Læbes Ord en Bobbelsværm, som springer!



INGER



Da talte nys I ungt som Knøs, der sværmer!



Hr. HAAGEN



Jeg talte nys som den, der blodig nærmer

sig sine Drømmes og sin Viljes Fjælde

for sejersdrukken, lykketryg at hælde

sit Hoved til de hvide Tinders Sne.



INGER



Er I saa vidt, Hr. Greve? - Vàr jer vel!

den vaagner sent, der styrter under Fjæld,

og tit gaar sejrtryg Mand mod ondest Ve!






Hr. HAAGEN



Taler I Alvor, Jomfru, eller spøger - -

- som Spøg mit Øre Eders Tale nød,

men ser jeg paa jer, al min Latter søger

i Skjul for Eders Holdnings Marmorlød.

Et faar I vide, stolte Jomfru, volder

I Ve mig, Ve jeg atter Eder volder!



INGER



Og taler Alvor I, da faardetvære

jer Brudgomshilsen vel?



Hr. HAAGEN



Nu ja - ifald

for kælne Kys I lider Ord, der bære

om Hjærtet Viljens skinnestøbte Skal!



INGER



Saa lider jeg.



Hr. HAAGEN



Da traf min Tale Eders!



INGER



I sigter klogt.



Hr. HAAGEN



Og rammes nemt af Skud,

der snelt fra stolte Læbebuer glider.



INGER



Mon ogsaa klogt I lyder fremmed Bud?



Hr. HAAGEN



I Kvæld endnu er Eders Vilje min.



INGER



Min Fader venter jer med Tvæt og Vin,

- forlad mig! - Natten alt mod Morgen lider!

- I tøver! - gaa! - gaa rapt og plej jert Saar, I bliver hvid jo som et bleget Lagen!



Hr. HAAGEN

vender sig ved Døren



Tilgiv, om tøvende jeg fra jer gaar, -

og mindes, vaagen maa jeg vente Dagen.





ANDEN AKT

Taarntinden. Nat. Maaneskin. Fjærne skovklædte Bjærgkamme og langt ude Flodens hvide Stribe, alt i Maanedis.

TYGE SANGER sidder og spiller Tærning med KUREN; en Kande Øl staar hos. I et Skydeskaar, med Ryggen mod dem, Munken FELIX, som ser ud over Skoven; en Kande staar paa Stengulvet ved hans Fødder.

Larm fra Bryllupsgildet nede i Borgen. Musik af Giger og Pauker og Fløjter.





KUREN

snapper en Daggert, som ligger paa Gulvet



Der vandt jeg Tingesten!



TYGE



Ja I har Held!



KUREN

stryger Daggertskeden af og føler paa Klingen



Det blotte Syn kan stinge helt ihjel!



TYGE



Ja det er egentlig for god en Kniv

til Pynt i Bæltet om jert Slagterliv!

- giv hid!



KUREN



Saa sagte, Søn, - det kunde være,

jeg prikkede jer lidt!



TYGE



Er I saa øm!

Jer Kinder er just ikke af de skære, -

jeg tror, jeg turde kilde jer med Søm,

naar først I sov.



KUREN



Jeg sparker saa forbandet,

- faa før lidt Snak i Gang om noget andet!

Naa - vil I tabe mer'?



TYGE



Jeg har ej mer at tabe!



KUREN



Naa, det var stygt! - Hvem der nu sad dernede

og drak til Fest! - at sidde her og gabe

er daarlig Løjer kun.



TYGE



Gaa I derned!



KUREN



Saa gik nok fløjten snart den hele Rede.






TYGE



Giv mig jert Horn, - jeg ved saa vist Besked!

jeg tager Vagten, - jeg har gode Øjne.



KUREN



Ja, naar det gælder Kvindtøj, er I god!

- nej, Folk af jeres Slags er lidt forfløjne,

og dette her, det kræver sindigt Blod!



TYGE



Hvad ved I Vom om mig?



KUREN



Aa før I knævred

ret artigt op om hvide Jomfruarme

og Bryst og Hofter, tror jeg, - naa, det bævred

vist rigtig stygt i Eders slunkne Tarme!

Naa, naa! frisk Mod! - hør, syng en Gang den Sang,

I sang dernede, saa gaar Tiden dog!



TYGE



Hvor ved I om min Sang?



KUREN



Aa, - én kan høre!

jeg fanged allenfals en Bid - og Grin,

- de grined, saa det kildred i mit Skrog!



TYGE



Giv mig en Slurk!



KUREN



Forstaar sig, - men en fin!

rækker ham Kanden.



TYGE



Fru Ingers Skaal!



KUREN



Se, hvor han drikker, Grisen!

naa! slip nu Kanden, Hvalp, og op med Visen!



TYGE

tager Citeren, ser over paa Felix og synger



Der var engang en Greve,

han kunde ikke sove,






han tog sig for den Sommernat

et Ridt saa dybt i Skove.

De Munke bad, de Munke be'r saa fromme, fromme Bønner!



Der sad de smaa Guds Fugle

og sov saa sødt i Lunde,

der stod saa hvid en Elverdis

fra alle Mosegrunde.



Det var den Herre Greve

han blev som frossen Rude,

- "Nu trave du, min Ganger god,

nu er de Elver ude!"



Da hvisked det med Liste

saa tæt ved dugget Sti,

- "Ak, vær mig god, Hr. Greve!

rid ej saa rapt forbi!



I løfte mig i Sadlen,

I føle skal for sand

en Hud saa glat som Skovens Kær

i Leg for Solens Brand.



I løfte mig saa varlig

og sætte mig for Skød,

jeg ved en Mosetue,

saa lun og silkeblød!" -



Det var den Herre Greve,

han jog som vilden Vind,

foran ham sad paa Hesteryg

saa underskøn en Kvind.








Bort fra de Skove jog han,

det gik ad Borgen til,

did rak han, just som Dagen

gik ind med Fuglespil.



Fra Gluggen stirred Klerken,

han blev om Mund saa hvid,

- "Hr. Greve, ak! hvad har I gjort!

nu rider Elver hid!" -

Og Munken flittig mimred

alt med saa liden Ro,

- men Greven strøg sit stride Skæg,

saa tyst den Herre lo!

De Munke bad, de Munke be'r saa fromme, fromme Bønner!

En Slurk igen!



KUREN



Nej stop!



FELIX

som har vendt sig mod Tyge under Sangen, rejser sig og rækker ham sin Kande



Tag her - min Vin.



KUREN



Naa, ser vi det, der fik I vækket Munken!

I sad nok der og snorked paa Latin!

Ja ja, god Taar! klem I paa Alterdunken!

til FELIX, idet han vender sig og gaar hen mod Murtinden



Den Vise led I, hvad!



TYGE

rækker Felix Kanden tilbage



Dér - tak for Skænken!

Saa I er ogsaa rømt fra Bryllupsbænken!

- Hu! I ser ækel ud!



FELIX

peger paa Tyges Citer



Laan mig din Citer, Ven!






TYGE

rækker ham den



Tag varsomt blot!



FELIX

lader Fingrene løbe over Strengene



Hvor købte du dig den?



TYGE



Saa I kan spille! - Hvor jeg købte den?

- jeg stjal den vist i Aachen.



FELIX

spillende.



Stjal?



TYGE



Ja ja,

det kan jo være, at jeg ikke stjal den!

nu er den min, - men hvor jeg fik den fra - -

trækker paa Skuldrene



FELIX

klimprer en Melodi



Den Vise kender du vist?



TYGE

lytter



Om igen!

nynner

Gertrude var sig saa vild en Tøs!

- alle gode Engle! alle Engle! -

Naa, den kan I!



FELIX



Det undrer dig, min Ven.



TYGE



Aa - nej! - I ser just ikke ud saa lige - -

Naa - nok sagt! - syng os før en Smule Sang!

til Felix, som vil række ham Citeren



behold den lidt! - nu er I jo i Gang!

gaar hen mod et Skydeskaar



Sæt Eder hid, Mand! - men Guds bitre Plage!

ifald min Citer I i Floden slipper,

- saa sandt jeg er lidt drukken, Munk, - I vipper

bagefter! - se jer for, og lad den ligge

i Skødet! - bedst jeg sparer mine Kræfter,

og I gaar fri for Flodens Vand at smage!






FELIX )som har sat sig i et Skydeskaar, vedbliver en Stund at spille i Tavshed.)



TYGE



Naa - Sangen, Broder!



FELIX



Hørte du den ikke?



TYGE

ser op paa ham



Saa I er galen altsaa!



FELIX

spiller endnu en Stund; omsider



Hør da efter!

synger



Gigen hviner til Fløjtens Klynk,

og Pauken brummer som bedst! -

bag Borgens klinede Mure

leges saa fejr en Fest!



Fest med Brudgom og fager Brud

og Svende med Silkelæg,

Lykken hun træder Dansen

bag blomsterprangende Væg!



Lykken danser og Lykken ler,

haver saa vid en Favn! -

men dybt i Skoven paa Fjældet

der vaager den sorte Ravn!



Stryger den Ravn gennem kulsort Skov

og over den blege Flod,

hugger mod Gluggen med Næbbet,

vil drikke de Gæsters Blod!



Og ikke findes den Borgglugs Glar,

som ikke for Hugget sprak,






og ikke findes det Hjærteblod,

hvoraf ikke Ravnen drak!



TYGE



Du hellige Guds Moder! den var ram

som Kys af Kærlingmunde!



FELIX



Du er ung!



TYGE



Naa ja - for den Sags Skyld - I ser saa Skam

ej ud, som havde I af Aar saa mange,

at Eders Bedstemo'r til Støv er bleven!

- og det skønt Eders Kinder er saa slunkne

som falden Slaaen, Eders Læber runkne

som Læderremme om en slatten Pung!

ser pludselig op paa Felix



Ej! I er kanske avindsyg paa Greven!

saa det er det, jer Vise skal fortælle!



FELIX



Du lider altsaa ikke den Slags Sange, -

de kommer, ser du, naar man bor i Celle!



TYGE



Saa gid jeg aldrig vinde saadan Bolig!



FELIX



Syng du nu lidt!



TYGE



Jeg er for tør i Munden!



FELIX



Saa tag til Kanden, Ven, - drik du kun rolig,

hvad deri rester!



TYGE

tager Kanden og ser ned i den



Tak for lunken Sjat!

I levned ikkun nogle Flu'r paa Bunden!






FELIX



Hvis ikke du vil synge, saa tag fat

paa at fortælle lidt!



TYGE



Fortælle jer -

Naa, Munk, saa I vil have mig i Klemme!

Nej, ser I, de Historier, jeg kender,

blev vist alligevel jer lidt for slemme!

gaber



Fortæl I selv!



FELIX



Jeg lider, Ven, din Stemme!

du ved dog altid lidt om, hvad der hænder

der udenfor - -



TYGE



Næ.



FELIX



For Eksempel - hørte

du ikke, da du nyssen vandred hid,

at Vaaben man imod Grev Haagen førte,

den Gang han selv red hid?



TYGE



gaber Maaske!

- jo, nu I siger det, saa lad mig se - -

... Hvad kommer det for Resten jer ved!



FELIX



Aa -

slet intet - -



TYGE



Naa - jeg gider heller ikke.



FELIX



Hvem var det, han til Himmels maatte skikke

forgangen Nat?



TYGE



Ja hvad ved jeg!



FELIX



Prøv paa,

om ikke du kan huske Navn paa Manden.



TYGE



I kan jo fritte Grevens egne Svende!






FELIX



Det har jeg.



TYGE



Naa!



FELIX



Men du - du maa jo kende,

hvad saadan Mand imellem Mand - -



TYGE



For Fanden!

I har saa bandsat travlt med Greven!



FELIX



Hvem

faldt saa?



TYGE



Hvem! - han selv! - maaske en anden!



FELIX



Han selv?



TYGE



Naa! det var Nyt med Fynd og Klem!

Løb I med den!



FELIX



Du lyver hastigt, Søn!



TYGE



Løj jeg! - ved Gud! - I vilde selv jo høre,

hvad Nyt jeg snapped!



FELIX



Det er skiden Løn

med den, der viser Tillid, Gæk at føre!



TYGE



Ja allenfals var Løgnen ikke min.



FELIX



Hvem bandt dig den, ifald den ej er din?



TYGE



Snak om Smaating.



FELIX



Løj du?



TYGE .



Jeg! - hvornaar?



FELIX



Nu nyssen!



TYGE



Nyssen, nu, for jer? - nej, Munk,

I byder ikke Tungen op til Prunk!






Nej, Kvindfolk, ser I, de maa have Løgne,

jo bedre Løgn, jo fortere det gaar!



FELIX



Nu er du drukken! Luk kun dine Øjne,

og gem dit Skrifte til en anden Gang!



TYGE



Kan hænde og, det lidt for vildt jer sprang!



FELIX



lidt efter

Naar kom du hid?



TYGE



I Kvæld.



FELIX



Og ingensinde

du saa Fru Inger?



TYGE



Aldrig før i Kvæld!



FELIX



Ej sandt, en fager Brud?



TYGE



Saa favr en Kvinde!

- af den Slags Jomfruer, hvis Kammersglug

faar Krøbling til at kravle op med Held

og retter Krop paa den, der fødtes vind!

... Se, nu er atter I saa bandsat smuk!

saa grøn som kobret Spir i Maaneskin!



FELIX



Naar vil du drage?



TYGE



Naar den sidste Slant

af Brudeøllet gennem Spunsen randt!

og alle Pigerne - -

rykker Felix i Kutteærmet



Nu er det jer!

I ved vist, hvor de Terners Kammers er!



FELIX



Ti nu og sov!



TYGE



Aa, Skidt, Munk!






FELIX



Du er drukken!



TYGE



Ho! ho! - saa du er ræd, at jeg skal smutte

derind og messe dem saa kønt, at ej

de gider drage Klinken fra for dig!

Se mig til ham! nu blev den Guds Mand mukken!

- Ptøj! Munk! for Rævestank ved Eders Kutte!



FELIX



Hvor gammel er du?



TYGE



Snakker I om Alder!

- saa gammel, at jeg selv kan hitte Vej.



FELIX



Kun saare nøjsom mig din Higen falder!



TYGE



I stiler højere! - - Kun liden Ære

har Terneskød! - - Ej, fager er Fru Inger!



FELIX



Did hvor jeg stiler, drukken Dreng ej springer!



TYGE



Nu blev I led mig!



FELIX



Giv din Tunge Fred!

Du kunde mangt af Skoven hisset lære!



TYGE



Ja troligt nok, - hjælp I mig lidt paa Gled!



FELIX



Ti! - om du kan!



TYGE



lidt efter Nu - prater I med Skoven?

sært nok saa I paa én Gang bliver rørt!

- maaske den Prat med Skove gør forvoven!

... Hvad hvisker de?



FELIX



Ting, I har aldrig hørt!

Sidder og leger dæmpet over Citerstrengene.




Hr. HAAGEN og INGER kommer, i Bryllupsskrud, op fra Taarntrappen. FELIX standser sit Spil.



Hr. HAAGEN

til inger



Her vil vi dvæle lidt, - her er der stille!



INGER



I vælger sært!



Hr. HAAGEN

bliver vár TYGE og Pater FELIX



Hvad gør I her?



TYGE

uden at rejse sig fra Stengulvet, hvor han ligger



Ti stille - -

... Hys, strenge Herre! lad os lidt i Ro,

for Skovene har noget at betro

vort fromme Hjærte?



Hr. HAAGEN

skyder med Foden Sangeren af Vejen og lægger Haanden paa FELIX' SKULDER



Munk! hvad ser I der?



FELIX

som først nu vender sig imod ham



Skoven!



Hr. HAAGEN



Tykkes Skoven jer saa sær?



FELIX



Ja.



Hr. HAAGEN



Sagtens saa I ej tilforn en Skov!



FELIX



Nej - aldrig en, der drømte, mens den sov!



Hr. HAAGEN



Ej! Skoven alt med din Forstand da rømte!



INGER



Fortæl os, fromme Fader, hvad den drømte!



FELIX



Hvis I vil vide, sæt jer selv og lyt!



Hr. HAAGEN



Du er saa karg paa Ord, fik du ej nydt

af Bryllupsøllet!






INGER

til haagen



Alt for fort I skrider,

bedst Pater Felix sindig Tale lider!



Hr. HAAGEN



Mig morer denne sære Prat! - Hvor længe

sad I vel vaagen her?



FELIX



Fra Midienat!



Hr. HAAGEN



Er Midnat runden?



FELIX



Længst randt Midienat.



Hr. HAAGEN



Og derpaa er I vis?



FELIX



Saa blege hænge

mod Dag de Stjerner.



Hr. HAAGEN

stirrer som i Tanker ud over Skovene



Ej, da var det ilde!



INGER



I bruger Gaader! - smitted Munken Eder?



Hr. HAAGEN



Jeg holder af ved Midnatstid at se

ud over Fjæld og store stille Skove;

naar Maanen fælder vidt sin Sølversne,

og man ser langt, - da kan jeg ikke sove!



INGER



Jeg tænkte ej, saa tapper Herres Snilde

bar Maanedrømme!



Hr. HAAGEN



Det er gammel Vane,

min Moder havde den, og jeg den freder, -

... ak, Maanedrømme! fler end I tør ane!



INGER



Bær' I saa trofast Sind i al jer Færd?



Hr. HAAGEN



Saa trofast - ja.






INGER



Nu falder I i Tanker.



Hr. HAAGEN



Og sig mig, fromme Pater, sad I her

hver Midnat?



FELIX



Aldrig før i Nat.



Hr. HAAGEN



Bi lidt -

se - ser I der, hvor Maanens Flimmer sanker

sig om den sorte Skov paa Fjældets Side

og blusser gennem Disen blegt og hvidt - -

saa dér I noget?



FELIX



Skoven.



Hr. HAAGEN



Intet andet?



FELIX



Naar mener I?



Hr. HAAGEN



Nys - sidste Midnatstide.



INGER



Hvad andet skulde vel hans Øje møde,

saa længe Skoven vide dækker Landet!



Hr. HAAGEN



Som Barn jeg hørte stygge Sagn om døde,

som ingen Ro bag Kistens Fjæle fandt!



INGER



I lade fare nu den dumme Tant!



Hr. HAAGEN



Og intet hørte I?



FELIX



Kun Larmen, som

fra Eders Bryllup klinger viden om

i Natten.



Hr. HAAGEN



Og om lidt har Dagen fat,

og Skoven løftes lys af Gryets Esse - -



INGER



Ak! har I Lig i Hu jer Bryllupsnat!






Hr. HAAGEN

rækker FELIX en Pung



Tag dér den Pung og syng hver Kvæld en Messe

for Greve Haagens Sjæl!



INGER

til felix



Tag Citren før

og kvæd en Vise! - sent Grev Haagen dør!

- og det var artigt nok i Nat at høre

den fromme Pater Felix Strengen røre!



FELIX



Jeg synger lidet kun.



INGER



I er for bly!



FELIX



Dér sover Sangeren, - til ham i ty,

om I vil Kvad!



INGER



Altsaa med lukket Mund

I raaber Lykken an min Bryllupsstund!



FELIX



Jeg er kun vant til Helgener at prise,

- vil I, jeg synger jer en Klostervise!



INGER



Syng om Guds Moder, syng om hvad I vil,

med Hjærtens Lyst jer Sang jeg lytter til.



FELIX



Guds Moder, ak! kun lidet hende glæder

de Viser, jeg i Klosterkrypten kvæder!

tager Citeren og lader staaende Fingrene løbe over Strengene, synger omsider, dæmpet, tæt ved Siden af INGER



Jeg gik mig i den dunkle Lund

saa ensom ind, saa ensom ud,

jeg vilde Lykken møde, -

det var en Sommeraftenstund,

min Sjæl var som en Soldag prud

og mine Tanker saa skærsommerrøde.








Der stod de Træer i løvsidt Skrud

saa tæt, saa højt, saa tyst, saa svalt,

og Gøg gol dybt i Lunde,

langs Bundens Muld sprang Solstrejf ud,

og gyldent Guld i grønt stod malt

til Sang fra alle Skovens Fuglemunde.



Jeg gik mig i den dunkle Lund

saa ensom ind, saa ensom ud,

saa dyb en Drøm mig førte - -

I Skoven hvisked Mund ved Mund,

der blomstred Ord i blodhedt Skrud,

og kælne Kærtegn sig i Skyggen rørte.



Min Drøm mig hvisked om en Fest

saa fejr og stolt, saa lys, saa lang,

saa frelsende at gæste,

hvor Sjæle sidder Sjæle næst

og vies, Sjæl til Sjæl, af Trang

til Evighedens Liv paa Jord at fæste.



Jeg gik mig i den dunkle Lund

saa ensom ind, saa ensom ud,

der blev saa sort i Lunde, -

min Drøm tog Skovens Mosebund,

... Jeg fandt en Fest i Bryndeskrud

med stakket Fryd og Skøgeord i Munde.



INGER



Ak! - stakkels Pater! godt I ved en Kilde,

hvor der er Trøst for den, der led saa ilde!

... Hykler!






Hr. HAAGEN

som under Sangen har staaet og set ud over Skoven, vender sig mod FELIX



Hvad sang I der?



FELIX



Lidt Rim jeg kvad

for Eders Brud!



Hr. HAAGEN



Ret saa! - blot I vil mindes

den Sjælemesse, jeg jer nyssen bad

hver Kvæld at synge!



FELIX



Er I ræd for Sjælen!



Hr. HAAGEN



Jeg vil blot Ro engang bag Kistefjælen!



FELIX



Tag dér jer Pung! - ej tinges Fred for Guld!



Hr. HAAGEN



Nu - du er glubsk! - den Pung til Gavns er fuld!

- hvor meget vil du, Smaamunk?



FELIX



Eders Skrifte!



Hr. HAAGEN



Da faar I snarlig Eders Vilje skifte!

Jeg vil, du messer!



FELIX



Messe Hjælp ej har!



Hr. HAAGEN



Ej, er du Kætter, Galning?



FELIX



Om saa var!



Hr. HAAGEN

ser ham stift i Øjnene



Munk, tror en Kætter og paa dødes Spøgen!



FELIX



Ja!



Hr. HAAGEN.



Lumpne Hund!



INGER



Er I fra Sans og Vid!

var det for Kævl med Munk I vilde hid?



Hr. HAAGEN



Tilgiv! - hans Tunge galer ondt som Gøgen!






INGER



Jer Hu er lidet rummelig!



Hr. HAAGEN



Munk, gaa!

og se lidt Samling paa jert Sind at faa!

- Naa, sign mig, før I gaar!



FELIX



Gud skærme Eder!

gaar og lader Pungen ligge paa Stengulvet



Hr. HAAGEN

til INGER, peger paa et Skydeskaar



Sæt Eder hid!



INGER

idet hun sætter sig



Fik nu I Tid at mindes,

at I er Brudgom!



Hr. HAAGEN

til kuren



Kur, du kan gaa ned

og se, om end lidt Vin paa Tønde findes,

og findes der, saa gør du trøst Besked!

- Hvem sover dér fra Fest og Nat og Fjæld?



KUREN,

der, idet han gaar, ser ned paa Pengepungen og skyder den med Foden hen bag Sangeren



Den Smule Sanger, som kom hid i Kvæld!



Hr. HAAGEN



Nu, lad ham sove! - gaa du kun din Vej!

mod INGER



Min favre Frue! Brudgom eller ej,

- nu er I min!



INGER



Bestandig har I Hast, -

først faar I vinde Eders favre Frue,

og hidtil har I ikke vundet stort!



Hr. HAAGEN



Bestandig Eders Tales kolde Kast

mit Øre svider som en glohed Lue!

Vel ved jeg, Inger, alt, hvad jeg har gjort,

kun lidet vejer imod Eders Krav,

hvorvel jeg intet øvede i Tant - -






INGER



Saa lidet som en Mand en Kvinde vandt

ved Snak om Spøgelser og Fred i Grav!



Hr. HAAGEN



Hvert Ord, jeg taled, tungt i Alvor randt,

var det om Spøgelser og Fred at finde!



INGER



Min Fader nævned saadant Kærlingtale.



Hr. HAAGEN

tæt foran hende



Der bygtes i min Sjæl en lønlig Port,

som lukker for et Helveds skumle Dale,

og hver Gang Natten kommer, gaber sort

dens Fløj, og ind i Helvedmørket rider

en Flok af Rædsler, der mit Hjærte bider.



INGER



Hvad Frygt saa tapper Herre vel kan bide,

gad nok en værgefattig Kvinde vide.



Hr. HAAGEN



Og har I aldrig da den Rædsel prøvet,

der følger Eders Spor, hvor I jer vender, -

det blege Spøgelse af hvad I øved?



INGER



Kun lidt til, hvad I taler om, jeg kender.



Hr. HAAGEN



I ser dog ikke ud, som dumt i sløved

jer Sjæl ved Væv imellem dorske Kvinder.



INGER



Hvad jeg har handlet, aldrig jeg fortrød!

- Det skal I vide, ingen Stund jeg binder

min Sjæl en Bodssærk, hvad jeg saa forbrød!



Hr. HAAGEN

griber hende om Armen



Da fanged jeg den Sjæl, som vidt jeg søgte!






INGER



I? - Mon I ejer Mod den Sjæl at røgte?



Hr. HAAGEN



Eja! I tænker mig af Anger veg!

ret aldrig Anger til mit Hjærte steg!

det var om Anger ej, min Læbe taled!

Jeg lider blot ej disse tavse Stunder,

hvor Smerten kryber frem i gamle Vunder

og messer om, hvor kostbart Lykken købtes!

Da sniger sig den Rædsel paa mit Sind,

som selv den strideste faar lukke ind,

om saa hans Sjæl af isgraat Jærnmalm støbtes!

Se, derfor vilde jeg en Sjæl som din,

en Sjæl, der er for min som Fest og Vin,

en fjældfødt Falk, hvis Flugt har aldrig dalet!

Og derfor har jeg brudt saa mangt et Spær,

og derfor blev saa blodig strid min Færd,

og derfor har jeg dræbt og brændt og jaget

og aldrig angret, har jeg valgt og vraget

og medynksløst saa dyre Smerter voldet!

Saa fagert Blod har disse Fingre skoldet,

før endelig jeg Eders Sjæl vandt nær!



INGER



Det var ej Eders Skrifte, som jeg vilde!



Hr. HAAGEN



Nu ved I vel, hvorfor jeg har jer kær,

hvorfor jeg aldrig tør fra jer mig skille!



INGER



Jeg siger jer, saa rapt til Maal I løb!

for hastig Eders Elskov er til Bens!



Hr. HAAGEN



Vent Eder Regnskab ej for al min Færd!

rapt eller ej! - nu giver jeg ej Køb!






INGER



Man siger, at naar Manden elsker - -



Hr. HAAGEN



Ej

ved jeg om Mand, som altid elsker ens!

- hvi krydser I saa koldt min Tales Vej?



INGER



Jeg mindes vel, I lider Isens Lød!



Hr. HAAGEN



I Nat jeg trænger Solens hele Glød!



INGER



Jer Trang er vekslende som Eders Tale!

jeg kan med Varme lidet jer husvale!



Hr. HAAGEN



Jeg var ej vant at sno paa lang en Krans

af Ord for Kvinde i min Favn at lulle!

Se paa mig! Eders Blik har Solens Glans

trods Eders Tales Frost og stolte Kulde!



INGER

ser en Stund rolig paa ham.



Hr. HAAGEN



Nu, Frue, - krøb jer Knibskhed træt i Hi!



INGER



Barn er I som de andre!



Hr. HAAGEN



Snildt I bandt

den Lignelse! - saa stolt en Dukke I!



INGER



Traf I vel Mænd paa Eders vide Færd?



Hr. HAAGEN



I leger sagtens! Mænd jeg trolig fandt,

der Eder længst ud over Floden dér

i Arme løfted!



INGER



Hvi staar selv I kvær?






Hr. HAAGEN



I binder mig - -



INGER



Der ser I al jert Mod!



Hr. HAAGEN



I fejler stort! - vàr jer for bunden Mand,

der spænder Lænkens Jærnklo af sin Fod!



INGER



Hvor det maa være fattigt Mand at være!



Hr. HAAGEN



Om fattigt eller rigt, jeg ved kun et!

jeg har ej Ro at binde Ord i Spand!

hvad ej I fatted, faar min Favn jer lære!

løfter hende ind til sig



INGER

ser rolig paa ham



Jeg er jo Eders, ved I!



Hr. HAAGEN



Se, min Arm

vil løfte Eder over Taarnet ud,

til Eders Arme om min Nakke slynges,

og til de Ord, I nævned nyssen, gynges

ind i min Sjæl i elskovsaligt Skrud!

Se ud, Fru Inger! - se, - saa dyb en Ro!

- I blegner! - ej! kun Maanen ser os to!

Nu sover Skoven tungt og uden Drømme,

og Gryet blunder langs de stille Veje!

... Dér rider Klerken over Vindelbro!

den gale Pater maatte Borgen rømme! -

- Ej sandt, nu fandt jer Arm sit bedste Leje!

Med et Brag af Sten styrter den Del af Murtinden, hvor INGER sad, i Floden



Hr. HAAGEN

staar et Øjeblik stiv og maalløs. Saa raaber han ud over Skoven



Haa! haa! du sov for længe, vrede Ven!

ej rummer Dagen Sejr for døde Mænd,






og nu gaar Dagen over duggraa Enge!

Se ud, Fru Inger! lad dit Øjes Glød

med Solen hilse Nattens blege Død,

nu lægges Livets Urt om ondest Flænge!

Dit Blik er blankt og dybt som Floden dér!

jeg sænker mit i dit! der skal det brænde

din Vilje tæt til min - -


TREDJE AKT

Et Fjerdingaar senere.

Riddersal. Et stort, mørkt Bjælkerum. For Salens Ende blusser Kaminens Brændebaal buldrende for Trækken.

Et Egebord langs den ene Væg. Midt for Bordet sidder i Højsædestolen Hr. ERIK. Han har støttet Armene paa Bordpladen og sidder bøjet og hviler Hovedet i Hænderne og stirrer frem for sig. Over ham brænder to Vægfakler sydende.

Fru INGER vandrer langsomt Hallens Gulv op og ned og standser af og til ved et af Vinduerne, som Regnen smælder imod udenfor i Nattens Bælgmørke.

Af og til drøner det som af Vindstød gennem lange Gange, og Blæstens Sus om Murhjørner høres ind i Hallen.





Hr. ERIK



Ak ja!



INGER



I plages, Fader, - gaa til Ro!



Hr. ERIK



Hvor gaa til Ro? - som om her fandtes Ro!



INGER



Skal jeg jer følge? - det er altfor silde!



Hr. ERIK



Du stakkels Barn!



INGER



Vist ikke nej! - vær god!

Hvorfor er I hver Dag i Hu saa mod?



Hr. ERIK

ser paa hende



Ak, Inger, nu er dine Ord saa milde!

ryster paa Hovedet








Jeg led min lille Pige bedre før,

da hun gik om med Hunulvs Glam paa Tunge!



INGER



Saa tror I, Eders lille Ulveunge

er blevet tæmmet?



Hr. ERIK



Tror! - ak, mine Tanker

de nejes som for Vind en Skovpyts Rør!

Hvad kan jeg vide! - Sig mig, lille Inger,

nu er det langt paa Efteraaret alt,

og Vejen som en Sump, og hver Nat bringer

Mørke, der sort som Sod om Skoven faldt!

- og stadig tøver I hos mig paa Borgen,

og stadig siger Haagen sit: I Morgen! - -

Hvorfor mon ej I drager til jert eget?



INGER



Hvor ved jeg, Fader? - Jagten her er bedst, -

... og Haagen, ved I, sidder helst til Hest, -

Ak, er det det, der tynger jer saa meget!



Hr. ERIK



Hvad Vildt ser Jæger vel i bælgmørk Nat?

Nej, tynger mig - - - Og nu en Nat som denne,

hvor den maa glædes, der har Læsted fat,

nu farer han grassat med sine Svende!



INGER



Og saadant Uvejr, ved I, Haagen lider.



Hr. ERIK



En maatte snarest tro, ham Djævlen rider!



INGER



Du bliver gammel, Fader.



Hr. ERIK



Ja - maaske.

med et Suk



- du har vel Ret, mit Barn!






INGER



Der kan du se.



Hr. ERIK



Tror du vel ogsaa, denne Uro, som

jeg synes kribler alle Vegne om,

at det er Alderen, der slaar sin Fange

med Syner - -



INGER



Aldrig du tilforn var bange

for Uro - -



Hr. ERIK



Altsaa - Blændværk er det ikke.

Du mærker selv den Uro, som her raser

fra Gry til Kvæld og Kvæld til Gry! - nej, nej!

- nej, det er ikke Prat! - En ved snart ej,

mit Barn, hvorledes man sig bedst skal skikke.



INGER



Ak Fader, I er ramt af Sjæleve!



Hr. ERIK



Ja ja, - jeg tænker, vi faar snarlig se,

hvor Borgen smukt en Nat i Floden braser!



INGER



Naa, Fader, - nej, nu maa I selv da le!



Hr. ERIK



Ja, gid jeg kunde, - ved da du maaske,

hvorfor det Stykke Murtind ej vil ligge,

som styrted ned din Bryllupsnat.



INGER



De Svende,

som bygger det, har sagtens liden Sans

for ret at bygge!



Hr. ERIK



Hm! - nej, det er hans,

som sætter Borgen paa den anden Ende!

Og hvorfor nægter Kuren nu ved Nat

for aaben Glug at vaage? - hvad er fat?






INGER



ler

Det skal jeg sige jer! - syv sorte Hunde

hver Midnat halser gennem Luften hid

og staar for Bro med Flammefraad om Munde.



Hr. ERIK



Guds Død! da spørger vi om stakket Tid

ondt Nyt!



INGER



Og gamle Ellen fabler om,

at Haagens HestebrænderKrybben tom.



Hr. ERIK



Sæt dig her hos mig, - kom og sæt dig, Inger,

og lad mig se min lille Piges Smil!



INGER

sætter sig hos ham



Hr. ERIK

med Armen om hendes Skulder



... maaske det lokker løs den onde Pil,

der med sin Od mit gamle Hjærte stinger!

- Inger, hvor er din Tales stolte Ild?

hvor kommer det, at du er nu saa mild?



INGER



Ej! skal vi kives, Fader? Kiv gør træt!



Hr. ERIK



Du blev ej træt tilforn.



INGER



Ak, hvor I vildes!

jeg kæler for jer, tør I vel forstaa, -

nu nærmer Tiden sig, da vi skal skilles.



Hr. ERIK



Og Kinden, den er kold som rimhvidt Bræt!



INGER



Fader, nu tie I og tænke paa,

at saadan Tale piner - -



Hr. ERIK



Piner, Barn!

og du som er saa mild! - ak! piner jeg!






Ja, du har Ret, jeg bli'r et gammelt Skarn,

en vrøvlet Gamling, der ta'r dumt paa Vej,

fordi det stormer lidt og er saa silde!

... Saa det er Ellen, som med Sludder kror sig!

Jeg skulde gifte mig med Ellen, tror jeg,

vi to, vi passed vistnok ikke ilde!

- Ak, det er bistert, Barn, at blive gammel!

Saa - skænd nu lidt! - bid ad mig, som du plejer!

tror du, jeg er et ormædt Stykke Skrammel,

som man med kælne Blik i Krogen fejer!



INGER



Jeg tror, I trænger til at sove, Fader!



Hr. ERIK



Ja vist! vist saa! lok mig med dine Dyner,

saa kan jeg putte mig, ifald det lyner!

- Bliv mig fra Livet med de Kvindelader!



INGER



Hvad vil I da?



Hr. ERIK

rejser sig langsomt



Lidt op i Taarnet bare

og klø de sorte Hunde lidt paa Pelsen,

og fritte, hvor det gaar med Fandens Helsen,

og se dem glammende til Helved fare!



INGER



Da følger jeg jer!



Hr. ERIK



Bliv du bare rolig

og bred for Haagen dine Bænkehynder!

- jeg er med den Slags Pudelpak fortrolig,

de snærrer ikke ad en gammel Synder!



INGER



Fa'r, det er Uvejr!



Hr. ERIK



Tror du, jeg er døv!






- og jeg bli'r gennemblødt, - og jeg kan falde!

jeg er jo gammel og min Sans er sløv!

... Hvis Regnen siler mine Lemmer vaade,

jeg tørrer mig igen i mine Stalde

ved Ild fra Haagens Hestemulers Fraade!



INGER



Saa kom da!



Hr. ERIK



Du skal blive!



INGER



Ja hos jer!



Hr. ERIK

tæt foran hende



Hvad er du bange for?



INGER



Kun ræd jeg er,

I ved ej, hvad I taler eller handler!



Hr. ERIK



Jeg vil de Hunde se! Forstaar du, Tøs!

om saa sig Borg og Fjæld til Svovl forvandler!



INGER

tryglende



I bliver, Fader!



Hr. ERIK



Er da Satan løs!



INGER



Det er jo Kærlingsnak!



FELIX

i Døren for Salens Ende



Guds Fred!



Hr. ERIK

vender sig



Hvad! - I!

- Hvad vil I her Munk?



FELIX



Se her ind en Stund.



Hr. ERIK



Hvor kom I fra?



FELIX



Op over Bjærgets Sti.



Hr. ERIK



I Nat?



FELIX



Ja - nu!



Hr. ERIK



Og letvindt I fandt Vej?






FELIX



Den Herren leder, ved I, vildes ej.



Hr. ERIK



Man siger ogsaa, Fanden hytter sine!



FELIX



Og derfor sidder I i Ly i Nat!



Hr. ERIK

rækker ham Haaden



Godt I kom hid med Eders hvasse Næb!

her gaar man om imellem Suk og Flæb

forstyrret som en Tævehund i Pine!



INGER



I mærker sagtens, Pater Felix, at

Hr Erik spøger!



Hr. ERIK



Spøger! - saa min Sjæl!

se blot paa hende, hvordan hun ser ud!

- ja, det er Inger, Munk! Grev Haagens Brud!



FELIX



Det saa jeg alt!



Hr. ERIK



Saa mager som en Pæl

og mere mild end nogen from Guds Nonne!



INGER



Hvor alskens Spøg jer springer rapt til Haande!

- ak nej! før finder Pater Felix vist,

at I er ældet meget siden sidst!



Hr. ERIK



Se se! nu kommer du saa smaat i Aande!

det volder Eders Kutte, maa I tro,

den trøster Sjælen og gør Hjærtet fro!



INGER



Da tør I selv nu sagtens gaa til Ro!



FELIX



I vaager silde.






Hr. ERIK



Tror I, Søvn man faar

en Nat, hvor Blæsten er saa helvedhaard,

da var jert Sovehjærte værd at købe!



FELIX



I ser, at jeg som I endnu er vaagen!



INGER



Min Fader faar ej Hvile, før Grev Haagen

er inden Borgens Port.



FELIX



Er Greven ude?



INGER



Det undrer jer? - I troede ham i Seng?



Hr. ERIK



Ej! lad ham fare med sit galne Slæng!



FELIX



Hvi saa?



Hr. ERIK



Hvi saa! - Tvi! hvor de Vindstød tude!

ser stift paa FELIX



Munk! var det jer, de Helvedhunde meldte?



INGER

til felix



I ser, det var paa høje Tid I kom!

I faar jer Tunge artigt lade løbe,

ifald I skal Hr. Eriks Daarskab vælte

og dreje ham hans Skræk til Mandsmod om!



Hr. ERIK

med Haand paa Dørlaasen



Spar paa din Omhu! - prøv du ene Kuren!



INGER



Hvor gaar I?



Hr. ERIK



Hvor jeg gaar, mit Barn? - paa Muren!

gaar.



FELIX



Og I?



INGER



Jeg bliver, ser I.






FELIX



Nu - og jeg?



INGER



Bliv om I lyster, eller gaa jer Vej,

- gør som I tykkes!



FELIX



Vel, - altsaa jeg bliver!

sætter sig yderst ved Bordet



INGER

gaar atter op og ned



FELIX

ser en lang Tid paa hende



Hvor I er bleg.



INGER

vender sig imod ham



Nysgerrig kom I hid!



FELIX



Da har I glemt, hvad bitter Ed mig driver!



INGER

atter gaaende



I taler om en længst forsvunden Tid!



FELIX



Forsvunden! - intet under Sol forsvinder,

og sejest lever ensom Mandssjæls Minder!



INGER



Da kom I hid vel, for jer Sjæl at pine

som Bod - -



FELIX



Min Sjæl var lidet arm paa Pine,

før jeg kom hid!



INGER



Og nu?



FELIX



Nu? - Vil I vide,

da lider jeg saa tungt, som Mand kan lide!



INGER



Stakkel, hvis I har ventet Trøst hos mig.



FELIX



Ej Trøst, - en Smule Lise i mit Sind!



INGER



Nu, og den Lise finder I jer ej?






FELIX



Dertil er altfor bleget Eders Kind!



INGER



Ak, er jeg ikke fager længer, Munk?



FELIX



Saa fager som tilforn, saa fejr og strunk

af Legem - -.



INGER

standser



Nu?



FELIX



Ret aldrig nogen fandt

et Gemme, der for Sjælens Kvide bandt,

saa skjult den sneg sig langs ad Dagens Veje.



INGER



Og saadan Kvide tog min Sjæl i Eje?

Da ser I grumt!



FELIX



Som Mand, der elsker, ser.



INGER



Halstarrig Elskov røber stundom mer,

end koldt Blik fandt!



FELIX



Koldt Blik jeg aldrig bar

paa Eder!



INGER



Deri gjorde I just ilde!



FELIX



Jer Tunge røber, hvad I skjule vilde!



INGER



Vid da, at intet den at skjule har!



FELIX



I elsker Haagen?



INGER



Har I Tid at tøve,

- vent til han kommer, - og gør selv jer Prøve!



FELIX



Da tror I slagen mig?






INGER



Hvad saa I tænker,

kun liden Plads jeg i min Hu det skænker!



FELIX



Des større Rum har jeg til jer i min!

I tror, I dræber mig med Haanens Spær -

Ret aldrig, Inger, var jeg jer saa nær

som nu!



INGER



I spilder, Pater, Eders Tale!



FELIX



Var jer min Tale altfor led en Vin,

da gik I vel! - Jeg bliver trøstigt her

og taler fort til Morgnens Haner gale!

Bliv ikke skræmt! jeg sidder rolig jo,

og brænder end mit Blod af hedt Begær,

jeg har vel lært at tinge det til Ro!

og tifold rolig sidder jeg her nu,

da jeg har set, atdet, at jeg kom hid,

er intet mod den Kval, der rinder strid

fra andre Kilder dybt i Eders Hu!

I jog mig bort, - det maatte saa vel være!

saa vidt gik Eders Magt, men ikke længer!

Hvad ej I jog, det fik jeg ene lære,

det var den Elskov, jeg til jer maa bære,

den greb mig om min Sjæl med Bøddeltænger!

Bestandig, som i denne skumle Stund,

min Sjæl sig vaanded under Tangens Knugen,

ej for at fri sig, men i blodig Sugen

efter at staa saa tæt for Eders Mund,

at hvad jeg led og længtes kunde klage

sig frem for Eder uden Frygt for Død

i Ensomhedens golde Nonneskød!

Og derfor, hvor jeg saa har maattet drage,






kun ét jeg vilde under al min Færd,

et Middel til at naa jer atter nær,

et Vaaben til at vinde jer tilbage!

Et Barn I nævned mig, da I mig jog,

og jeg var Barn, og trods min dybe Synd

jeg drømte mildt og godt, og som en Pog

jeg stred for Lykken med troskyldig Fynd.

Nu er jeg vendt som Mand i Nat tilbage,

Drømmen og Barnet styred anden Kaas!

for Drømmen har jeg Viljen til at tage,

hvad der er Døden om det ikke naas;

fra Barnet bærer jeg helt dybt i Sjælen

saa øm en Længsel efter gylden Fred,

en Længsel mod en sollys, stille Bred,

hvor Lykken tøver i huldsalig Dvælen.

Og ser jeg, Inger, paa jer hvide Kind

og paa den vage Uro i jert Øje,

jeg ser den samme Længsel i jert Sind

sit lyse, milde Barnehoved bøje.

Jeg led, da jeg kom hid og saa jer bleg,

fordi jer Pinsel stinger al mit Blod,

men af min Sorg saa hed en Fryd der steg,

og Eders Kval mig gav saa klart et Mod!



INGER

som er standset ved Bordet foran ham



Nu - sandt I saa!



FELIX

springer op



INGER



Nej bliv! I faar jer tvinge!

Som I jeg efter fredfyldt Lykke længes,

- kun kan I aldrig mig den Lykke bringe.



FELIX



Og uden Eders min mod Muren slænges!






INGER.



Jeg ved ej Raad. Kun én min Lykke ejer.



FELIX.



Og vandt jeg over denne ene Sejer - -



INGER.



I vandt det aldrig, Felix!



FELIX.



Husk, mit Liv

jeg sætter paa den Strid! - mit Liv og hans!



INGER.



Og havde Liv I mer end tusindfold

og kunde øde dem til Tidsfordriv,

I vandt min Lykke aldrig i jer Vold!

rækker ham Haanden.



Felix, jeg lagde jer min Sjæl fuldt aaben,

vis Eders Godhed mod mig ved at gaa,

I kan ej binde mig min Lykkes Krans!



FELIX

tager sin Haand til sig.



Saa lidet da som han, I tænker paa.



INGER.



Du truer, Munk! hvad gemmer du for Vaaben!



FELIX.



Tænk paa den Ed, som sidst, vi saas, jeg svor!

Hr. HAAGEN kommer gennem Døren i Baggrunden, langsomt og træt. Hans Dragt er forpjusket og tilsølet af Regn og af Jord, og hans Haar klæber om hans Tinding og Pande



Hr. HAAGEN

standser i det han bliver dem vár.



Hvem er den Mand?



INGER

gør en Bevægelse, som vilde hun løbe ham i Møde, men bliver staaende.



En Munk.



Hr. HAAGEN.



En Klerk?

- hvad gør du her saa sent?



FELIX.



Jeg søgte Ly

mod Nattens Mulm og Stormens onde Værk.






Hr. HAAGEN

peger mod Døren



Da faar I til et andet Kammers ty!



INGER



I traf dog Pater Felix før.



Hr. HAAGEN



Jeg?



FELIX



Vist

I mindes, strenge Herre, da vi sidst

hinanden saa! - det var jer Bryllupsnat

paa Taarnet.



Hr. HAAGEN



Ak, da var det Eder, som - -

Jeg mindes dunkelt, I forsvandt saa brat -



FELIX



Saa brat, som jeg i Nat tilbage kom.



Hr. HAAGEN



Og brat, som I i Nat faar atter drage.



FELIX



Saa hastigt, strenge Herre, ej I jage

en husvild Munk!



Hr. HAAGEN



Gaa, Klerk!-- Nej, bliv!

Sov, hvor I vil, - helst udenfor paa Svalen!

jeg lider Eder ikke her i Salen!



FELIX



Hvor helst I lider mig, har før jeg sovet!

idet han gaar



I være ej mig ond! fred før min Sti,

- og mindes Messen, som hin Nat jeg loved!

gaar



Hr. HAAGEN



træt

Hvad vil han?



INGER



Intet - ved jeg.



Hr. HAAGEN



Lyver I?



INGER

løber hen til ham og lægger Armene om hans Hals



Haagen!






Hr. HAAGEN



Altsaa løj du!



INGER



Ingensinde

for dig jeg løj!



Hr. HAAGEN



Hvad vil du mig da, Kvinde?



INGER



Hvor kommer du fra?



Hr. HAAGEN



Utro tror du mig!



INGER



Hvad lokker dig saa ond en Nat ad Skove?



Hr. HAAGEN



Hvad Lokken bruger den, der ej kan sove!



INGER



Saa hastig blev min Fruefavn dig led!



Hr. HAAGEN



Vist ikke nej! - nu gøgler du dig vred!



INGER



Vred? - jeg har glemt den Kunst at kunne vredes!



Hr. HAAGEN



Din Favn er mig i denne Stund fuld hed!



INGER



Haagen, ak, aldrig før saa dybt jeg led!

- saa dyre Bønner i mit Hjærte bedes!



Hr. HAAGEN



Eja, - saa tal!



INGER



Ak, jeg er arm paa Ord!

Bliv hos mig, Haagen! - Dag og Nat du for

ad Skov til Hest! - saa lidet er du min!

- bliv hos mig, blot! - jeg spørger dig jo ikke! -

Jeg blev din Sjæl som Falk og fyrig Vin!

- ak, hvorfor lader urørt du din Vin?

Jeg længes efter tavs at kunne ligge

med begge Hænder om dit blege Hoved






og drømme Fred ind i din vilde Hu

og hilse dig med Fred, naar du har sovet,

og være selv den Fred, du savner nu!



Hr. HAAGEN



Saa dyb en Fred mig hilser, hvor du gaar,

- den eneste, der til mit Hjærte naar!

- Ak, du kan intet for, at disse Hænder

kun lidet til at fange Freden kender!



INGER



Nej, Haagen, Haagen! aldrig blev jeg alt

for dig!



Hr. HAAGEN



Nu lade fare du den Tale!



INGER



Som Sten min Bøn da paa dit Hjærte faldt!



Hr. HAAGEN



Ak nej, - som Dug paa soltør Blomst i Dale!



INGER



Saa føj mig da! - saa hedt jeg nu vil dig,

som du, den Gang du bejlede til mig!



Hr. HAAGEN



Som glødet Klinge dine Ord mig rammer!



INGER



Og kan de saare dig?



Hr. HAAGEN



Du stakkels Kvinde!



INGER



Pin mig ej længer!



Hr. HAAGEN



Ved du, Barn, det Baand,

der binder under Mur de vilde Vinde,

da ved du ogsaa Fred for al min Jammer!



INGER



Ak, er ej Elskov da slig Tryllevaand!






Hr. HAAGEN



Nej, Elskov er et irret, giftgydt Bæger!

jeg ved ej Drik, der halvt saa lidet kvæger!



INGER



Haagen, hvad Orm har stunget saa dit Sind?



Hr. HAAGEN



Hvad Orm? - den Orm, der evigt raader ilde

i hver Mands Sind, hvem Livet bød til Gilde

og jog derfra med Sjælen fuld af Pest,

og som alligevel vil Livets Fest!

Har ej du hørt engang i Barnekammer

et grufuldt Sagn - -

griber hende fast om Armen



Det faldt dig aldrig ind,

at du var giftet til den vilde Jæger!



INGER

efter en Tid at have tiet



Kun dobbelt dine Ord min Elskov øger!



Hr. HAAGEN



Ser du, nu lokker Lykken for min Sjæl!

som kælen Kat den om mit Hjærte spøger

og rasler stolt med Sporen paa min Hæl!

Og som troskyldig Dreng jeg mod den springer

og borer i dens blanke Hals min Finger

og planter paa dens Læbe vildt min Mund

for rapt dens gyldne Sjæl at suge ind

og gemme den saa dybt paa Hjærtets Bund!

- fordi du leger Lykken til mit Sind!



INGER



Og jeg har svoret den og dig at binde!



Hr. HAAGEN



Saa fager Ed, - og svoret saa i Blinde!



INGER



Blindt handles alt! - Et faar du, Haagen, vide,






at blindt min Lykke jeg til din saa bandt,

at hvor du satte end din Sjæl i Pant,

om dig vil jeg med hvem, som tænkes, stride!



Hr. HAAGEN



Mer Ve du volder mig, end Trøst du saar!

- med fagre Ord din egen Kval du spaar!



INGER



Jeg skal ej græde.



Hr. HAAGEN



Mellem mine Svende

er Graad som gladest Barnesmil at kende!



INGER



I Morgen, Haagen, -



Hr. HAAGEN



Nu?



INGER



I Morgen vil

vi drage ad dit eget Borgfjæld til!



Hr. HAAGEN



Og hvis du satte dig paa Hesteryg

og red med mig, - og Borgen ikke fandtes!

da kendte du til Slut dig lidet tryg!



INGER



Haagen, nu frommer lidet det at gantes!



Hr. HAAGEN



Nu viger du! - og om min Borg var bygt

af sorte Uvejrsskyr, der taarned tykt

dens Mur af Malm, mens Nattens smule Stjerner

i skumle Gange blafred som Lanterner,

og Muren sukked hid og did for Vinden,

der huled Glug ved Glug og styrted Tinden!



INGER



Nu faar du lade af med ondt at spøge!



Hr. HAAGEN



Da glemte du din Elskov snelt at øge! -






Her faar du blive! her kun er jeg din!

- Saa bleg du bliver!



INGER

tier en Stund; omsider dæmpet



Her tør jeg ej tøve!



Hr. HAAGEN



Tør?



INGER



Ser du ej, - min Sjæl er solgt som din!



Hr. HAAGEN

tier; ler haanligt



Saa langt jeg drog! - saa kostbar Skat at røve!

- Nu lyver du! - Eja! du vil mig prøve!

Tal stolt, som du din Bryllupsaften taled!

pral, Kvinde, som du Nat og Dag har pralet!

hvor har du slængt din stride, stolte Aand?

... Inger, du faar nu ikke længer tøve,

nu tigger jeg min Frelse af din Haand!



INGER



Ak, selv du red min stride Vilje sønder!

den døde, da min Elskov sprang af Svøb!



Hr. HAAGEN



Forbandet da din Elskovs bløde Hynder!

min Elskov med din Stolthed fra dig løb!



INGER



Og taler Alvor du, - vil du mig slippe - -



Hr. HAAGEN



Ser du ej Taagen, som mig evig følger!

Hvor jeg saa fæster Fod, i Muld, paa Klippe,

dybt Muld og Klippe under Saal mig bølger

som Sky for Storm, - og rejser sig mit Mod

og jager frem mig gennem Død og Blod

for Fred at fange, inden Dagen lider,

for dybt min Sjæl i daglys Fred at dykke,

- alt, hvad jeg vandt, som Skygge fra mig skrider!






fra Natten ler mig uvejrshæst imod

det blege Spøgelse af al min Lykke!



INGER



Da varsler du mig grumt mit Livs Forløb!



Hr. HAAGEN



Til Døden ramt jeg til dit Kammer krøb

og klamred til din Sjæl mig for at hvile

og glemte stakket i dit svale Bo,

at mere snelt end Mand de Magter ile,

der følger fredløs Sjæl med spilet Klo!



INGER



Bliv, Haagen! - bliv!



Hr. HAAGEN



Ej har det Ord nu Magt!

vender sig mod Døren



INGER



Nej, Haagen, - Haagen! - ak, hvad er din Agt!



Hr. HAAGEN



At løse jer fra Eders onde Pagt!

Pater FELIX kommer i Døren, støttende Hr. ERIK ved Armen



Hr. ERIK

skyder FELIX fra sig og gaar frem mod HAAGEN; standser foran ham og løfter Haanden knyttet imod ham



Forbandede!



Hr. HAAGEN



Nuvel!



Hr. ERIK



Forbandede af Gud!



Hr. HAAGEN

river sit Sværd af Skeden



Vig fra mig, Olding!



Hr. ERIK



Ti! - og løft dit Sværd

og kys dets Kors!



Hr. HAAGEN



Mit Sværd har andet Bud!



Hr. ERIK



Forbandede! kys Korset!



Hr. HAAGEN

slynger sit Sværd gennem en Rude ud i Natten








Ser I dér!

Der strøg det Kors til Eders Hunde ud!



Hr. ERIK



Du Helvedsjæl! den Spot du kunde spare!

for Porten venter dig en Helvedskare!



Hr. HAAGEN

vil skyde ham til Side



Eja! da byder jeg den Skare hid!



Hr. ERIK

med Sværdet draget



Før fanger du af mig din Død!



Hr. HAAGEN



For silde!

min røde Kind blev længst i Døden hvid!



Hr. ERIK



Mensvorne Spotter!



FELIX



Fat jer, strenge Herre!

ser ej I, at Grev Haagen lider ilde?



Hr. HAAGEN



Munk! har du rede alt din Bøddelkærre,

da bind mig rapt og brænd mig ved din Pæl!



FELIX



Følg mig!



Hr. HAAGEN



Saa salig Fryd jeg aldrig hented!

Nu vel! -

rækker ham sin Haand



Se her! - men rap dig! jeg er ventet!



FELIX



Ej saa, - i Nat I tøve i Kapellet!



Hr. HAAGEN



At først du Djævel kan faa Djævlen fældet!



FELIX



... at synge Messe for Grev Haagens Sjæl!





FJERDE AKT

Borgkapellet. Mørkt og trangt. Foran Alterets Madonnabillede brænder svagt en Lampe Nu og da bryder Maanelys ind gennem høje Ruder.

Udenfor Storm.

Pater FELIX kommer ledende HAAGEN.





Hr. HAAGEN

dæmpet



Hvor er I, Munk?



FELIX



Jeg har jer ved min Haand!



Hr. HAAGEN



Da er jer Haand saa kold som skimlet Mur.



FELIX



Og Eders hed som Brand!



Hr. HAAGEN



Og veg som Vaand,

ej sandt? - Hvad lyser hist for stille Billed?



FELIX



Guds Moders.



Hr. HAAGEN



Munk!



FELIX



Der fløj jer Sjæl i Bur!



Hr. HAAGEN

haanligt



Saa klerkesnildt I Eders Terning spilled!



FELIX



Nu er I min!



Hr. HAAGEN



Saa lidet jer som nogens!



FELIX



End er jer Hu da fejg og glat som Snogens!



Hr. HAAGEN



Da faar vel lidet paa min Hu I Ram.



FELIX



Før vi to skilles, har I skiftet Ham.



Hr. HAAGEN



I taler tillidsfuldt!






FELIX



Som den, der ved

om al jer Ridderfærd saa ond Besked.



Hr. HAAGEN



Da vàr dig, Knægt!



FELIX



Tomt Ord I taled!

husk paa det Billed, som staar hisset malet!



Hr. HAAGEN



Og ved du om min Færd, da maa du mindes,

at lidet jeg af malet Billed bindes!



FELIX



Og I faar mindes, at hvor nu I staar,

der sover Lægsel for de Saar, I slaar!



Hr. HAAGEN



Hvad vil du mig?



FELIX

peger paa Altertrinnet



Sæt Eder hid i Fred!



Hr. HAAGEN



Hvi vælger du saa drøveligt et Sted?



FELIX



I frygte ej Guds Moder! mildt hun smiler.



Hr. HAAGEN



Kun stakket Stund for hendes Fod jeg hviler!



FELIX



Saa stakket ej, at ej I Fred tør finde!



Hr. HAAGEN



Munk! ligger Præken dig i Nat paa Sinde!



FELIX



Fred, - Ridder Oluf.



Hr. HAAGEN



Barn! - sluk Lampen der,

før anden GangmitNavn du nævner her!



FELIX



Jert Navn jeg lægger i Guds Moders Skød!

der sover stille alt, hvad I forbrød!






Hr. HAAGEN



Hvor stjal den Trøst du?



FELIX



Gennem egen Synd!



Hr. HAAGEN



Og aldrig kendte jeg en Trøst saa tynd!

Vil Du med Røgelse min Sjæl forløse,

af Havet før med bundløs Spand du øse!



FELIX



Og voldte ogsaa I Grev Haagens Død

og tog hans Brud - -



Hr. HAAGEN



Du nævner Legeværk!



FELIX



I brød en Sjæl - -



Hr. HAAGEN



Nu? - tal kun trøstigt, Klerk!



FELIX



... som for Guds eget Blod I ej tør slippe!



Hr. HAAGEN



Eja! slap der jer fromme Præken ud!

- der sprang I, Munk, som Gemse over Klippe!

Hvi tynger slig Guds Mand Grev Haagens Brud?



FELIX



I spørge mer ej!



Hr. HAAGEN



Sprang I alt tilbage?



FELIX



Og er I Menneske, I tør ej drage!



Hr. HAAGEN



Tal! - tal!



FELIX



I saa ej Eders favre Frue,

saa dødsensbleg jer Færd hun maatte skue!



Hr. HAAGEN



Saa tit jeg sprang af dødbleg Kvindes Arm!






FELIX



Og var jert Liv ét Skrig af Vold og Harm,

og visned bag jer stoltest Kvindebarm,

om denne ene faar I stille frede!



Hr. HAAGEN



Din Stemme skælver som en forelsket Svends!



FELIX



Saa skjalv min Sjæl ved Synet af Fru Inger

deroppe nys ved Salens Væg, imens

I vildedes i Spot og Kval - -



Hr. HAAGEN

utaalmodig



Du saa - -



FELIX



En Sjæl, som ene I sin Frelse bringer!



Hr. HAAGEN



Du nævner Ord, som aldrig mig tør lede!

den Sjæl, jeg fanger, maa som min forgaa,

- forgaa, Munk! - evner den ej min at frede!



FELIX



Og hvis den Sjæl nu fangedjertil Ro!



Hr. HAAGEN



Nu, Munk - -



FELIX



Da vandt I mer, end før I tabte!



Hr. HAAGEN



Du har for barnlig, drømmefalsk en Tro,

- til fredet Lykkeliv din Gud dig skabte!



FELIX



Som jer han skabte, - som han skabte hende!



Hr. HAAGEN



Eja, hvor fagert, Munk!



FELIX



Jer Spot I binde!

dyrt maa der bødes for til Fred at vinde!






og købtes Eders dyrt, da faar I vide,

at mer end I, faar jeg for min vel lide!



Hr. HAAGEN



Du! - stakkels Barn!



FELIX



Saa lidet Barn som I!

Ej leves Liv som Solleg under Løvet!

der rinder Blod langs Livets vredne Sti,

og aldrig glemmer Mand, hvad han har øvet!



Hr. HAAGEN



Munk! om din Lykke saart i Ufærd ødtes,

da ved jeg Hest for dig blandt mine Svende!



FELIX



Da fik I tage vel hver Sjæl, som fødtes!



Hr. HAAGEN

stille



Hvem lærte dig den Ro i din Elende?



FELIX



En Kvinde!



Hr. HAAGEN



Hvem? - hvor gror saa stolt en Mø?



FELIX



Saa svagt et Barn!



Hr. HAAGEN



Nu skrifte du din Færd!



FELIX



Min Færd, - den skrifter jeg kuneneher!



Hr. HAAGEN



Du lokker mig som Havmand under Sø,

og Svimmel fælder du mig snildt i Sind!

- Munk! Munk! - nu er som Aske du om Kind!

... Hvad vil du mig!



FELIX



Den Kvinde Eder skænke,

som lærte mig at vige Lykkens Vej,

at Lykken kunde sig hos hende bænke!






Hr. HAAGEN



Da elsker du - -



FELIX



Den Sjæl, som elsker jer!



Hr. HAAGEN



Ondt handler du!



FELIX



Mod mig, - mod andre ej!



Hr. HAAGEN



Ondt! - du, som skænker og ved, hvem jeg er!



FELIX



I tog dog selv den Sjæl i Eders Favn!



Hr. HAAGEN



Ej den, du skænker! - den, jeg tog i Favn,

den visned for mit Kys - -



FELIX



Og kunjer Læbe

kan atter lære den mod Sol at stræbe!



Hr. HAAGEN



Hvor fik saa fast du Tro paa fredløs Mand?



FELIX



Og er I fredløs, - Eders Fred begynder,

naar selv I heler, hvad I selv slog sønder!

det faar vel være Eders dyre Bod,

og Bod I love for Guds Moders Fod!



Hr. HAAGEN



For silde!



FELIX



I har ej til Tøven Stunder!



Hr. HAAGEN



Munk! - Munk! - for silde!



FELIX



Nu, ved Kristi Vunder!

I slipper ej herfra, før I har svoret!



Hr. HAAGEN



Ubodeligt, - til evig Tid for silde!






FELIX



Da faar I lytte til en anden Ed!

Her, med min Synderhaand paa Alterbordet,

svor jeg at raade snelt Fru Inger Fred,

og Freden koste, hvad den koste vilde!

Jeg kom hertil i Nat med ondt i Sinde,

- jeg vilde jage jer af Ingers Favn,

drive paa Flugt jer som en Aadselravn

for selv jert Bytte til min Klo at binde!

Min Vilje droges af saa saart et Savn, -

ondt har jeg tænkt i denne Nat at handle,

ondt har jeg handlet, søgt ved Trods og Bøn

den Kærlighed, hun bærer, at forvandle!

Jeg vilde for mit Savn saa dyr en Løn!

Da var det, jeg fik se, hvor lidt jeg mægted,

fik se, hvor dybt I sad i hendes Hu!

da brød min Lykke jeg for jer itu!

Men nægter nu I, hvad jeg gav, at tage,

og slipper I den Sjæl, I vandt fra mig,

dobbelt Forbandelse skal Eder jage,

og evig skal I efter Freden drage,

og Freden flygte evig fra jer Vej!



Hr. HAAGEN som medens FELIX

taler, har bøjet sig mere og mere frem imod ham og staar stirrende ham ind i Ansigtet, rejser sig pludselig og griber ham for Brystet og støder ham sin Kniv i Hjærtet. Derpaa slipper han ham, saa han falder over mod Alteret. Kniven slaar klirrende mod Gulvet. Et Øjeblik staar han ubevægelig og stiv og stirrer frem for sig. Saa løfter han pludselig Hovedet og ser op paa Jomfru Marias Billede; en Stund staar han saaledes. Omsider taler han, hviskende



Guds Moder, - tag hans Sjæl til dig - og giv

ham Plads paa Skødet hos din egen Søn

og skænk hans Kærlighed i evig Løn

den Fred, der fødtes af dit Moderliv!

bøjer sig og vakler, som vilde han synke i Knæ, men retter sig med et Sæt og staar et Øjeblik efter ved et Vindue, som han slaar op. I et Nu har han revet Hornet fra Skulderen og blæser en skingrende Fanfare ud i Natten. Saa raaber han






Til Hest!

og staar et Øjeblik lyttende. Da svarer nede fra Borggaarden et mangestemmet Mandskor, vildt syngende: Eja! til Hest! Saa løber han ud gennem Døren.

En kort Tid staar Scenen tom. Saa høres ude fra Gangen, nærmere og nærmere, to Gange gentaget, INGERS Raab: Haagen! - Haagen! til hun staar i Døren





INGER



Haagen!

løber hen foran Alteret og standser stiv foran FELIX's Lig.



ELLEN

som er kommet umiddelbart efter INGER og staar ved Siden af hende, bøjer sig ned over Liget og lægger dets Hoved til Rette mod Alterets Trin.



Ak! ser I, Inger, bleg og død!

Larm fra Gaard og Bro som af Heste, der stryger af Sted.



INGER

uden at sanse noget om sig, i Løb mod Døren



Haagen!



ELLEN

stirrende efter hende, med hoverende Haan



Ondt rammer Himlen den, som ondt forbrød!