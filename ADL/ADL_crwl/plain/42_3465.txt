Eventyret

MEDENS vi ere Børn, fortæller man os Eventyr, og Eventyr ere som brogede Glas, sete gennem dem spiller Livet og Verden i vidunderlige Farvers Funklen. Men derfor ere Eventyr ogsaa fulde af Bedrag, som saare Barnet, men som senere gennemskues, naar Glasset splintres.

Der er et Eventyr, Eventyrenes Eventyr, - Bedragenes Bedrag:

Store Farsoter havde hærget Landet, og alle vare døde, kun et ungt Barn, en Dreng, var tilbage, og han vandrede alene ad dødstille Landeveje mellem brede Marker, hvor Kornet var forgaaet, og hvor intet Græs mere spirede. Milevidt laa Landet ud og var dødt. Over Vejens solhvide Støv strakte sig de visne Poplers truende, sorte Skygger, og paa Himlen stod store, glasgraa Skyer ganske ubevægelige som Gopler i det lumre Lufthav. Drengen blev ved at gaa, og Lyden af hans Fødder var den eneste Lyd i den uhyre Stumhed, og derfor løb den langt bag ham og langt forud. Og han standsede og hørte i kvælende Angst al Verden tie om sig - og sit Hjærtes hamrende Slag.

Barnet kom gennem Landsbyer, hvor alle Huses Skodder vare lukkede, og alle Porte stængede. Og sorte Kors vare malede paa Lugerne. Og ikke gøede der Hunde, og ikke galede der Haner, ikke heller brummede det dybt og sløvt fra Køernes Stalde, og ej blev der leet om Brønden af unge Karle og Piger. Men fin Stank stod over Gaden som i tynde Strenge, og Barnet vidste, at i alle disse Huse laa der døde Mennesker.

Atter kom han ud paa de endeløse Landeveje, til han naaede en By, hvor der skinnede et stort, hvidt Klokketaarn.




Langt ude i Landet havde Barnet set dette Taarn og havde sagt til sig selv:

»Naar jeg kommer did ind, vil jeg stige op i Taarnet og røre dets Klokker og lytte, om der skulde røres andre langt borte.«

Og han steg op og greb i de store, stramme Tove. Da klang Klokkerne sagte; men som han saa ud ad Lugerne og saa Torvet ligge dernede saa forfærdeligt tornt og alle Husenes røde Tage og stive Skoddeøjne og alle de bugtede, tomme Gader og de store Marker, hvor hentørrede Damme blinkede som Fiskeøjne, og de lange Landeveje, der løb vidt rundt om Byen, blev han greben af stor Rædsel og trak i Tovene, saa Klokkerne gyngede og dundrede. Deres Raab klang uendelig langt borte under Himlen.

Barnet holdt sin Aande og lyttede; men der var intet at høre uden Stilheden. Solen bagte ned over det liggraa Land.

Han trak og trak i Tovene, hans Øjne blev smaa og sammentrukne af Rædsel; men hans Mund var stum.

Da endelig - o! klang det ikke langt borte? saa f jærnt som fra en anden Verden - som et Fuglepip.

Barnet løb ned og løb og løb i den Retning, hvorfra Klangen var kommen. Men hvor han kom gennem en By, steg han op i Taarnet og rørte de store Klokker og lyttede. Og stadig nærmere kom Svaret. En Aften syntes han, at nu var det fra den nærmeste By, hvis Spir og Tinder han saa langt ude.

Han løb hele Natten igennem. Kun af Markens hentørrede Rødder og Kildernes sivende Vand havde han næret sig; og dog var det nu, som båres han paa Vinger.

Og da han i Morgensolen kom løbende ind gennem Gaderne, hørte han hurtige Fødder, som løb i en anden Gade. Han raabte højt, og høje Raab svarede ham. Men ingen kom til Syne. Han løb og skreg, og i de andre Gader løb og skreg det ogsaa. Men intet Menneske viste sig.




Da blev Barnet stift af Skræk, gennem dets Hjærne jog det ene Ord: Ekko! Og med et Skrig styrtede det om og døde.

Se, saadan endte hint Eventyr ikke, thi dér i den fjærne By fandt Barnet en lille Pige, et andet Barn med Øjnene stive af Forfærdelse. Og da de saa hinanden, skælvede de og skreg og fløj i hinandens Arme. Da rørtes alle Kirkeklokker af Fryd.

Men dette Eventyr, Eventyrenes Eventyr, Bedragenes Bedrag, har løjet bitterligt. For der var aldeles ingen lille, levende Pige - men bare det døde Ekko.




Gudernes Dom

DET var forbi. Det var omme med Menneskenes Taalmodighed, Lidelsernes Bæger var fuldt, og de havde rejst sig alle som én. De havde rejst sig imod de Guder, for hvis Fod de i Aartusinder tilbedende havde knælet, de havde revet Herskerspiret ud af de Hænder, som de blindt havde stolet paa, og hvis Vink de lydigt havde fulgt. Nu var de blevet seende, nu krævede de Magten selv. Nu var det omme med Gudernes tusindaarige Rige, nu oprandt den nye Tid, da Menneskene skulde være selvstændige Herskere paa Jorden. Men først skulde Guderne kræves til Regnskab for, hvorledes de havde handlet med det Liv og den Lykke, hvorover de havde besiddet uindskrænket Magt, mens Slægt fulgte paa Slægt, fra hin første Time Lyset kom over Jordenogtil denne Afgørelsens Dag.

I uoverskuelige, hvidklædte Skarer havde Menneskene forsamlet sig ved Ægæerhavets Kyst, paa den flade, blomstrende Eng i den tidlige, sollyse Morgenstund. Hoved ved Hoved stod de, Oldinge, for hvem Livet alt var ude, men som hungrede efter at dømme dem, der havde styret det for dem; Mænd, som led og stred i Livet, og som begærede at tage det i egen Haand; Ynglinge og Jomfruer, der stirrede længselsfuldt frem mod det Liv, hvis Morgen de saa oprinde, og hvis Frugt de forlangte at presse til sidste Draabe. Det tindrede af Øjne, det flagrede af lange Lokker, det lysnede af nøgne Arme og røde Læber eller hvide Haar, det funklede af gyldne Panderinge. Tavse og ubevægelige, Hoved ved Hoved, stirrede de hen mod Gudernes lille, tætsluttede Flok, som med bagbundne Arme stod midt ude i Engens høje Græs. Ranke og ubøjeligt stolte løftede de deres hvide Herskerpander, højere end alle Mennesker, stærkere og skønnere,




rigere udrustede med alle gode Gaver og dog nu indstævnede for de lavere Væsners Dom, anklagede for i egenkærlige Glæder og Lyster at have misbrugt og forsømt den Magt, der godtroende var dem givet. Bag deres stolte Skikkelser skyllede Havet solblaat om sine hvide Klipper og Skær, glimtende af Skum ud i Horizontens Morgentaager. Og bag Folket hævede sig de sneblaa Bjærge, furede af skovgrønne Kløfter, under den friske, skyløse Æter. Det var lyttende stille i Menneskeskaren og i det store Land.

Midt ude paa Engen knejste en mægtig, brunstammet Palme, og i Skyggen under dens hængende Løvskærm, paa et bredtrappet Sæde af gulligt Marmor sad han, som havde lidt allermest af Guderne, han, som havde staaet dem nærmest i alle Gaver, som havde kunnet henleve salige Dage i Olympens høje Haller, i det evige Solskin og den stedse varende Sommer, men som havde rejst sig mod disse Guder og dette Liv og var nedsteget til Menneskenes Vaaninger for at dele deres Kaar og stride deres Strid mod Guderne, han, som i Aarhundreder havde ligget bastet og bundet mellem de sludfulde Fjælde, omflagret af Hævnens slugne Grib, ved Skytiens vinterfulde Kyster, han - Gudernes Fjende, Menneskenes eneste Ven og Haab - Prometeus, Japetos' Søn.

Tavs sad han i sit kølige Sæde, svøbt i sin hvide, guldkantede Dragt, med det graahaarede Hoved støttet i den venstre Haand og den løvomvundne Herskerstav sænket i højre. Han strakte de kraftfulde Lemmer i mødig Hvile, som den, der efter lange Kampe staar ved sit Maal, men under de tykke Bryn stirrede de altid vaagende, sortblaa Øjne paa Guderne, der havde været hans Fjender og Bødler, fra den første Tanke gnistrede bag hans brede Pande. Han stirrede, som kunde han aldrig blive træt; men Folket begyndte at røre sig, og han løftede sin Haand og vinkede med Sceptret.

Og frem førtes Guders og Menneskers Fader, Olympens Konge, den lynsvingende Zeus - skulderbred og bred over




Brystet stod han foran Tronens Fod, der skjultes i Græssets Frodighed. Hans Øjne sprudede af Vrede, Munden stod aaben af Haan i det krusede Skæg; men fast og frygtløst sænkede Prometeus sit Blik i hans, saa hans Øjne glippede. Og han spurgte med sin dybe Røst i den stille, solvarme Dag:

»Brødre - hvad skal jeg gøre med denne?«

Der gik en Bølgen gennem Folket - som de saa ham, den Almægtige, staa bundet dér for deres Dom, ham, de havde tilbedt og beundret, Slægt efter Slægt, følte de end en Gang, den sidste, deres Hjærter bevæges af Ærefrygt; men saa steg deres Vrede imod ham, der havde ejet al Magten og intet havde udrettet med den, og som en Storm brød det ud fra tusind Munde:

»Ve! Ve! Han kaldte sig Altskueren og skuede intet af det, vi havde behov, han kaldte sig Menneskenes Fader og saa aldrig til sine Børn, han holdt Retfærdighedens Vægtskaal i sin Haand og vejede ulige Lodder, han forlod os for at leve paa Olympos, i Heres favnende Arme, for at tømme de bredfyldte Nektarskaaler og æres og prises af Guder, og naaede vort Klageskrig til hans Øre gennem Virakdampene, sendte han Tanatos ned over os, at vi skulde tie. Fordøm Zeus Kronion, døm! døm!«

Og fra Havet, fra Bjærgene og de skovgrønne Kløfter, fra hele Naturen svarede det:

»Døm! Døm!«

Prometeus sænkede Spiret, og Gudernes Fader førtes bort til Døden.

Det bølgede atter gennem Folket, ti se: brynieklædt stod Atene for Dommen, harniskblaa med den blinkende Ugle paa sin Skulder - under Hjælmen lyste hendes kolde Træk af Foragt.

Prometeus spurgte: »Brødre - hvad skal jeg gøre ved denne?«

Og fra Menneskeskaren steg der et Raab:




»Ve! Ve! Hun ejede al Verdens Viden, og hun beholdt den for sig selv, hun kendte alle Tings Grund og Væsen, og hun sagde os det ikke, hun gennemskuede al vor Trang med sit Blik af Staal, og hun hjalp os ikke, vi skreg til hende om Forklaring, og hun gav os den ikke! Hun er kold som sit Panser, hun har intet Hjærte for os, hun er blind som sin Ugle, hun vil kun se i Natten. Fordøm Pallas Atene, døm! døm!«

Og fra Havet, fra Bjærgene og de skovgrønne Kløfter, fra hele Naturen svarede det:

»Døm! Døm!«

Prometeus sænkede sit Scepter, og Visdommens kongelige Gudinde førtes bort til Døden.

Og frem gennem Græsset skred hun, Afrodite Anadyomene, ikke stolt, ikke stærk som de andre Guder, men skælvende paa hvert af sine dejlige Ledemod, stirrende med angstfyldte Øjne, og hun standsede foran Tronens Trin med Hænderne knugede mod det tvedelte Bryst, nøgen i Solskinnet, kun hyllet i sit rosensmykkede, guldgyldne Haar.

Men som hun stod dér, rystende paa sin hvide Fod, steg der en Larm fra Folket, som naar to fjendtlige Have mødes og brydes mod hinanden, ti fra Ynglingenes og Jomfruernes Skare bruste det i en jublende Hymne, mens slanke Arme raktes frem:

»Hil dig! Hil! du straalende skønne! du vor Gudinde, Afrodite Anadyomene, du, vi ene kende, du, vi ene elske, du, vi ene lyde! Hil dig! Hil!«

Men altoverskyllende brød det ud fra Oldinges og Mænds Munde, mens truende Hænder løftedes mod Elskovens bedaarende Gudinde:

»Nej ve! ve tusindfold overhende!Hun, som lovede os mer end alle de andre og sveg os bitrere end nogen, hun, som lovede os Honning og madede os med Gift, hun, som lokkede os mod Elysiums skinnende Kyster og lod os omkomme




i Ørkners brændende Sand, hun, som berusede os i Sødme, saa vi glemte Sandhed og Ret, saa vi glemte Arbejde og Ære, saa vi glemte alt for hende, hun, som smiler til os i vor Ungdom og troløst forlader os, naar Haaret graaner, hun, som er Ophav til al Jordens Splid og Kiv, hun, hvis Væsen er Løgn fra først til sidst! Fordøm Afrodite Anadyomene! Døm! Døm!«

Og fra Havet, fra Bjærgene og de skovgrønne Kløfter, fra hele Naturen svarede det:

»Døm! Døm!«

Prometeus vendte sit Hoved og lyttede; men ingen Jomfru og ingen Yngling vovede at tale - da gled der et Smil hen over hans strænge Ansigt, og Scepteret sank i hans Haand.

Og Elskovs havopstegne Gudinde båres bevidstløs bort til Døden. Men da genlød Luften af Skrig, af den dybeste Harme og Sorg, ti frem paa den friske Eng gik Sangens Gud, Føbos Apollon, med Lyrens Gyldengitter over sin Skulder og højtløftet Pande. Prometeus fik ikke Tid til at spørge, ti Folket brød ud som i et Klageskrig:

»Ve! Ve! du som er skønnere og rigere end nogen anden af Olympens rige Guder, du, som vi elskede højest af alle -Poesiens underfulde Gud, du, som bedrog hver den, der stolede paa dig, du, som vildledte dem, der holdt i din Haand -du, der er som gøglende Luftsyn over Ørkners Øde, du, som er Skyld i al vor Forblindelse, du, som bedøvede os med dine Sange, saa vi ikke hørte, ikke saa, ikke følte, saa vi troede paa Zeus, saa vi tilbad Atene, saa vi bolede med Afrodite, du, som strøede Blomster over Dødens Svælg, du, blødagtige Bedrager, du, letfærdige Tvetunge, ve!Du, som kendte Sandheden og lærte os Løgnen!Fordøm Føbos Apollon! døm! døm!«

Og fra Havet, fra Bjærgene og de skovgrønne Kløfter, fra hele Naturen svarede det:




»Døm! Døm!«

Og Prometeus' Scepter sank, og Apollon førtes bort til Døden.

Og frem kom de, Gud efter Gud og Gudinde efter Gudinde, de almægtige til Doms for det lave Folk, og Veraabene lød over Sletten, mens Ekkoet svarede mangefold. Ti se: ikke én blev funden værdig at leve, ikke én blev funden, som havde holdt sit Løfte, af alle dem, der havde været tilbedt og troet.

Tilsidst var der kun én tilbage, kun én af hele den straalende Skare - den uanseligste af alle, han, som hverken havde Hjælm eller Spyd, hverken Lyre eller Roser, han, som ikke havde Sæde i Olympens knejsende Sale eller Hjem i den skinnende Æter, han, som var bøjet af Slid og graanet af Jordens mørke Dage og tunge Nætter, han, der var ringeagtet af alle Guder og brugt som deres Træl - Pan, Jordens ældgamle Gud.

Med faste Fjed, vant til at træde i det grønne Græs, gik han frem foran Tronen, hans havblaa Øjne gled roligt hen over Folket og fæstede sig tilsidst spørgende paa Prometeus, ikke i Trods som de andres, han havde intet at trodse, han vidste, han havde gjort sin Gærning, som han burde. Han støttede sit tunge Legeme paa en Knortestav og ventede sin Dom.

Det dirrede svagt i Prometeus' Stemme, da han med sænkede Øjne spurgte:

»Brødre, hvad skal jeg gøre ved denne?«

Længe var der urolig Tavshed i Folket, men saa brød det som med én Mund:

»Ikke ham! Ikke ham! Han er vor, han hører os til! Han er ikke som de andre, han forlod os aldrig, han blev iblandt os og delte vore Kaar, han gjorde os intet ondt, men idel godt! Hans Arm var vor Vugge, ved hans Bryst laa vi skjult, han værgede os med sin Vælde og nærede os af sin Haand,




han gav os sine Markers Korn og sine Træers Frugt, han svalede os i sine Skove, han læskede os med sine Kilder.Haner vor rette Fader, og ikke Zeus, ti fra ham oprinde vi, og til ham vende vi tilbage, han er vort Ophav og vor Grav, han er vor Fødsel og Død, for hans Aasyn lege vi i vor Ungdoms Lykke, i hans Skød udgræde vi vor Alderdoms Smerte. Han skal blive, ti han ene gjorde sin Pligt, han ene bedrog os ikke, han ene tænkte ikke paa sig selv, men paa os, han ene var Trofasthed. Hil dig, Pan, hil dig! hil!«

Da rejste Prometeus sig, og hans Ansigt lyste:

»Brødre, I dømte de andre ret, og I dømte ogsaa denne sidste ret. I sagde, I vilde ingen Hersker have; men han skal være vor Hersker i den nye Tid, som han var vor Trøst, da de gamle Guder sad inde med Magten. Han var min Hjælp under al min Kamp. O, Pan, da jeg laa mellem Skytiens Fjælde, fornam jeg dog, under Gribbens blodige Bid, at jeg laa vedditBryst, og i de kvalfulde Nætter talte din Stemme til mig. Hil dig, Pan - o, du Jordens Gud!«

Og jublende båres det frem fra Folket:

»Hil dig, Pan! Du skal være vor Hersker, du skal være vor Gud, ti du er som en af os, du er vor trofaste Broder. Dig kaarer vi, du ældgamle Pan! Du Jordens Gud!«

Og fra Havet, fra Bjærgene og de skovgrønne Kløfter, fra hele Naturen svarede det:

»Du Jordens Gud!«

Og Folket styrtede frem omkring Tronen og kastede sig tilbedende for hans Fod, og Pan løftede sit hornede Hoved højt, mens hans Øjne gled ud over den grønne Jord, og han rakte Haanden frem og tog Herskerspiret, Prometeus rakte imod ham.




Skriget fra Rama

PAA den dejlige Vaardag talte Jesus til Folket.

Han stod højt oppe med Ryggen mod en Fjældsten og Hænderne støttet i dens Mos. Hans spejlklare Øjne var løftet mod Solskinnet, og hans Læber smilte og lyste. Det rødmende Haar hang fyldigt om den rene Pande ned paa Skjortens hvide Lin.

Op omkring ham sad hans Disciple i Kreds, med de lange, taskebehængte Vandringsstave støttede mod Stenen. Og ned ad Skrænten hvilede Folket. Mænd og Kvinder, i broget Mængde, med de glansfulde Øjne rettede paa Mesteren.

Ved Højens Fod laa Sletten i Solskin med Livias' Husklynge som hvide Blomster i det grønne, hinsides det blaa, glitrende Aaløb. Bag Stadens Mure tabte den sig efterhaanden i den lette Foraarstaage, frodig og grøn i Dagens dybe Stilhed med Fugleskygger flyvende hen over Græsset.

Aabølgerne rislede og klukkede, og Jesu Stemme tonede højt og klart.

Længe havde han talt med sit syngende Mæle, nu tav han og drog Vejret langt og tørstigt. Hans Blik dalede ned over Folket, men endnu rørte ingen sig, hensunkne i Lytten laa de med Øjnene fasttryllede paa ham. Da vendte han Hovedet bort, halvt forlegen, rettede sin slanke Skikkelse og traadte hurtigt tilbage mellem Disciplene.

I det samme kom hele Skaren paa Benene, en højlydt Raaben og Larmen summede op i Solskinnet, alle trængte de sig, puffende til hverandre, i Flok opad mod Jesus med udstrakte Arme og tindrende Øjne. Og han rakte smilende sine Hænder imod dem. Forrest trængte de unge Mødre sig frem med Børnene løftede mod ham:




»Herre, Herre, velsign dem som Jakob velsignede Efraim og Manasse!«

Men nu skød Simons brede Skikkelse sig imellem:

»Tilbage, Kvinder, tilbage!« raabte han og puffede til dem, »træng ikke paa Herren med de Børn!«

Men en Haand lagde sig paa hans Skulder, og han saa ind i Jesu Ansigt.

»Simon, hvad gør du? Har du da glemt alle mine Ord om disse smaa? Simon, lad de smaa Børn komme til mig!«

Simon veg langsomt tilbage, han slog ydmyget de solblaa Øjne ned.

Men Jesus løftede et Barn op i hver Arm, bøjede Hovedet tilbage og saa op i de runde, haarombruste Ansigter, som uden Frygt, i stille Alvor saa ned paa den fremmede Mester; vaklende lagde de smaa deres buttede Arme om hans Nakke.

Det lyste underligt i Herrens Øjne, som han stod dér med Børnene, halvt som en frydefuld Glæde og halvt som en lønligt vældende Graad. Han smilte med halvaaben Mund.

Saa sænkede han dem længere ned mod sit Bryst og hviskede Velsignelsen over dem.

Men da skingrede en Stemme harn ind i Ansigtet:

»O du! du velsigner Børnene, du siger: lad de smaa Børn komrne til mig! o du tifold forbandede Barnemorder!«

Jesu Øjne fløj op og ind i to gnistrende sorte Kvindeøjne. Foran ham stod hun, høj og mager med det graa Haar flammende om det gule Ansigt under det røde Klæde, med de nøgne Knokkelanne rakte i Vejret med knyttede Næver og den sort- og rødstribede Sørgekjortel bølgende om det magre Legeme. Folket veg forfærdet ned ad Skrænten, kun de unge Mødre trængte sig ængstelige op efter deres Børn. Simon foer et Skridt frem.

»Simon, Simon!« kaldte Herren, trykkede Børnene ind i sin Favn og gik frem mod Kvinden.

»Kvinde, hvorfor bander du mig?«






Kvinden veg uvilkaarligt et Fjed tilbage, hendes stive, luende Øjne glippede; men saa foer hun skrigende op:

»Du forbandede, du forbandede! stir ikke paa mig med de Øjne! mig har du ingen Ret til at stirre saaledes paa! Mig faar du aldrig i Knæ, jeg kender dig for godt! Du, som taler om Uskyld og Retfærd og selv er den største, den blodigste Synder af alle! Du, som velsigner disse Mødres Børn og har myrdet mine og mine Søstres Børn!«

Da bøjede Jesus sig og satte Børnene ned, rettede sig tungt og spurgte med sagte Stemme:

»Kvinde, er du fra Betlehem?«

»Ja, jeg er fra Betlehem! Ved du det saa? Tror du, jeg har glemt det, fordi der gik tredive Aar hen? Tror du, jeg har glemt hvor de sled mine Børn fra min Favn og slagtede dem for mine Øjne? Tror du, jeg har glemt de Skrig, der genlød fra Betlehems Fjælde paa hin Kong Herodes' Dag? Du forbandede, hører du Profetens Ord: »En Røst blev hørt




i Rama, Veklage og bitter Graad, Rachel græd over sine Børn, hun vil ikke lade sig trøste over sine Børn, for de er ikke mere!« Hører du: de er ikke mere - og jeg vil ikke lade mig trøste! Længe nok har jeg fulgt dig og lyttet til din søde, løgnagtige Tale, men nu, nu da du velsignede disse Mødres Børn, nu maatte jeg skrige ud for disse lyttende Taaber, hvorledes du lod handle mod vore Børn, vi Mødre i Betlehem, du, en Gud, lod din Fader ihjelslaa vore uskyldige Børn, for at du kunde frelses, og du kunde leve! Ud af Landet rømmede din Fader og Moder med dig; men os lod du blive tilbage som Mordernes Rov! Nej, ti dog! saa ti dog! hvad tror du, jeg bryder mig om din Fred, om dit Paradis? Fred hos dig, som myrdede mine Børn, Paradis hos dig! Nej, giv mig mine Børn igen! mine to eneste Børn, giv mig dem! giv mig dem!«

Hun tav aandeløs, rystende over alle Lemmer og strøg den gule Fraade fra den tandløse Mund.

Alle Øjne stirrede paa Jesus.

Han stod sammensunken, med bøjet Hoved, hans Læber dirrede.

Fugleskyggerne svippede hen over Sletten, Aaen strømmede. Et Barn græd højlydt af Angst.

»Herre - - - !« udbrød Simon skærende.




Josef og Nikodemus

JOSEF OG NIKODEMUS kom oppe fra Jesu Grav.

Det var Nat, og stille og svalt.

Deres sandalklædte Fødder og lange Kapper gled lydløst hen over de græsgroede Gange, der snoede sig ned gennem Haven oppe fra Klippen, hvor den forfulgte havde fundet Ly.

De gik i Skygge under de lave Oliventræer, men neden for dem laa Haven klart belyst af den stærke Paaskemaane. Her oppe fra Mørket saa de kun det blaanende Løvhav ned mod den hvide Mur, bag den stod en Vagt af høje, sorte Cypresser. Midt i Haven, hævede en enlig Palme over de lavere Træers brede Skærme sin hængende Krone paa den tynde, bøjede Stamme.

Nu drejede Gangen, og Jerusalem laa for deres Øjne. De standsede brat med Blikket fæstet paa Byen.

Midt ude i Maaneskinnet, tindrende hvid som en Stad af Marmor og Is, laa den bag sine Mure mod Oliebjergets mørke Baggrund. Øverst over Tagene knejsede Templets aabne Søjlehaller.

Stribet af Palmers og Taarnes Skygger hvilede den i stille Søvn. Opfyldt af store Stene, golde og graa, løftede Skrænterne sig rundt om den hellige Stad op i Maanelyset.

»Nu sover de,« hviskede Josef.

»Ja, nu sover de,« Nikodemus' hvide Tænder glimtede i hans sorte Skæg, »- som tilfredse Dyr, der har myrdet.«

Josef bøjede sit graanende Hoved.

Nede i Haven randt og rislede en Kilde - ensom i den store Nat.

Nikodemus traadte et Skridt frem, hans magre Hænder dirrede:






»Nu, Josef af Arimatæa, giver du mig nu Ret? Har du nu lært Menneskene at kende?«

Josef saa op, der gik et Lys over den brede Pande under Turbanens hvide Bind, hans store, graa Øjne lyste mod Nikodemus:»Ja, Nikodemus, du vise, du bitre, nu har jeg lært Menneskene at kende - og derfor giver jeg dig ingen Sinde Ret!«

»Du mener -?«

Josef strakte sine Arme ind mod den hvide Maaneby og udbrød med sin dybe Røst:




»Tilgiv mig, I, som sove derinde, tilgiv mig, at jeg gjorde Eder saaledes Uret! at jeg kaldte Eder egenkærlige, fulde af Grumhed og Begær, at jeg kaldte Eder Daarer, fulde af Tant og Gøgl, at jeg kaldte Eder troløse, fulde af Svig og Bedrag. Tidgiv mig, der saa saa lidet og kort, han, som saa meget og dybt, han vilde leve for Eder og dø for Eder paa Korset! Tilgiv mig, I vidunderlige, I Mennesker!«

Hans Arme sank ned, han vendte sig mod Nikodemus og hviskede med foldede Hænder:

»Broder, Broder, hvor skal vi kunne tjene Menneskene nok, dyrke dem, elske dem nok for at sone vor Brøde mod dem?«

Nikodemus svarede ikke, han stirrede mørkt op mod Gravens Klippe.




Tredive Sølvpenge

- Herre! Herre! tilgiv! tilgiv! -

- Nu Judas - kommer nu du? -

- Herre, tilgiv! tilgiv! -

- Tilgiv - - hvad skal jeg tilgive? -

- Herre, Pengene! Pengene! at jeg solgte dig! -

- Aa - aa, at du solgte mig, Judas - - Menneskene sælger saa meget -

- Herre - tredive Sølvpenge - - -

- Ja, Judas, tænk: kun tredive Sølvpenge - - -

- Herre, tilgiv! tilgiv! -

- Jeg har intet at tilgive -

- Intet, Herre? -

- Nej. Men du selv - kan du tilgive dig selv? -

- Herre - mig selv -? -

- Ja, Judas - at du solgte dig selv for tredive Sølvpenge -






Korset

»ANDREAS, Andreas, hvor gik du hen?« en høj Skikkelse traadte frem paa Tærsklen i det flammende Lys mellem de svære Piller med Haanden skærmende over Øjet mod Nattemulmet, »Andreas, Andreas, hvor gik du hen?«

Larmen bragede ud bagved, Runddansens Torden, Korsangenes Skingren, Harpernes straalerige Klinklang, Ugabfløjtens Fuglegal, Bryllupsgaardens tunge Tummel.

Den høje Skikkelse blev staaende mod Lyshavet indenfor med det løftede Hoveds Lokketunger, den bøjede Arms nedhængende Ærme og Kappens spredte Flige.

»Andreas, Andreas, hvor gik du hen?«

»Herre.«

Det raslede ved Stenbunkerne til højre, en Mandsskikkelse dukkede frem, foroverludet, med Haanden knuget mod Brystet, i fodsid Kappe.

»Andreas.«

Jesus steg hastigt fra Tærsklen ned paa den knudrede Jord og drejede fra Lyshavet ned i Mørket.

»Andreas.«

»Herre.«

De stod ved Tjørnekrattet, med Huset oppe over sig, dets tunge Firkant løftede sig bredt op mod Himlen med Lyset staaende som en Flod ud af Døren over Terebintbuske, Basaltblokke og Kaperskravlet, der vildt strittende skraanede nedover mod Dalen, hvor den skarpt belyste Sti hovedkulds forsvandt mellem to sammenludende Klippehorn, hvis muldfyldte Mostrevler hvidnede gennemskinnet - derunder gabede Mørket bundløst op.

Jesus stod med Haanden paa sin Discipels Skulder, lys og smækker i den tilbageslagne Kappe, Disciplen rugede med




det haartunge Hoved sænket mod den knyttede Næve, hans Knæ var sunkne let, som under Trykket af Mesterens Haand.

Jesus smilte med Lys over Øjne og Mund: »Hvorfor gik du?«

Andreas løftede sine Øjne, mørke, brune, saa vendte han Hovedet mod Dybet, dernede hvor der i Mørket graanede Stentage, Pyramidekegler og smittende Olivenkroner.

Jesu Øjne havde fulgt hans Discipels nedad - nu fæstede han dem stift paa Andreas, han krammede Haanden fastere om hans Skulder.

»Andreas, jeg har sagt dig det, - de sorrigfulde har vi altid, men ikke altid har vi Bryllup.«

Der gik et Ryk gennem Andreas' kappehylte Skikkelse, han løftede Hovedet opad mod den brede Lysning fra Bryllupsdøren.

Harperne sang ud af Lyset, skinnende blanke, - unge Kvinderøster steg derover i higende Længsel, som Turtelduer stiger ved Foraarstid over Libanons Skove, klukkende, kaldende, lokkende, og saa bruste dybe Mandsrøster frem, som Ørnes Elskovsjagt gennem Luften, - alle Duernes hvide Vinger hvirvlede sneblinkende til Vejrs, og under Paukers Slag og det skarpe Skrig fra Ugabfløjtens Pelikanknokkel, mens Føddernes Dans bruste som en Storm, foer Stemmernes Jagt gennem Dørgabets Lys ud over de to ensommes Hoveder paa Tjørneskrænten.

Andreas foer tilbage med Haanden løftet over sig som til Skærm, til Forbud.

Jesus traadte et Skridt frem, hans Haand klemte om Kjortelfligen:

»Andreas, du som siger, du er mig lydig - lærte jeg dig at hade Menneskene, eller lærte jeg dig at fryde dig med dem i deres Fryd, som du sørgede med dem i deres Sorg? Lærte jeg dig at føle med alle mine Børn i alt, som en af






deres, eller lærte jeg dig at ringeagte noget af det, min Fader gav dem?«

Stemmerne oppe i Lyset løftedes opad, svimlende opad, Mands- og Kvinderøster som en Sværm af Ørne og Duer blandet mellem hverandre i paradisisk Fryd, forenede i Brylluppets Hymnekor.




Andreas var sunket ned foran Herrens Fod med Ansigtet løftet mod ham.

»Herre, frels mig, fritag mig, tag dette Kors fra mig - eller, Herre, jeg bli'r dig ulydig i alt andet, i dine største og sandeste Bud - Herre, du siger: mit Aag er blidt, og den Byrde, jeg giver at bære, er let; Herre, det er sandt, blidt er dit Kors for hver den, der elsker og tror - tror dig og elsker sin Næste som dig - men, Herre, dette - det er tungere, end du aner, det er tungt, saa vi segner i Svig - Herre, fritag mig, frels mig og min Sjæl - eller jeg gaar fortabt af din Gerning.«

Han sank forover, rokkende frem og tilbage, med Hovedet vuggende i Hænderne:

»Herre, jeg vil jo dit Bud - frist du mig ikke.«

Jesus var veget et Skridt tilbage, hans Øjne stirrede paa Disciplen ved hans Fod.

»Andreas, hvad mener du? Vil du -?«

»Herre,« Andreas løftede sig atter op, hans Øjne brændte paa Jesus, »tag dit Bud tilbage: at jeg skal være glad hos de glade, og lad mig ene sørge med de sørgende. Herre, jeg er en Mand som de, hvis Røster jubler deroppe og kalder med Mandsrøst paa de lyse Kvinder - Herre, det er et Bryllup, der fejres - Forening mellem Kvinde og Mand - og jeg er Mand - - -«

Jesus stirrede paa ham, med den ene Haand støttet paa Klippeblokken.

»Andreas,« spurgte han lavt, »vilde du - vilde du da - glemme - de andre?« Andreas sænkede Hovedet.

»Herre, de deroppe - husker de dem?«

»Og Andreas - de - de hist nede -« han gjorde en Bevægelse med Hovedet mod Tagfladerne.

»Herre, de er de mange - og de har mig behov - Herre - til Bryllup vil der aldrig savnes Gæster.«

Der gik en Trækning over Jesu Pande.




»Men jeg da, Andreas?«

»Du, Herre, du -« Andreas laa stadig paa Knæ og stirrede opad, saa sænkede han pludselig den krøllede Nakke, »du, Herre, du véd -« hans Stemme brødes ned i Hvisken, »din Tid er kort - du skal ikke - leve et Menneskeliv - foruden - foruden - al - Menneskeglæde - Herre, kender du ikke, det er ikke Bud for Mennesker, det er kun Bud for Guder - som Herren tager tidlig til sig.«

Der gik et Ryk gennem Jesus, han løftede hastigt Blikket opad, der faldt et Lys over hans Pande som fra en Stjerne - høj, skjult bag Nattens Mørke.

Saa bøjede han sig ilsomt mod den sammensunkne Skikkelse ved hans Fod, med Hænderne knuget om det mørke Haar, med Kys i dets Krøl.

»Ja, Andreas ja, du, som er mig lydig - mod mig selv - tilgiv - tilgiv, jeg glemte ved mit Bud dine Menneskekaar og dit Menneskeliv - Andreas, se: Jeg tager Korset fra dig - jeg sender dig fra Bryllupsgaardens Liv og Lyst til Mørkets Huse i Dybet, jeg sender dig fra Mandens Glædessang med den unge Kvinde i Favn til Ensomhedens Favntag af Mørke; Andreas, jeg sender dig fra Bryllupsglæden til Enkegraaden, jeg sender dig fra Sundhed til Sot, fra Ejendom til Armod, jeg sender dig, som du beder, du tro Apostel.«

To brændende Øjne saa' op.

»Herre, tak - dér helede du din egen Bygning, nu staar den uden Revne til evig Tid- med Bryllupsgaarden paa Højden, hvor de glade synger, med Sorgens Huse i Dybet, hvor de sorgfulde kæmper - Herre, jeg takker dig, at du gav mig min Lod,« han bøjede sig og kyssede de hvide Hænder, der sluttede dirrende om hans Hoved.

Jesus slap, og den mørke Skikkelse foran ham rejste sig hastigt, brød tværs gennem Tjørnekrattet, sprang ned paa Stien, og satte i fuldt Løb bort fra Lyset, nedad mod Mørket, med Kappen flyvende langt bag efter sig, med




udstrakte Hænder, ned mellem de to sammenbøjede Klippehorn.

Jublen, Dansen og Paukerne gungrede ud fra Dørgabet, fyldende Himmelrummet med sit Brus.

Men gennem Bryllupsbuldret lyttede Jesus, foroverbøjet, med Haanden om Klippeblokkens Kam, til disse forunderlige Skridt, der ilede bort fra Bryllupsgaardens Lys og Lyst til Mørkets Huse i Dybet - og jublede derover - - -

Saa svandt det sidste Fodslag i Hymnerne.




Nardussalven

TÆT flokkede om Bordet lo alle de brunøjede, skæggede Ansigter, mens Lysflammerne flagrende hid og did, for Pustet af Latter og Stemmer viftede deres gullige Skær hen over de skyggekastende Dynger af brunligt Gede- og Faarekød, over hvidtskinnende Ris, grønlige, opstablede Pyramider af Dadler, Bønner, Oliven, krydderduftende Satarbrød og krummede Agurker, der krøb som Slangesturnper over det ru Træ. Oliekarrene blinkede fedtet-blanke mellem Kødhobene.

I Midten smilte Jesu Ansigt, lyst, smalskægget mellem to tunge, sorte Træstager. Kjortlen hang i Skyggefolder over hans Bryst, hans Haand fattede om et afbrækket Urtebrød. Med halvt sænkede Blikke lyttede han til sine Disciples muntre Støjen. Han mærkede alles Øjne flamme om sig af Henrykkelse og Tilbedelse, han sad som i en Glorie af begejstret Kærlighed, og hans Haand rystede om Brødets brudte Kant.

Lervæggen stod revnefyldt bag hans Nakke, og Loftet laa lavt hen over alle de krølhaarede Hoveder, Stemmerne surrede mellem hverandre, Rygge bøjedes langt frem, og Hænder raktes ud.

Pludselig vendtes Jesu Ansigt i skarp Profil, et Kvindehoved dukkede op over Bordkanten, sorthaaret, med tindrende Øjne mod Jesus, den hvidtlysende Alabasterkrukke brødes mellem hendes smalle Hænder - en balsamisk Blomsterbølge svulmede mod Loftet og dalede som et lindt Aromabad honningduftende over alle Hoveder og Kinder - Stemmerne sluktes brat i de gabende Munde, Brystet svulmede, mens Næseborene drak, Fingrene spændtes om Bordet, og Øjnene stirrede paa de hvide Hænder, der højt løf -




tede gød den glinsende Salvestrøm over Jesu foroverbøjede Hoved. Oliebjergets Palmer suste for den aabne Dør.

»Taabelighed! øst ud til intet! giv disse Penge, 300 Denarier, til de fattige!«

Hæs skar Stemmen gennem den blomsteraandende Luft - foroverludet stod Judas dér, med Hænderne tungt paa Bordet, rned det buskede Hoved fremrakt og Øjnene gnistrende under den opadfoldede Pandes Bryn - med Kappen aaben for det laadne Bryst til Livbæltets Læder.

Jesus vendte sig hastigt, opad, hans Ansigt blussede mørkerødt mellem det salvedryppende Haar - saa sprang han op, høj og slank, med funklende Øjne, med den hvide Kappe flagrende bag sig:

»Judas, Judas - ti du! - altid har du de fattige, ikke altid har du mig!«

»Ja! Ja!« alle de mørke Hoveder bølgede, »tvi over dig, Judas, tvi!« fra alle Sider raktes knyttede Næver imod ham, »ikke altid har vi vor Mester - tvi, tvi over dig!«

»Saa gid -« Judas krøb ned i sine opskudte Skuldre med Tænderne paa Hugg, »saa gid da du snart maa gaa, at ikke de fattige skal sulte ihjel, mens du, der lyver dig deres Ven, salves for deres Penge, af kælne Kvindehænder!«

Kvinden laa halvt knælende, med de straalende Øjne op mod Jesus og Narduskrukken løftet i sine Hænder - pludselig brast hendes Blik, forvirret fløj det omkring, saa gjorde hun et Kast forover, ned bag Bordet.

Jesus stod ligbleg, vaklende støttet paa sin Haand - Disciplenes Øjne hang rædselsbundne ved ham.

»Judas, Judas Iskariotes,« - Jesu Røst løftede sig, skælvende som en dødssaaret Due, gennem Rummet, »du min ringeste Discipel, Tak for din Tugt, var den end haard, din Tunge véd Sandheden, om end dit Hjerte lyver - Tak at du ramte mig i mit Livs eneste Egenkærlighedsstund, Tak du udpegede denne Kvinde, der elskede mig, og hvis






Skønhed et Nu var mit Hjerte til Fryd, Tak du slukte denne Fests Lys og ihukom Golgata nære Klippe, Tak du sletteste Discipel, du vor fælles Pengepungs Tyv, at du selv vilde eje disse 300 Denarier - du har frelst mig fra Kødets Lyst, fra Øjnenes Bedrag og vist mig frem ad min rette Vej, du, der i din Falskhed var klippetro, mens mine andre i deres Trofasthed var glippende. - - O, I mine Disciple,« han vendte sig dirrende mod deres lange, mørke Række, deres Blikke flygtede forskræmte over det oplyste, overfyldte Bord, hans Øjne skinnede hen over deres brødedukkede Hoveder, »jeg ser det - I sander det nu, men før førte I mig paa Bedragets Veje, thi byder jeg Eder at hade mig som Tjørnekrat og ikke elske mig som Roser. Men du Kvinde,« han bøjede sig ned over Bordet, med Blikket sænket mod Kvinden, »vig fjernt fra mig med dine kærlige Hænder og din kostelige Nardus, du Blomsterduft over min Klippesti, der bragte min Fod til at snuble - og du, Judas!« med flammende Blikke og




med en Armbevægelse som et Sværdkast skred han frem mod Judas, der lurede sammenskudt med tindrende Øjne, »hast du nu til Præsterne og udlevér mig til Korset, at dit Ønske og min Faders Vilje kan ske Fyldest, at ingen Salve skal udgydes for mig, men mit Blod for Alverden! Du Guds Sandhedsvidne, il til din Gerning!«

Høj og hvid med udstrakt Arm stod han over Judas, der krøb ned i sig selv, med Armene presset mod Brystet, og opadskulende, med lange Trin sneg sig over Gulvet ud mod Natten, der stjerneløs mørknede ind gennem den aabne Dør, hvor Vejen løb stenet under Palmerne. I Rummets Dødsstilhed hørtes kun Disciplenes snappende Aandedræt, Kvindens kvalte Graad og de rovdyrlistende Trin.




Menneskeglæde

NIKODEMUS lænede sig med Armen klamret om Oliventræets graagrønne Stamme forover, spejdende ned gennem de opvæltende Støvskyer, med Haanden skærmende sit Øje mod det rygende Vejmel, der bedækkede hans Turban og dryssede gult over hans tilbageslagne Kiton. Hans Mund stod aaben i det sorte Skæg, og hans magre Skuldre skælvede.

Med Ryggen støttet imod Stammen skimtedes Josef Arimatæas' svære Skikkelse rned Armene korslagte over det brede Bryst, med Ærmernes Silke gulnende i Solen gennem Støvfnuggenes Hvirvlen.

Et øredøvende Bulder rullede op gennem Støvtaagen, blæsende den til Vejrs i tunge Bølger - et Brøl af talløse Struber, et Brus af myldrende Fodslag, af skramlende Skjolde, af Graad og Bønner - og en Virvarglimten af Lanseodder, Hjælmkamme, vrimlende Æselsøren, løftede Hænder og en lang Duven af en sort, langstrakt Silhouet, hvorover det tykkeste Støv føg.

Huer, Fezer, Turbaner, runde Hovedklæder dukkede som tættrængte Holme op af Støvhavet, glimtende i alle Farver af grønt, blaat, violet.

»Josef, Josef -« Nikodemus rettede de støvblindede Øjne mod den svære Skikkelse i Taagen, hans Læber skælvede over Tænderne.

To store, rolige Øjne saa' mod hans.

»Nu, Nikodemus - du Menneskeven, glæder du dig ikke? han, som vilde tage Glæden fra Menneskene - ser du nu Menneskenes Dom over ham?«

»I Jerusalems Døtre, græd ikke over mig, men græd over Eder selv og over Eders Børn.«




Sølvlysende rank som et Kildespring steg den høje Stemme, skarp og skær, gennem Buldrets Bølgekog.

»Ja, ja, netop -« Nikodemus slængte sig hastigt forover, med Blikket graadigt mod Josef, med Armen knuget om Stammen, »hører du det ikke: han, som de korsfæster, han raaber det selv, og jeg raaber det med ham: græd ikke over den korsfæstede, men over de korsfæstende - hører du - jeg svigter ikke - jeg græder ikke over ham, Glædens Morder, i Døden som i Livet lige forblindet i sin Tro paa Smertens Ret - nej, nej,« Nikodemus' Stemme kvaltes til hæs Hulken, Graad og Støvaske fyldte hans Mund, »nej, men jeg græder, græder over Menneskeheden, han først i Livet forledte til den alt ødelæggende Smerte, og nu i Døden forleder til hundredfold mere Smerte, til Smertens Evighed - o Menneskehed, aldrig bliver du glad efter denne nødvendige Gerning, thi naar glemmer du ham og denne Dag?« Nikodemus' Haand strøg skælvende hen over hans Bryn, »O, I Høvdinge, da I dømte ham til Korset dernede, da dømte I Eders egen Slægt til evig, knuget Korsgang mod Jorden - det, I dømte dyrekøbt Frelse, vendte sig til Smertens Konges største Sejr: Undergang. - Ja, Menneskehed, Menneskehed, græd over dig selv, thi nu er Glædens Dage omme, evindeligt.«

En Latter brasede løs dernede, et Brøl af tusind glade Lunger, Støvet skiltes et Nu, og i det aabne, tindrende Sollys saas i en Krans af dansende Støvrækker, mod den blaa Himmel, et Mylder af henrykte, leende Ansigter, brune, med blanke Øjne, med hvide Tænder. Hoved trængt ved Hoved om et Kors' sort oprakte Arme, derunder et hvidt Ansigt, sænket i en Strøm af rødt Haar, i en Tornekrones skarpe, blanke Grenebundt - men foran, halvt dækkende det hele, en silkebroget Mandsarm slynget om Nakken paa en Kvindes purpurne, tilbagelænede Hoveddug.

Et Skrig fløj fra Nikodemus' Læber, han tumlede forover,




med Haanden snappende efter en skarpkantet Kalksten - saa jog en graa Taage blindende forbi hans Øjne, en Støvbølge skyllede alt bort i det rygende Pudderhav - Stemmerne larmede atter op af det.

En Haand greb fast om Nikodemus' Arm, og gennem Melrøgen hørte han en Røst tæt ved sit foroverbøjede Ansigt:

»Nikodemus, Nikodemus, du Jesus' Hader, du Glædens Elsker!«

Hans Haand og hans Knæ slog mod Kalkstensklippen, en Hulken brød sig sønderslidende Vej op gennem hans Strube:

»Jesus - Menneskeglæde - dømt til at elske Eder begge!«




Jesu Blod

LONGINUS ludede sit Hoved mod det grove Træ, der stundom rystede saa forunderligt levende, som kastede et tungt Legeme sig paa det - han sænkede Panden og holdt begge Hænder fast klamret om det - han hørte stærke Røster larme og skrige omkring sig, Bulder af hulede Skjolde, Skurren af Lanser og Sværds Raslen, tunge Fodtrin snublende mod Stenene, Eder og Latter, men tværs igennem den muntre Larmen og oppe over det hele en afbrudt, smertefuld Stønnen. Longinus pressede Hovedet fastere ind mod Træet og lyttede med sænket Øre anspændt opad - de døde Øjenkugler pressede paa til Sprængning, Munden gabede, begærlig, halvaaben, med udstrakt Tunge, Hænderne famlede feberhastende op og ned langs den uf ilte Bjælke - hvad skete deroppe? alle Folk var saa glade - men denne Stønnen - den knugede paa Hjertet -

»Fader, forlad dem, thi de vide ikke, hvad de gøre!«

En skraldende Latter tordnede som en Storm om hans Hoved, men langt tilbagekastet, med Hænderne klamret om Træet og Knæet presset mod det, stirrede Longinus' blinde Øjne ubegribende opad - denne Stemme, denne høje, klangfulde Stemme, men i Dag saa sær skarp, som anspændt, udstødt - men - -

»Jesus, Jesus,« han strakte famlende den ene Haand op ad Træet, »svar mig, hvad sker?« Latter bruste over hans Hoved, Brøl hvirvlede om ham, et Slag greb i hans Skulder, Bulder af jernskoede, tunge Fødders Dans mod Stenene:

»Ha, ha, ha, hej! den blinde, Tiggeren, han spør ham, hvad der sker! ha, ha, ha, hej!«

En glødende Hede gød sig over de spændte Øjenhinder, flydende hedt ned om Kinderne - et Smerteskrig fløj fra






Longinus' Strube - det brændte ind i Hjernen - saa samme svidende Hede over det andet Øje - hans Haand greb fortvivlet derop - - - og saa pludselig to Øjne ned i hans - to udspilede, violskinnende Øjne under en Bue af brune Torne, bloddryppende, et foroverbøjet Ansigt med violetspændte Aarer i den hvide Hud, med nedadvæltende Haarmasser om de hule Kinder, med Munden reven aaben med glimtende Tænder - - end et brændende hedt Bloddryp paa Panden - og en Svalning, friskende blaa - som af Rosenblade - -

»Jesus - jeg ser - jeg ser - - igen - igen - - jeg - jeg - Lys - Lys -!« Longinus tumlede med oprakte Hænder




bagover - hele Himlen gød sig med Et ud over ham, foraarsblaa - men deri en høj, sortopragende Skygge, vildt truende, med vidt udstrakte Arme som rivende hele Himmelblaaet til sig - -

Longinus laa mod Stenene med tilbagebøjede Ben, med Armene slyngede om en mosgrøn Klippeblok, stirrende som besat.

Skimtende til højre og til venstre to vældige Kors mørknende imod Lyset, med to højt optaarnede Skikkelser, vilde, skæggede som Løver, fraadende, slidende i Naglerne, saa Træet rystede, og Bloddraaberne sprøjtede i en rødlig Regn i Solskinnet.

Men i Midten, paa det højeste Kors hang han - Jesus, Frelseren, hvid, slank, sammenbøjet, med Hoften skudt skævt op over Klædets blodplettede Klud, med højre Brysts Ribben staaende ud spændt som en Klinge, med Hovedets Tornekrans sænket mod den venstre, løftede Skulder og det røde Haar hængende ned over Brystvorterne. Armene strakte opad til begge Sider, med Hænderne bugtede om Naglerne, Benene strammede nedad mod de gennemhullede Fødder, ubevægelig, midt i Solen, mens Blodet silede ned over ham i travle Strømme.

Og bagved, i Himlens tindrende Blaa, en snehvid, krøllet Sky, standset lige bag Korsets sorte Mast.

- - Longinus laa begravet foran Korset mellem Stenene med opskudt Ryg, rokkende frem og tilbage, med Ansigtet i Hænderne, savlende, stønnende, snappende efter Luft.

Stemmerne myldrede over ham, trængende paa, heftige, skrigende:

»Et Under! Et Under! - Ja, ved Trolddom, ved de ondes Fyrste - Djævlens Gerning - Spotte til det sidste - forbandet være han, Pest slaa ham - tvi, tvi, tvi!«

Og saa en hujende Latter, et Brus af svingende Huer:

»Hil dig, hil dig, du Jødernes Konge, du som nedbryder




Guds Tempel og bygger det op i trende Dage, frels nu dig selv, frels dig selv!

Er du Guds Søn, saa ned af Korset med dig! hej, Stodderen gjorde han seende, men selv komme løs, kan han ikke - hu, hej du Jødernes Konge, hu hej! hil! hil!«

»Herre,« Longinus kastede sig opad med Hænderne knuget om Hovedet, med de glippende Øjne fangende det slanke, skælvende Legeme paa Korset, »Herre, du min Gud, hvi tugter du mig saa! blind mig, blind mig; lad mig intet se, lad mig intet sanse! som før - i Godtroenhedens Nat - Herre, du min Gud, Dagens Lys, Menneskenes Gerninger, jeg taaler ikke at se dem!«

Det tornekronede Hoved deroppe gjorde en svag Bevægelse med de violblaa Øjne ned mod ham, med Læberne dirrende aabne.

»Longinus, du i Blinde længe vandrende, som Korsets Blod gjorde seende - vend dig mod Øst.«

Longinus tumlede op, lydig, med Haanden klamret om Korset, med de hindeagtigt klare Øjne mod Mængdens grinende Ansigter, halsende Munde, røde, grønne og blaa Turbaner, og saa over et Gitter af Lanser, Spydstager, Stænger, løftet højt mod Himlen, paa en skraanende Klippeblok en tættrængt Klynge af Mænd og Kvinder, sortklædte, med hvide Hovedlin, med lange Skæg, i fodside Kaaber, stirrende ubevægelige, med tindrende Øjne paa Jesus.

»Longinus, du som mit Blod fik til at se, gak til dem, som alt længe saa', og strid for min Tro.«

Longinus løftede uvilkaarlig Armen som til et vaklende Skridt fremad - saa drønede pludselig Røsten hen over ham, befriet, svulmende mægtig, et Basunbrag, druknende al Hujen og Haanen i sin Storm:

»Det er fuldbragt! Fader, i dine Hænder befaler jeg min Aand!«

Longinus udstødte et Raab og styrtede bagover ned i Knæ,




men med Armene rakt op imod den mørke, urørlige Klynge over det brogetbølgende Turbanhav skreg han:

»Jeg kommer, jeg kommer! Herre, du min Gud, Tak at jeg fik se - saa jeg kan hjælpe ved din Haands Styrke at vende Menneskenes Gerninger!«




Moderen

- MIN Gud, min Gud - hvi haver du forladt mig? -

- Herre, Herre -

- Kvinde, hvi skriger du? - hvad vil du mig? - Fader, intet, intet har jeg udrettet for dit Rige, alle svigter de mig nu - forgæves, forgæves - du min Gud, hvi haver du forladt mig!

- Frels - Herre - frels i din yderste Stund - Røveren ved din højre Side - Demas, min Søn -

- Min Gud, min Gud, hvi sendte du - - Kvinde, din Søn? -

- Herre, frels mig - Herre, husk mig, naar du kommer i dit Rige -

- Herre, Herre - han - Demas - han tror - han tror -

- Tror - én - Gud, du har end ikke forladt mig - han tror - Demas, du sidste, du dyrekøbte, sandelig, i Dag skal du være med mig i Paradis -

- Frelst, frelst! min Søn - nej, nej -jo, jo - Herre, Herre - alle mine Taarer, de var ikke spildte -

- Taarer? -

- Ja, Herre - grædt har jeg, grædt og raabt gennem Aar - fra han brød ud fra mig - raabt, fordi hans Sjæl var hvid som Barn, fordi hans Hjerte var varmt som ung - i Haab, i Tro, i Bøn, at de skulde hvidne igen - hans Fader var god

og -

- Min Gud, min Gud, hvi haver du forladt mig! -

- Herre - nu - - -

- Kvinde, ti - o ti, ti - ikke jeg, ikke min Gerning, ikke mit Blod tvættede ham ren - din Bøn, din Graad, din Taare, dit Hjerte, der igenfødt slaar i hans Bryst - - Gestas til venstre, hvis Fader korsfæstedes som Røver som han, hvis




Moder var Jerusalems Skøge - tror han, raaber han til mig? Judas, der saa' mit Liv, Dag og Nat - forraadt mig, forraadt! - ikke én blev frelst uden dem, Gud Herren havde frelst endda - ikke én svo visviet Sjæl, ikke ét helvedsviet Hjerte - - forgæves! forgæves! - du min Gud, du min Gud, hvi haver du forladt mig! -




Det sene Kys

DER sad en Mand i Vaarskoven. Paa Bænken ved Egen sad han, med Hagen paa Stokken og Øjnene mod de grøngule Skovkupler der ovre bag den dybe Eng, hvor de enlige Birke svævede i deres Knoppers Slør, og brunrøde Odder hvilte. Kuppel bag Kuppel bredte Storskoven sig under det blege Aftenblaa til Horisontens linhvide Sky. Skumringen gled som en Aande ud over det vide Skovland, duggende alt hen i Grønt. Vejene svandt ind i Skoven. Grenene rørte sig ikke. Kulde aandede over Ansigtet og de spændte Hænder, Kulde fra Vaaren i Luften og Vinteren i Jorden, Frigørelsens og Dødens Kulde. Men den ensomme Mands Øjne straalede, og hans Læber bevægede sig:

»Du kom til mig i den fremmede Vaarskov, du først sete, min Ungdom. Du kom til rnig som Solskinnet gennem Bøgeløvet, den Time da Dagen var højest, da Skoven levede, da Drosler og Gøge og Skovduer fløj, og Bække svulmede om Kap med deres Toner, i Enge hvide af Anemoners Snefald og Skrænter blaa af Violer som Bølgeglimt, da fødtes du for mig af Solens Guld og Skovens Grønt, saa fyldig og gyldenvarm som Solen, med Bøgeløvets Drueklaser i det lysblonde Haar.

Du kom saa ung som da, som du nu ikke mere er, gennem det nejende Græs, og Bænken duvede ved din unge Kraft, da du tog Sæde ved min Side. Og som Solens Middagskys fornam jeg dine Læber saa levende hede paa min Mund, nu den er tørket i Ensomhed - som jeg aldrig fornam dem, da den var ung og fugtig som din. Du altid nægtende, du kyssede mig, nu da min Mund ikke mere er noget Kys værd, og velsignet være du for det Kys, der kom for sent. Jeg sad og begærede en anden Kvindes Kys, en Kvinde, der,






som du en Gang i min stærke Ungdom, tørstende strakte Munden mod en anden og krydsede sine Arme, som du, lukkende for sit Skød, naar jeg kom nær, for at spile dem som et Gab mod en Mand, jeg intet vidste om, som du en Gang i min stærke Ungdom. Jeg huskede dig ikke mere, thi min Ungdom var død i sin Smertes ædende Salt, og øde Aar var gaaet hen, og mit ensomme Kød havde gennem Aaringer berust mit Hjærte og født til Verden en Skabning, der var bleg som et Barn, avlet i Sløvhed og Alderdom af en




sidste, opskræmmet Drøm om Ungdom og Kraft, der aldrig var levet og nydt. Og jeg havde forglemt mig selv saahaardt, at jeg led, for at denne, den vanskabte, med Rette skulde sættes ud for at hungre ihjel blandt Stene, led til ind i Døden, og jeg havde gemt mig hid fra den store Stad til den store og menneskeforladte Skov. Og dér kom du til mig i Dagens Højeste, du min Ungdom og Kraft, du fra mine store Dage, fra Ungdommens Vaarskove, skøn som da, som du nu ikke mere er, skønnere end nogen anden Kvinde paa Jorden.

Dine Læbers Kilde fyldte mit standsede Blod, og det genfødte sin Ungdom, og Smerten nu var forsvundet for Smerten den Gang, som Kvinden fra nu var forsvundet for dig som Drømmen for Virkeligheden. Du altid nægtende, Tak for dit sene, dit frelsende Kys. Jeg drømte, min Smertes Salt havde bortædt min Ungdom, nu véd jeg, den skjult har bevaret den evig hvid og rød som de i Bjergenes Svælg nedstyrtede blomstrer i smilende Ungdom, naar Aarhundredet deroppe gik ud, og Jorden slutter om deres Børns ældehvide Hoveder. Du som forstod at give mig hin Smerte, der var saa sand og dyb, at den er blevet evig og derfor Storhed og Skønhed, Tak, du som ingensinde var barmhjærtig og udløste min Ungdoms Kraft i blot det eneste Kys, hvorom jeg fra Jorden anraabte dig, Tak, at du forvarede det Kys til nu, da det gjaldt ej at udløse, men at bevare min Ungdom, det vil sige mit Liv, uforfalsket til Døden, den Død, der skal dømme over Menneskene, hvorledes de levede det eneste Liv, der blev dem givet. Du sene Kys, større end alle de Kys, jeg saa bloddybt begærede i min Ungdom!«

Manden gik langsomt paa Vejen over Engen, hvor Birkene svævede som Dampe i Skumringen, og hvor Bøgeodderne hvilede som dybere Skygger inde i Skyggen. Som Bølger af Mulm hvælvede Skovens Kupler sig hen under Himlens Dunkelhed. Fjernest, bag den sorte Skystrimmel,




blaakold som Flint, gnistrede en Stjerne. Kulde aandede om den enlige Vandrer, hvis Skridt genlød i Skoven og Natten, Kulden fra Luftens Vaar og Jordens Vinter, Frigørelsens og Dødens Kulde.




Ene

DEN unge Præst knugede de magre Hænder om Knæet, Øjnene stirrede under den hvide Pande stift mod det rødmalede Jomfru Mariabillede dér paa Trævæggen i en Krans af Mandstro; - Tindens milehøje Stumhed druknede med Et for Kødets Larmen og Sjælens Raab: »Jomfru Maria, eneste Jomfru der blev mig undt, eneste Selskab i Verden!«

Men saa rettede han sig i et Sæt bagover med Haanden mod Stolen - han kom ikke for at søge Selskab, men for at yde Selskab, - aa, men hvorledes - -?

»Josef Gmiir, naar du ikke bryder dig om at høre om det hinsidige Liv, jeg lover dig, hvad vil du saa?«

»Om det hinsidige Liv - ak ærværdige Fader, om blot du vil forklare mig det, der nu er omme. Derfor har jeg kaldt dig herop, saa vidt over Bræer og Gletscher.«

Pelsjægerens Dødningehoved stirrede under Tørklædet, Haanden klemte i det sorte Skind.

Præstens Blik mødte dirrende de mørke Øjne i Trærummets Skumring, hvor Istindens Skær laa som en Drive af Sne.

»Josef Gmiir, forklare dig Livet: hvorfor?«

»Ja, ja,« Øjnene aad sig i det isblaa Tusmørke ind i Præstens, »forklare mig Livet: hvorfor? hvorfor?«

Præstens Øjne gled sky mod den lille Skikkelse med det tilhyllede Hoved, der hugede sammen i Pelsen ved Sengestokken, saa vendte de tilbage til Pelsjægeren, endnu spejlende hende.

»Ja, ja,« den tandløse Mund gabede, »ærværdige Fader, det er just hende - hvorfor har jeg haft hende her hos mig i over femogfyrretyve Aar, over Menneskene, over Sneen?«

Præstens Hænder famlede frysende om Korset i den






raslende Kæde. »Josef Gmiir, du har - har vel - elsket hende - - din - Hustru?«

»Elsket? Hustru? ærværdige Fader, det er jo derfor, jeg spørger dig: Hvorfor har jeg skullettro, jeg elskede hende, naar hun intet kan hjælpe mig, og jeg er ene her paa Tinden nu i Døden som i min Ungdom, før jeg bar hende herop? Herre, jeg bar hendehalvvejsherop, over Bræer og Gletscher - jeg var ung, og hendes Brudekrans' Alperoser duftede, og jeg troede, jeg bar Livet med mig herop til Tinden i Luften. Og jeg har troet det, som hun, i over femogfyrretyve Aar, og vi har levet Øje til Øje paa Tinden i




Luften, over Menneskene, over Sneen, og nu - Herre, nu kan hun intet forklare mig, og jeg kender hende ikke, og jeg er ene.«

Præstens Fødder rørte sig i de tunge Sømsko, hans Øjne flakkede mod Vinduet, mod Snevæggen dér bag Ruden, dens Stjerners Tindren i Dagens røde Skær - nu skumrede det i Dalene - -

»Ærværdige Fader, saa maa du gaa. Mørket stiger fra Dalene nu, om lidt vil du ikke kunne finde ned.«

Præsten rejste sig; som i Drømme saa han de to Skikkelser, krøbne sammen i Skumringen.

»Ja, Venner - jeg véd jo ikke Hjælp -«

»Hjælp - Venner -« lo det kort, hostende fra Sengen.

Men Konen vendte for første Gang sit Ansigt mod ham, saa hvidt i Sneskæret, som beskinnedes det af en uset Verdens Lys.

»Skynd dig ned i Dalen Præst, og glem - du, som maa leve.« -

- Præsten vaklede ud over Dørtærskelen. Kulden styrtede ned over ham som en Isfos, Knæene tørnede sammen under Pelsen, Munden sprang aaben til et Smerteskrig.

Snetinderne rejste sig i Lyset, hvide, skuende. Himlen hang om dem, grønligklar. Mellem Bræernes Glasknuder tindrede Sneørkenen, milevidt.

Fjernt krydsedes Blink fra Gletschernes blinde Øjne. En Ørn roede hen over Jøklerne, svindende som en Prik. Og foran hans Fødder strakte sig hans Skiers Spor ud gennem det hvide - saa langt hans Syn rakte.




Faders Ansigt

MOD Aftenlyset gennem Tavleruden rundede sig Lægens Oldingehoved, med dunkle Haartotter ved Ørene. Sammensunken, med opskudte Skuldre og Hænderne paa Skøderne stirrede han ud i Aftenen mod Pløjemarkernes tilsneede Furer, der bugtede sig, lysende som Brændinger, mod Grøftegræssets vindduvende Kyst. Som et uroligt, skumplettet Hav vandrede Fure bag Fure ind mod den snestribede Landevej, helt ude fra det fjernes Dis. En Raages kæmpende Vinger ude over Muldhavets taageskjulte Øde.

»Livet - tal ikke til mig om Livet, - som jeg skulde sørge over at slippe fra dets Fattiggaard! Livet, hvad har det budt mig andet end Tidsler og Stene? Arbejdet? Ja, arbejdet har jeg, til Blodet sprang fra mine Neglerødder, og jeg vandt mig det tørre Brød, jeg kunde gnave her i min kolde Husmandsstue. Had har Livet budt mig, og Had har jeg budt det igen, dets knusende Uretfærdighed, dets øre Meningsløshed - for, naa, det vidste jeg jo hver Aften, jeg sad der ved Klapbordet med mit Brød og mit Vand og saa mod Horisontens Graa, og kun Musene gnavede uophørligt i mit Gulv, som vilde de hule endogsaa denne sidste Grund bort under mine Fødder, vidste, at havde min Næse været anderledes, da havde jeg nu i denne samme Time, hvor min Sjæl og mit Legeme knagfrøs af Ensomhedens Hunger og Skræk, siddet bænket blødt ved en knagende Arneild med Barnearme viklet om mine Skuldre og med en Mand knælende paa Tæppet ved mine Fødder med takkende og tilbedende Øjne i mine. Haa, om min Fader havde haft et andet Ansigt, eller jeg ikke havde arvet hans, men Moders!«

Lægen drejede langsomt Hovedet, gennem de hvælvede Brilleglas stirrede han mod de to sorte Øjne, der flammede






gennem Skumringen fra det hvide, storkæbede Ansigt - den aabne Mund og Hagens Kant mod Lagnets Lin - - Den store Haand steg truende mod Loftets lavtrugende Mørke:

»Ja, om i Undfangelsens Stund min Moders Ansigt var blevet paatrykt mig. - - Haa, de to Mennesker, de eneste, der har været mig gode, de eneste, hvis Øjne har set aabent paa mig i Kærlighed og ikke dulgt i Latter eller Medynk, de eneste Væsener paa Jorden, jeg har elsket og ikke frygtet eller hadet - naar jeg mindes, at Deres Skyld er det, at aldrig en Mand har set forlangende paa mig, at mit Legeme har krympet sig i søvnløse Nætters Sult, og min Sjæl skreget sig stum i Ensomhed, at al det Livets Begær og Kraft de aandede i mig i hin, deres Livsbegærs og Livskrafts højeste Stund, forsmaaet, ubrugt, aad sig indad, til jeg nu ligger her, opædt af Selvfortærelse til Døden - aa da, ja da er det, som skal Hadet endnu inden Døden rane endog dette mit Livs eneste Eje: Kærligheden til de to, der af al deres Vilje var mig saa meget mer, end Forældre kan være for Børn, og som al min Styrke elskede, saadan som man elsker dem, man




ene f aar Lov at elske - og da - aa Livet, dets knusende Uretfærdighed, dets øre Meningsløshed - -!«

Det mørke Hoved sank gispende bagover med halvaaben Mund, de store Hænder famlede frem for sig endnu en Gang i et Greb efter det, som aldrig kan tages, men kun skænkes.

Langsomt rokkede Lægens dukkede Skikkelse gennem Skumringen frem mod Sengen.

»Da Birgitte, da maa for din og dine Forældres Skyld det aabenbares, der hidtil var skjult for din og dine Forældres Skyld.«

I et Spring slog Øjnene op mod ham, som kaldtes de, ved et sidste Haab, end en sidste Gang tilbage fra Kaos' Rand.

Brillerne nikkede tungt mod hende, uafbrudt, mens Stemmen talte, lav, hæs:

»Birgitte, du Barn af min Elskede, som du har mistet dit Liv for din Faders Ansigt, mistede ogsaa jeg mit. Birgitte, du Barn af min Elskede, nu véd du det.«

Haanden løftede sig rystende, mager, med nedgledet Ærme mod det øde Lands hvide, vildsomme Brændinger.

»Denne Haand ejede din Moders, ejede og mistede den, lamslaaet af din Faders, Sejrherrens Haand. Birgitte, det Ansigt, der for dig som Kvinde blev Livets Tab, blev for ham som Mand selve Livets Eje. Sejrherre, sagde det Ansigt, Sejrherre over Kvinder og Liv, det Ansigt, der for dig blev til Mænds Angst eller Spot. Men ha - blev han end Sejrherre, og knuste han end mit Liv til Smuld under sin Hæl, og ejede han hende end straks, alle Dage og alle Nætter, med Hud og Haar, opslugende hende, hvis Øjefrynse jeg knap vovede at røre med min Læbe, jeg havde dog været den første, og den Stund, der for mig blev den levende Døds, den Stund, da jeg saa din ydmyge og dejlige Moders Skikkelse, ubedragelig, vakle under Byrden af dit ufødte Liv, den blev mig ogsaa Oprejsningens og Hævnens. Thi da rystedes hans Sejrherresind med Et, for første og sidste Gang, som mit




altid og stedse af en Tvivl og en Angst. Og jeg saa det, jeg saa det med jublende Glæde, som den jubler, der alt under Kistelaaget fornemmer Luften aande paa sig; trods din Moders Fortvivlelse og Taarer og Gru, jeg saa det med Fryd, thi jeg vidste, at dræbtes ikke den Tvivl og Angst, saa de aldrig formaaede at opstaa paany, da vilde jeg kunne hente hende til mit Hjem igen, og jeg drømte, jeg Daare, at jeg, en af Livets ængstelige, kunde slette Sejrherrens Billede af hendes Sjæl. Birgitte, Birgitte, jeg Forbryder, jeg jublede, jeg jublede, endda jeg saa for mig, i Livet, en Kærlighed, jeg end ikke havde mægtet at drømme - Birgitte, jeg jublede i Angst, i Haab, i Tvivl. Birgitte, aldrig glemte vi tre de Dage, da vort Liv stod inde for den højeste, den skjulte Ret. Og, Birgitte, den dømte, ubestikkelig,somden højeste Ret, thi da du omsider fødtes - - da døde jeg.«

Haanden skyggede hastigt op for Brillerne, slukkende deres blege Glans:

»Birgitte, angrer du nu, du bærer din Faders og ikke din Moders Ansigt?«

Øjnene stirrede mod ham, som i et Raab vidtopspilede, Hænderne klamrede sig, mandsstore, hvide om Lagenets Lin.

En Hulken skød op gennem det store, spændte Legeme, en Hulken som af et Barn, der skal nemme at græde for første Gang, eller som af en, der hulker og dog ikke har Taarer fler tilbage fra et Livs ustandselige Graad.

»Hagen, Onkel Hagen, den højeste Ret dømte, vi to gik til Grunde, at de to kunde leve. Hagen, Onkel Hagen, Livet, den højeste Ret, jeg takker for dets Dom.«




Alkestis

»BORIS.«

»Ja.«

Hun famlede over Sengetæppet frem mod hans Haand -

det krøb angst i hende, saa kold den alt var.

»Boris.« Stemmen bævede. »Jeg syntes, du vilde sige noget?«

»Jeg, Lisa? Nej.«

Hun spejdede ind i Skyggen. Hans Træk derinde under Forhænget, saa dunkle, som laa alt Gravens Mørke over ham. Sank han nu bort for hende, bort i det, bundløst?

»Boris,« hendes Hænder klamrede sig om hans - holde ham fast, ind igennem det og ud, paa den anden Side, »hvad, hvad siger du saa til Popens Ord?«

Hun lyttede uvilkaarlig ud mod Vognens næppe hørlige Knirken ad Steppevejen.

»Jo, Lisa, men -«

Nu lød Hjulenes Lyd ikke mere, kun nogle Regndryp hviskede mod Ruden.

Nu var hun ene med ham - og Døden. Nu maatte hun kæmpe ene, for at de to ikke skulde blive eet. Aah, det straalende Lys fra Hinsides, Lysvisheden, der havde fyldt hendes Hjerte fra Barn - det Lys maatte dog kunne naa ind til ham, ind over ham, den hun havde elsket højest, hørt mest sammen med af alle Mennesker, hernede i det evige Halvmørke - nu i alt Fald, nu da - -. Eller - skulde de aldrig mere ses?

»Men?« Angst spurgte hun ind i Mørket - det ene Ord, det onde blege Ord, det Ord, hun altid havde hadet.

»Lisaweta,« Øjnene stirrede ud imod hende. »Du ved - du ved, jeg aldrig har haft Mod eller Kraft til din Tro, din Forvisning om det Rige, og nu - og nu -«






»Nu, Boris?« Helt foroverbøjet spurgte hun.

»Og nu, din Præst - Lisa, det var de Ord: »Kun den bliver salig, som vil det, som har den Forlangen i sit Hjerte at se det Lys, ikke gode, ikke onde kan der tales om, thi hvad ved vi? Kun om den, der vil det, og den, der ikke vil.« Lisa, er det ogsaa din Tro?«

»Om det - Boris,« hendes Stemme brændte hed, »du ved - onde og gode, hvad er det? Ord - og hvad betyder de hinsides? Men vil, de som vil - fordi de ikke kan andet - -. Aah, Boris, vil, vil du?« Hun sank paa Knæ foran Sengen, hun stirrede ind i Mørket, ind mod Ansigtet, hans Ansigt, som stirrede imod hendes.

»Lisaweta.« Stemmen kom ud imod hende saa mødig. »Hvor kan du tro, jeg vil? Nu -, nu da Mørket, det jeg altid har længtes imod, er kommet, det fuldkomne, nu da jeg er paa Bunden af den Afgrund, jeg hulede mig Livet igennem? Lisa, jeg takker Livet for hver Dag, vi to har levet, fordi vi har levet dem sammen, men - mere, stærkere end her, ja evigt - nej, saa længes jeg kun mod, at vi skal sove sammen.«




»Nej, Boris! Nej!« Hun laa med Armene helt ind over Sengen, rakt imod ham, Stemmen blev skarp af Angst. »Du maa ville, du maa! Eller - skalvida skilles ad? Boris, du kan ikke mene det!«

»Lisa - ville, ville -.« Han strøg let det sorte, korte Haar bort fra hendes Pande. »Ville, det har jeg aldrig kunnet, og nu - ingen Fjeder i mig vil Liv.«

»Boris,« hun rykkede tilbage i et snappende Aandedrag, »du elsker mig ikke!«

»Lisa,« Øjnene gled saa stille mod hende, »du ved, fra den Dag, jeg saa dig, var jeg ikke andet end Kærlighed til dig - og Træthed, men,« Haanden tog pludselig fast om hendes, »du, som altid har haft den stærke Vilje, elskerdumig?«

»Omjeg -Boris, hvor kan du -?«

»Lisa,« Sengen knagede, den hvide Skikkelse satte sig vaklende over Ende derinde i Mørket, »da - da skal vi ikke skilles, for da - for da maaduville.«

Der gik et Stød igennem hende, kort. Hendes Knæ slog mod Bjørneskindet foran Sengen - saa laa hun ubevægelig med Albuen paa Dynen, med Øjnene spilede mod hans.

Kun Regndraabernes Strygen hen over Ruden og Vindsuset gennem Steppens eneste Træ, den gamle Fyr.

»Hvad mener -, hvad mener du?« hviskede hun kort.

»Lisaweta,« hans skælvende Arm kom om hendes Nakke, hun mærkede hans Aandepust mod sin Kind, »jeg - jeg kan ikke ville, og du - du kan ikke skilles fra mig - ja nu, da du maa, for de korte Aar, men for - Evigheden. Du i Lyset deroppe, jeg nede i Gravens Mørke, jeg - jeg vil ikke faa Fred, ikke Søvn, mit Livs Trang, og du i Lyset, ene, kan du det? Vil du det?«

»Boris« næsten lydløst, »hvad - hvad mener du?«

»Lisaweta, Alkestis - husker du vort Billede, vort Ungdomsbillede, som vi malede sammen i vor første Kærlighed,




den Gang - - husker du hun gik til Hades for Admetos, hendes Elskede - til Hades, til Skyggeriget.«

Hendes Hoved sank i hans Arme, som brudt.

Hans Skuldre skælvede for at holde det oppe, hans Aandedræt peb lavt, hastende og dog holdt igen - aah, om det slap op, inden - inden - om Mørket tog om ham, før - ja, det vide Vindsus derude gennem Steppens Træ - aande bort med det, svinde, fjernt ud i Mørket, naar - naar blot -

»Boris,« et Hulk, »hvis - hvis du vidste, hvor jeg har længtes mod det Lys fra Fødslen.«

»Lisaweta,« han sænkede Hovedet mod hendes, »som jeg - mod det Mørke.« Der jog et Ryk op igennem hende, i et Tag slog hun begge Arme om ham, stormende vildt som i deres Elskovs første Nat.

»Boris, med dig! Med dig! jeg vil det, Lyset, jeg kender det ikke mer, vil det ikke! Kun Mørket, kun en Gang til dig i Mørket!«

»Elskede,« et Kys famlede hen over hendes Ansigt, Stemmen glippede, »nu fik jeg Søvn.«




»Die Stadt der Lieder«

SPILLEDAASENS spidse Toner klimprede ud i Aftenmørket sine vemodige, sorgløse Valsemelodier.

Par efter Par hvirvlede i lange, hvide Gevandter og Bandolérsko, i Kalvekrøs og flagrende blaa Skødefrakker frem fra det lille Mahogniskrin over det indlagte Bord, ind i Glansen fra Kakkelovnsilden og bort i Skyggemørket i det lave Rum - stadig nye Par, hvide og blaa, som en Sommerfuglesværm, let og flygtig, Børn af Melodiernes Dage, da Hjertet aldrig havde Ret, da Hverdagene var trange som Bymuren, Festerne faa, og Tankerne aldrig maatte naa udover Biblens Tekst og Faders og Moders Vilje.

Sorgløst vemodigt dansede de der, en stakket Ungdommens Dans med den Elskede, gennem den røde Ild, ind i de lange, graa Skygger og forsvandt i Mørket, Par for Par.

Spilledaasen klimprede og klimprede, Staalkammens smaa Tænder blinkede og blinkede i Ildfunkerne, mod den roterende Valse.

Ida løftede Øjnene og saa hen mod Vinduets smaafeltede Lysning mellem de mørke Gardiner.

Der tegnede Grandtante Cordelias lille Hoved sig mod Skyhimlens Graa, Halsen løftede sig over Blondekraven, og Haanden hvilte paa de broderede Vinduespuder. Hun saa ud over Markedspladsens skumrede Vinterøde med Kvægbommene og Skurene. Kalkbrænderiets Skorsten steg sort ind i Himlen.

Spilledaasen klikkede et Øjeblik, de dansendes Fødder trippede, idet Modevalsen forskød sig - nu klimprede den næste Melodi frem, helt lig den første, sorgløst, vemodigt, en Valsemelodi, som alle Melodierne i den Kasse, alle Melodierne fra den Gang, fra Grandtante Cordelias Ungdom.






Og atter valsede Parrene frem og forbi, tæt omslyngede, gennem Ildskæret ind i Mørket og bort.

»Nu spiller den »Die Stadt der Lieder«.« Grandtante Cordelia vendte Hovedet lidt og løftede det.

Stemmen lysnede, saa lykkelig og saa øm, som ellers kun, naar hun bad Salmer.

Men Ida vidste det, at den Melodis Navn bad Grandtante som en Salme. Selv kunde hun ikke skelne den fra de andre Valse.

Og Melodien klimprede videre, valsende af sorgløs Vemod, bristende af stakket Livsfryd, og Grandtantes Hoved derhenne lyttede.

Og Ida syntes, at af alle Parrene var der kun et eneste, der nu dansede - en ung blond, maanehvid Kvinde med opsat Haar, højt Livbælte og Korsbaandssko, og en midjeslank Herre, bleg, sortkrøllet, med højt Halsbind. Grandtante Cordelia og den unge Officer Theobald Cronie, han,




hvis Portræt-Medaljon hang derhenne, som drog til Ostindien og aldrig kom igen, men oparbejdede et stort Handelshus derovre, som hans Søn med en indfødt Kvinde nu bestyrede, mens han selv forlængst sov i sin Grav under Palmer paa Kalkutta Kirkegaard ved Huglis Bred.

Men Sjalet, som hang derhenne over Væggen, bag den lyreryggede Stol med Safiansbetrækket, det var kommet en Gang som Gave til Grandtante, det kosteligste Sjal, noget Menneske havde set her i Staden ved den jyske Fjord, vævet af Silke og Guld og Sølv i Sole, Laurbærkranse og Paradisfugle.

Nu da et Stykke Kul skred i Ovnen, glimtede dets Guld og Perler frem, bladgyldent og taareklart, som havde det ikke, trods alle Slægtningenes Bønner, hængt fremme der og blegnet i de utallige Somres Sol. »Alt skal I have og eje efter mig en Gang, snart, det lidet, der er mit her paa Jorden,« sagde Grandtante, »men i dette Sjal skal ikke en Aften en ung Kvinde træde sin Bryllupsvals. I det Sjal skal I hylle mig i min. Kiste.«

Melodien sitrede, det unge Par skælvede, midt ude i Ilden et Øjeblik; Spilledaasen snurrede ud og tav, som lukkedes en Kiste. Det unge Par var forsvundet i Mørket.

Grandtante Cordelia sad endnu lidt, lyttende. Saa gled hendes Haand, der havde holdt om Stolens Arm, ned i hendes Skød og fandt ind i den anden. Øjnene søgte atter ud mod Markedspladsen, hvor Bommene og Skurene var dukket bort. En svag Vognmilen fra Provinsgaden naaede her over.

»Ja, Ida,« nikkede hun, »Die Stadt der Lieder« - det Aar derovre i Hovedstaden - jeg var paa elleve Baller og ni Koncerter. Den spiller man jo altid, lille Ida, i den store By - die Stadt der Lieder.«

»Altid, Grandtante?«

»Ja, det Aar, lille Ida.«




»Men, Grandtante - siden?«

»Siden - ja,« Grandtantes Skulder rørte sig. »Ja, nu har jeg jo Kassen der med alle Melodierne i.«

Idas Hænder tog varligt om Skrinet - die Stadt der Lieder, gemtes den derinde?

Hun aandede Stuens fra Barndommens saa kendte, uforgængelige Duft af det eksotiske Sjal. I Vintermørket dirrede et sidste Ekko af alle de lystige, sørgmodige Valse, glimtede som i en Guirlande de henvalsende og forsvindende Par. Kullene brændte.

»Grandtante,« hviskede Ida med eet, »alle Mennesker, hvor bliver de dog af til sidst? Bliver de borte i Mørket?«

»Men Barn dog, nej!« Grandtante Cordelias Stemme lyste, hun vendte atter Ansigtet om mod hende. »Hvor kan du dog spørge? Om de bliver borte? Nej - træk Daasen op igen og lad den spille for dig om alle Sanges Hjem - om die Stadt der Lieder.«




Den gamle Jord

»ER I saa beredt, Folk?«

Den unge Politiofficers Øjne mønstrede de mutte Ansigter under Hjelmene.

Det regnede blegt i Skumringen, og Murenes Fugtighed slog ud i store Skjolder. Skyerne trak deroppe over de svimmelhøje Skorstene og Tagenes Virvar, hvor Kvistenes sorte Ruder gabede ind i Skymulmet.

Semen Petrovitsch saa vist paa de seks kæmpehøje Mænd, der i deres sorte Uniformer og med de vældige Hænder i Læderbælterne som Stenblokke stod der ved Trappestenen.

Længere henne ragede en enkelt Politihjelrn op af Kælderhalsen, Korporalens, der medsineseks skulde gaa op ad Bagtrappen.

14 Mand var de ialt, og de deroppe højest otte - om de virkelig alle var løbne i Saksen.

»Er De nu vis paa, at deallegik derind,« spurgte han dæmpet den højeste af Betjentene.

Hjelmen nikkede trægt: »Hver evige een.«

Semen saa op ad Huset. Vinduerne blinkede revnede, ituslagne, Række over Række i den sorte Mur. Hvide Draaber perlede af det tykke Smuds, som svedte Huset Fuselsved. Dets Aande af Menneske- og Rotteskarn, af raadne Brædder og Kloak slog ud over Strædet. Røgen fra Fabriksskorstenen i Husrækken bag hans Ryg sejlede ned over Taget ned forbi Ruderne, Sky efter Sky.

»At de skulle have vovet sig herind ved højlys Dag hele Savischna-Banden -! Hm!« Han nikkede grundende hen for sig. »Hvad i Alverden - - desto værre bliver Kampen. Kom saa Folk!«




Semen traadte op ad den slimede Stentrappe og aabnede prøvende Døren.

Han holdt Vejret i den Pest af Klude og Væggetøj, de ravede sig op igennem mellem Væggens hule Saar. Lyset fra Vinduerne dæmrede gennem Smudset ned over de stigende Hjelme og Vaabenremme. Folkene bag ved stønnede som forgiftede. Handskehænderne famlede i Blinde om Tovet.

Saadan var altsaa hans Gerning, straks nu, han første Gang var ude i den!

Han strøg hastigt i Mørket med Armen hen over Ansigtet - aah, Duften af Katias Haar! Han saa det endnu lyse der over Ærmet, skært som Guldspind, som da hun i Morges i sin hvide Kniplingsnatkjole i bange Ømhed trykkede sig mod det.

Var han den samme, han, der nu krøb herop gennem denne Skorsten paa Rotte - nej paa Menneskejagt, og han, som for blot faa Timer siden vuggede hende i sine Arme foran Altandørens Solskin - mens han spøgede med hendes bønlige Angst.

Han rakte Haanden op og fik fat i en ny Tovstump.

Aah, jo, men Litejnij Prospektet var ikke det samme som Roshdestvenskij -.

»Her er det,« mumlede Betjenten nede bag ham, og nu stod de stuvet tæt Skulder ved Skulder paa Afsatsen udenfor Døren.

Som en Gravsten sad den inde i sin Ramme, taaget belyst af Vinduet over deres Hoveder.

De trak Vejret kort som i et sidste Tag. Regnen pylrede gennem Tagrenden derude. De store Gaders Larm hinsides Ligovo kogte dumpt herind.

Og der bag denne Dør skulde den altsaa være forsamlet, Savinaschna-Banden, Mordbrænderbanden, Politiet nu forgæves havde jaget i henved to Aar - og de,deskulde fange den - -




»Luk op i Kejserens Navn!« Semens Stav drønede i Døren.

De klemte sig sammen med Hænderne i et Greb om Livbælterne, dukkede, som rørte Stenen alt paa sig.

Ja, en Ligsten lignede den Dør, men overhvisGrav skulde den falde?

Men lydløst i samme Øjeblik gik Døren op. Det graa Lys derinde fra slog dem i Øjnene; en høj mager Skikkelse stod i Døraabningen som en Røgsøjle.

»Hys, vi ved, hvem I er. Vi har ventet jer. Kom kun ind, vi skal være jeres om et Øjeblik, naar blot -«

De kom alle ind i Stuen. De vidste ikke selv hvordan, bestandig dukkede, som i Forventning om Stenen, om et pludseligt Brag, et Glimt, et Skud, Kamp -

Men de stod der ubevægelige, med Kraften ladet i de vældige Lemmer, og saa sig missende om.

Den høje magre Skikkelse, der havde modtaget dem, stod midt i Stuen under Loftsbjælken. Det var ham, Daniel Filopovitsch, »Kvæleren« med den lange Hals ovenud af Kraven, med det struttende Haar, med de hængende Lodder af Hænder. »Tys, vi følger jer godvilligt, I kan jo se, at vi har ladet jer komme ind, ogsaa dem der.« Han pegede.

Og der pludselig i den anden Dør ud til Bagtrappen stod Kammeraterne, Skulder ved Skulder under Hjelmene med Hænderne i Bælterne, med Kraften spændt i Øjne og Ryg som de selv, dukkede i Forventning.

»Tys!« Den lange Daniel løftede Haanden. »Nu har vi jo givet os. Jo, vi er her allesammen. I kan tage hele Banden med jer i eet Snup - ja, om blot ti smaa Minutter, men saa længe maa I se at dy jer! Hr. Officer, vil De kigge herind?«

Seinen Petrovitsch traadte uvilkaarligt et Skridt frem, men standsede saa i eet Ryk med Hænderne om Pistolerne. Hans Øjne spilede sig vidt op: »Jamen, hvad Pokker - hvad skal det sige -?«

»Kom kun.« »Kvæleren« hviskede tyssende. »De andre






vil vi ikke have herind, men Dem er vi jo nødt til at vise ham - for at han kan faa Tid til at dø.«

Han aabnede Døren, og Semen Petrovitsch saa derinde hele Savinaschna-Banden, Hoved trængt ved Hoved i det graanende Skær, bøjet over en Seng, hele den Bande, der som en Ildsvaade, en Pest, havde hærget Hovedstaden og Omegnen, ranet, skændet, myrdet, der op imod to Aar knap havde undt nogen levende Sjæl een rolig Søvn, som Politiet havde jaget med hver Mand og hver Sene, anspændt, Nat og Dag, for hvis Paagribelse der var udlovet en Formue og opsendt Bønner i alle Skt. Petersburgs Kirker.

»Men -« Hans Hænder for uvilkaarligt i Vejret. »Tys!« Den lange greb dem i et Skruetag. »Ikke et Ord, eller -




hverken I eller vi slipper levende fra det! Og husk: Ellers følger vi jer godvilligt. Der er Marfa Savischna, hun kan fortælle jer det.«

En mager, knokkelstærk Kvinde rejste sig i Klyngen og saa hen mod Semen.

Marfa, Bandens Fører!

Han jog sammen, som ved et Ulveglam. Der stod hun, lige foran ham, ret op og ned, med de knoklede Arme løst hængende og de skinnende graa Øjne i hans, under Haartjavset.

»Ja, tak I ham, at nu har I os!« Jo, jo, jeg ser dem alle derinde. Jo, I skal slippe uden en Skramme, kryb bare ikke sammen! Menkunhvis I sværger, ikke at røre os, før han er færdig.«

Hun vendte sig og pegede mod Sengen.

Nu saa Semen Petrovitsch pludselig et Hoved derhenne, hvilende ubevægeligt, langt tilbage i Puderne, Hovedet, de alle dukkede sig sammen over, ej engang ænsende ham og hans.

»Men - -«

»Han - det er Franzis Israel - og han er ved at dø. I kan vel unde ham det - naar I faar os andre bagefter.«

- Semen Petrovitsch sad paa Sengekanten og stirrede, som fastgroet.

Banden flokkede sig stumt bag ved ham og omkring Sengen med Øjnene stift paa den døende der i de grove, graa Lagner.

Semen løftede Haanden og vinkede tyssende ad sine Betjente, der gloende, med blussende Ansigter under Hjelmene, pressede sig sammen i Døren, ubegribende, med Kraften til Halsen, til de halvblottede Tænder, med Fingrene spændte om Pistolerne.

Marfa drejede Høgeansigtet mod dem paa den nøgne Hals, Haartjavserne slog hende om Pandens Furer.




»I kan vel nære jer de ti Minutter - saa kan I faa os, gratis.«

Franzis Israel, Revolutionsdigteren, den tilbedte og forfulgte, jaget som en Hund, læst af sine Forfølgere som selve Biblen, i Andagt og Gru, døende her foran ham, mellem disse Mennesker - -

Semen Petrovitsch saa sig om, forvildet, som i onde Drømme.

Men Ansigt ved Ansigt stod de der, hele Banden, Mænd og Kvinder, hvis Navne nu i to Aar havde siddet som et Spring af Rædsel i Blodet paa hver Voksen og Barn, dem, han Nat og Dag havde grundet og pønset paa at gribe og slaa ned - Ansigt ved Ansigt stod de der, ubevægelige, og han sad her ubevægelig midt iblandt dem, mellem disse hulkindede Ansigter med deres stirrende Øjne, med deres Urskov af Haar, sad her ved Franzis Israels Dødsleje.

Franzis Israel, du, hvis blotte Navn er Taarer, du, i hvem dette Riges aartusindlange Graad, nej, al den gamle Jords, har hulket sig ud, du Lam, der bar Alverdens Synd og joges ud i Ørkenen at sone Folkets, ja, alle Folkeslags - -. Franzis Israel, du velsignede og forbandede, forbandet selv af dem, du velsignede, du Sandhed, alle ved, men ingen tør annamme, du Verdens Opløser og Frelser - Franzis Israel, du min, som hver levendes hemmelige Helt - og Dommer, du her - her! Og døende mellem disse!

»Han vidste ingenting orn os,« mumlede Marfa. Hun stod og spændte med de mægtige Knokkelhænder om Sengens Fodstykke. » - Jeg mener, hvad vi bedrev. Han har levet hos os de to sidste Aar; han lavede sine Viser og Flyveskrifter hos os. Han troede, vi var Revolutionære. Han var nem at narre, Franzis Israel.«

Semen gøs i Skuldrene. Franzis Israel i to Aar her - du, den nye Jords Messias!

»Naa, ja, hva',« knurrede Marfa haant. »Han passede vel




bedst hos os, endda. Hvad havde I gjort, om han var kommet til jer?«

Seinen Petrovitsch bøjede sit Hoved. Hun havde Ret - hvad havde de gjort, Samfundet, om han var kommet til dem - den hemmeligt elskede, Sandheden? Dræbt ham - fordi demaatte- som de dræbte hans Røst i sig selv, om de vilde leve, de, den gamle Jords Børn - -

»Her har han haft det godt, saa godt, som vi kunde gi' ham det, men - vi vilde jo da nødigt, at han skulde vide, hvad vi - naa ja, hvad vi er -. Han troede, vi var Revolutionære. Han - han var nem at narre, Franzis Israel.« Hendes Haand strøg og strøg over Sengens Fodstykke, hendes Røst var gledet ned i Struben, hæs, hviskende, men Øjnene stirrede paa Ansigtet der.

Semen saa op paa hende. Hun rørte sig ikke, stirrede kun. Og han slog sine Øjne ned.

Denne 50-aarige Kvinde, med Hundreder af Elskere bag sig, rned Snese af Menneskers Blod paa sine Hænder, Børns som gamles, Mordbrændersken, hun elskede ham, der laa, elskede, som de alle elskede ham-som det tabte Jeg. Eller -ikkesom de alle - nej, uden Frygt - og i Gerning!

Han bøjede sig over den døende.

Det allersidste Dagsskær stjal sig over den rene Pande i det tynde, alt nu i Tyverne graanede Haar, over de lukte, blaaaarede Øjenlaag, den krumme Næse og Mundens fjerne Smil. Aandedrættet kom svagt, i Blaf, i Blære over Mundens Smil. Hænderne hvilte lange, gule paa hinanden, i Tæppet, i pludselige Ryk og atter i stiv Hvile.

De Hænder, der havde kastet den Ild ud, der aldrig kunde slukkes, der vilde brænde, trods alle Have, alle Mure, til den gamle Jord var fortæret som et vissent Blad, og en ny grønnedes - til alle de var fortærede, som nu befolkede den, til den sidste, ja, til Barnets i Katias Skød.

»Vi er alle kommen herhen.« Marfas Blik fløj rundt i




Kredsen, rapt, som havde det ikke et Øjeblik at spilde, og vendte atter hjem til den døende, »for at se ham endnu en Gang. Jeg gav dem frit Lov til at blive borte, som vilde.Viforraader ikke hinanden. Men de kom allesammen - jo, ved højlys Dag, Hr. Officer! Vi vidste hvad der ventede os, men -« Hun nikkede kort. »NaarHangaar derhen, tør vi ogsaa; han vil være der og tage imod os, trods vi narrede ham - og der skal han nok faa os frikendt - takket være jer.«

Semen bøjede sig pludselig frem, men lettedes i det samme til Side, sorn for Taget af en Kran. Marfa kastede sig frem paa hans Plads ud over Sengen. Et Ryk jog igennem hele den døendes Skikkelse under Lagnet. Hovedet gled lidt bagover i Puden. Han slog begge Øjne op og smilte højt som mod et Lys. Hagen sank ned mod Halsen i en kort Gurglen. Saa gled Ansigtet træt ned til Siden, stadig i sit fjerne Smil.

Marfas Skuldre rykkede og rykkede, hendes store Hænder klamrede sig om Sengens Fjæl, men ikke een Lyd kom over hendes Læber. Og hun vovede ikke at røre ham. Selv nu i Døden.

De andre ludede sig fremad, deres Hænder gik og gik, med Huen foran Brystet. Deres Munde stod aabne, Øjnene hang over den Døde.

Kun Regnens Pylren gennem Tagrenden, det dumpe Kog af Byen bag Ligovo, en Rottes Galop ned ad Trapperne, og Væggetøjets Puslen.

Semen Petrovitsch stirrede sammensunket.DisseSkikkelser der, omdetteDødsleje, var det ikke det sidste af den gamle Jords Optog?

Han hørte pludselig Betjentenes tykke Aandedræt, som Buldogges, og saa alle de lurvede Hoveder brat rejse sig. Og Marfas højest blandt dem alle. Som Ulves.

Nej, nej, den gamle Jagt stod endnu paa - men




hvorlænge? Marfa traadte frem foran Sengen rned den Døde. Hun rakte de knoklede Haandledde frem. »Naa, ja, saa tag os da. Nu døde han i sin Tro. Og lad os saa blot f aa en Ende paa det hele.«




Den sidste Rose

DE øverste Vinduesfelter skinnede som Guldruder. Parkens Pyramidepopler mørknede lig Skygger - -

De graa Hoveder dæmrede gennem Mørket, ludede mod de kniplingskransede Hænder.

Jytte Krummediges Broderdatter spillede. Med den nøgne Hals bøjet, med de hvide Arme udstrakt og Hænderne legende over Flyglets Taster. Midjens Skærf svævede luftigt.

Ubevægelige, som spindelvævsgraa Høstblomster, hvilte Klosterdamerne under de alenhøje Anebilleder. En Staalhandske eller et Ærmes Hvidhed lyste over deres Hoveder. Som i Blund sad de der, de sidste golde Bærere af Navne: Glemte Aarhundreders sidste Aandedræt. Aftenhimlens Guld smilte længselsfuldt i de øverste Ruder. Dens Skær legede om den unge Kvinde, der spillede, hvid som en Sommerfugl i sine Kniplinger.

Tonerne sang i Riddersalens Mørke, sang som fra Guldruderne deroppe.

Jytte Krummedige smilte -hendesBroderdatter var det, der spillede, hendes tyve Aar yngre Broders Datter fra Slægtens Gaard paa Falster.

Jytte Krummediges Øjne vandrede gennem Skyggerne over de saa kendte Ansigter, kendte gennem Aars Samliv, her bag Klosterets Mure mellem Skovene og Aaen, kendte fra en Gang derude, over en Menneskealder tilbage.

Alle de, Døtre fra grønne Godser, hvad ejede nu deres Slægt af Danmarks Jord?

Gravstrimlen derovre paa Kirkegaarden under Skoven.

Ene hendes Stamme - og dog - -

Jytte Krummediges Fingre kneb om Lommetørklædet.




Cæcilie der, hun var jo eneste Barn, den sidste af de Tusinde, der havde baaret Krummedigernes Navn.

Om hun, som hun selv, som de alle her i dette Kloster -

Cæcilie drejede sig paa Taburetten. Hun saa smilende ned for sig med Hænderne paa Tangenterne. Solguldet skinnede om hendes Arme og Bryst.

Det rørte sig imellem de gamle Damer, af stive Lemmer og raslende Kjoler.

Jytte Krummedige huskede fra Efteraarsnætterne Suset i Aaens Sivskove, den vinterlige Hvisken: Godnat! Godnat!

Hun blev siddende og saa paa Cæcilie, der stod rødmende inde imellem de gamle, bøjede, der flokkedes for at takke.

Stemmerne aandede, barnespæde, hemmelighedsfulde.

»Saadan dejlig Musik, den unge Frøken kunde rigtignok tro, det var sjældent, de hørte Musik herude, saa ensomt de levede. Ja, velsignet stille var her jo, men undertiden - Frøkenen kunde jo nok tænke sig -. Langt var der jo til Viborg. Og til Hovedstaden kom de jo nu aldrig mere. De var gamle, og alle var jo døde.«

Jytte Krummedige stirrede paa Cæcilie - hvor hendes Øjne gemte sig bly, hvor hendes Barm sitrede blidt.

Hun huskede en skær hvid Blomst, hun en Aften i September fandt i Skoven, imellem visne Straa. Saa skinnende hvid i Mørket, hvor Blæsten isnede, og der lugtede dødeligt af Løvets Bitterhed - Løvets Mumlen med Mulden -

Derhenne mod Gitterruden trængtes Slyngrosernes blanktvaade Blade ude fra Muren. Midt imellem dem, rejst paa en Stængel, som en Fugl paa sine Vinger, en eneste Rose, hvid gennem Skumringen.

Jytte Krummedige rejste sig. Hun gik hen over Tavlegulvet og pressede sin Haand imod Vinduet. Det sukkede gennem Karmen.

Hun dukkede sin Haand ind i det tornede Krat - dernede






saa hun, mellem Pyramidepoplerne, det høstlige Land om Aadalen og de fjerne Bakker, dækt af Skove, under Nattens optrækkende Skyer.

Hun brød Stilken og drog Rosen ind. Dens søde, sildige Duft sivede om hende.

Hun saa ned i Rosens opadvendte, ømme Smil.

En Gang, en Gang, dahunvar den sidste Kvinde af Krummedigerne, da Slægten drømte i hendes Blod, Fortiden aarhundredlang, Fremtiden - Lykkens som ingen før -.

Hun gik over Gulvet i sin stive Silkekjole. Hendes Albue trængte Frk. Schimmelsteins puklede Skikkelse ind mod Muren.




Hun fæstede, uden at løfte Øjnene, Rosen paa Cæcilies Bryst.

Et Par Regndraaber faldt paa den unge mælkegyldne Barm. Den fjedrede sammen i Kuldegys.

»Nej, Faster, hvorerdu sød imod mig!«

Cæcilies Hænder greb blødt om Fasterens Kinder.

»Hvorfor takker du mig?« Jytte Krummedige saa hen for sig. Stemmen kom som i et fjernt Minde. »Den er jo ikke til dig, den er jo til mig selv.«




Hjemkomst

I HALVTREDSINDSTYVE Aar havde hun nu siddet i den store Armstol med Øreklapperne, lyttet til Poplernes evindelige Raslen og stirret fra sin Rude.

Havet vandrede lige mod den.

Hun sad bag Geraniers og Gyldenlaks Flor, høj og svær i sin sorte Kjole, med Haanden paa Stokken. Dobbelthagen foldede sig over Brystsløjfen. Haaret skinnede kulsort om Panden. Tunge som Draaber stirrede Øjnene under de tykke Bryn.

Fjerne Sejlere dukkede op, belystes af Solen og gled hen. Kulrøg stod langt over Himlen fra Dampere, og Maagerne svirrede...

Solen straalede som en Vifte i Horisonten, Fiskerbaadene gyngede henover. Konerne ventede med blæsende Skørter paa Molen.

Præstens bøjede Skikkelse listede hjem langs Poplerne med Paraplyen paa Ryggen.

Himlen blegnede over det tomme Hav. Sandet graanede under Skummet... - Hurtige Trin lød paa Stentrappen, og Klinken klirrede.

»Godaften, Mor.« Lodsoldermanden stod under Bjælkeloftet, lille og stram, med det hvide Haar. Han holdt Uniformshuen ærbødigt i Haanden. Hun vendte ham stadig Ryggen, med det hvide Sjal, nikkede kun og stirrede ufravendt derud, hvor Nymaanen svævede sølvskær. Anedes der ikke Master fjernest derude i det gyngende Hvide?

Svigerdatteren kom ind, lang og bøjet, med Hænderne under Forklædet og de lyse Øjne mod Manden, der stod bag Moderens Stol.

»Godaften, Jørgen,« hviskede hun halvhøjt.




Han truttede Læberne til en Hilsen. Hans rødrandede Øjne stirrede mod det blege Hav under Maanen. Kulden slørede Ruderne.

»Mor.« Han rømmede sig tøvende. »Mor, skal vi ikke spise?«

Hun nikkede fjernt fra, famlede med Haanden langs Armlænet og kom op i en Stønnen, fik Tag om Stokken og Sønnens Arm, og stred, tung og svær, hen over det skurede Gulv. Hendes brune Øjne stirrede langt hen for sig.

»Ingen Efterretning, Jørgen?«

»Ingen Efterretning, Mor.«

Svigerdatteren stod lidt. Nu saas kun den blege Maane. Saa slog Signaltaarnet sit grønne Lys op i Rudens Dis. Hun sank endnu lidt rundere i Skuldrene og tøflede efter de andre.

Børnene kom tumlende ind over det høje Dørtrin fra Spisestuens Lampeskær paa det gamle, mørkebrune Mahognibord og Stolene. Deres hvidgule Haar strittede, de graastrømpede Ben stampede.

»Mor! Mor!« Stemmerne raabte hæse.

»Hys!« Hun løftede den ru Haand. »Hys! Husk paa Farmoder - forstyr hende ikke.«

Børnene standsede brat. Pigens Øjne rundede sig stive gennem Ruderne mod Molelygtens Dirren. Drengens Strømpefod krummede sig tværs over Dørtrinnet. Hans lyslurvede Hoved hang.

Det gamle Ur derhenne fik Lyd gennem Poplernes regntætte Raslen.

Klokkebøjen lallede umælende.

Farmoder var segnet ned i Stolen i en tung Stønnen. Faders hvide Hoved vendte sig mod dem.

»Kom saa og spis, Børn.«

Og de listede ind efter Moderen, stumme.

Havet gik nu sort mod de gardinløse Ruder. Fjerne




Lanterner glinsede derude. Et Stjerneskud bøjede sig over Havet og sank.

Farmoder sukkede.

I Heden ude bag Lejets Huse stod Kirken, enlig som en Bautasten i Ødet.

Lejet laa paa en Tange mellem Havet og Fjorden, og Stormen gik med Byger og med Skyer over Heden, sank over Kirken og Kirkegaarden med Tonen gennem Glamhuller og Ruder og med Flyvesandets Drys langs Flisegulv og Stolestader.

Ude bag Ruderne gik Klitrækken, Langsandene, deres stejle, sorte Gang langs Himlen, marehalmsraslende, Bjergfyrbuske, fra Vand til Vand. Lejets Kvæg drev brølende under Skrænterne, og de bundne Gæs kægede i Lyngen.

I den Kirke var Malene Hansteen blevet viet hin Dag de halvtredsindstyve Aar tilbage, hun som alle Lejets Brude. En solblaa Dag havde det været, med bygestænkt Himmel, med isnende Regnpisk og flammende Solskin over fjerne, marehalmsblaa eller agerkaalsgule Strandstrimer. Maageskyggerne havde svirret over dem, over hende og Heile, der sad Haand i Haand, og langs det lange Vognfølge, der bugtede sig ad Sandstierne. Musikanternes Horn havde lynet af Sol og Regn og glammet ud gennem Blæsten.

Og hun havde dirret midt i Solen og Skyggerne, med Heiles Haand i sin og ment, at i dette blinkende Nu fæstnedes hendes Liv og Landet. Og inde i Kirken havde hun staaet for Alteret ved hans Side under Bjælkernes Kranse af Klitroser og Bjergfyr, mærket Blæstens Kys paa sin Kind og Sandets Knasen under sit Knæ. I Sand og Blæst var hun født og skulde hun leve. Hun havde hørt Slægtens salmesyngende Røster, ru af Hav og Storm, og set Præstens solskoldede Ansigt, hendes Barndoms »Guds Aasyn«, og mærket hans Ring, da han trykkede hendes og Heiles Hænder sammen. - - -




Men saa den Aften paa Molen, da Himlen tømte sig i Havet som Sandposer, da hun kæmpede og gled paa de bølgeglatte Sten, for hulkende endnu en Gang at skimte Skibet derude, dets Stejlen under Sejlene op i Skyerne og Vandene - Afskedsaftenen Fjerdingaaret efter Brylluppet under Lanternetaarnets skumdrivende Mur. - -

Dagene, der gik under stille Nynnen over Barnetøjet, som skulde sys rede, under henrykt Stirren rundt i de lyse, lavloftede Stuer, der var deres, her i den gamle Lodsoldermands Gaard, i Faderens Gaard bag de søglitrende Ruder og de kogende Popler, hvor hun havde tumlet orn som lille og vanket i sin Ungpigedrøm, i Drøm tilsidst om ham, hvis Barn nu gjorde hendes Hjerte trangt og saligt som aldrig før - aldrig, selv i den videste Drøm der i Vindueskarmen med Geranierne og Havets uudtømmelige Horisont.

Heile Heilesen, nu var han hendes, den vanskelige Heile, med de smaa urolige Øjne, med det stumme, stride Sind, Heile, som dengang, som tiaars Dreng, var rømt til Søs i sin Faders Jolle og først fandtes ovre under Sejerø, halvdød af Sult og Kulde, men bidende fra sig med Negle og Tænder uden en Lyd, som en Grævling: Hvor turde de vove at standse ham? Han skulde jo ud med rejsende Skumtoppe, ud hvor Hav og Himmel gik i et.

Heile, hun havde fulgtes med ad de sandede Stier gennem Faaretøjerne og Hugormene, til og fra Skole og Kirke, med nedslagne Øjne og med de nøgne Fødders varsomme Fjed i Porsekrattet - Heile, hun havde elsket, fra hun saa ham første Gang med de flakkende Øjne under Haardusken i den lave Pande, med Næverne begravet i Bukselommerne, bred som en Bul paa de sorthaarede, svære Ben. Heile, hun havde listet fra de andre til sig, ved Nik og Smil, ved Lydighed og Trods, ved sit svage Legemes Smygen af Hugorm og Bølge. Heile, - hun lukkede Øjnene og drog Vejret saa tungt. Heile i hans første bratte Rus af Elskov over hende,




som Stormen over Havet og Landet ... Hun hørte hans Hvæsen om sig i Mørket, som Latter og Graad, som Trusler og Kærtegn - som Bølger i Uvejrs Nætter. Hun dukkede sig, hun dirrede som Barnet, som Løvet, halvt Strandens, halvt Himmelvejrets, halvt Livets, halvt Dødens ... til hun vaagnede i et Sejrens Smil i det milde Solskins Dirren af Vand og Sand, i deres Brudekammer.

Ja, her under hendes fædrenes Tags Bjælker skulde hun eje ham, hun ene, naar han omsider vendte hjem fra sin Havfart, vendte hjem som hendes Faders, Lodsoldermandens Hjælper og Afløser.

Thi først da han - efter en Maaneds forbitrede Fravær og skælvende Tilbagekomst-havde lovet hende, at dette Togt, han nu efter Brylluppet drog paa, skulde blive hans sidste Udfærd, og fra nu af vilde han nøjes med denne Kyst, naaede Malene, hvad hun vilde og maatte, om hun turde give sig ham og sig selv for evigt i Vold.

Hun smilte og rørte stolt sin Fod. Heile, du som svor, som bad og tilsidst hulkede saa trangbrystet for dine Farter, som vilde jeg tage Luften fra dig, skønner du nu min Elskov, at jeg maatte sikre den saa fast?

Og se, Havets Leg driver jo over vore Lofter og Møbler, vi ejer jo Havet selv, i vore Ruder, som jeg dig i denne Stue!

Umættelige Heile, i mig skal du finde vildere Dybder, videre Horisont end i Havet! Kom nu kun hjem igen! Du skal ikke mere se mig ræd som et Barn! Som Strandens Dønning skal jeg suge dig, lænket til vort Hjemlands Kyst!

Brevene, som kom derude fra, fra fjerne Havne med fremmede Frimærker, Brevene, som hun læste til deres forhakkede Bogstaver, deres dumpe knurrende Ord med Havets evige Graad bagved, stod hende for Øjnene, Linje for Linje, i de længselsfulde Nætter, og som gemtes et for et, svøbt i hendes Brudelinned i Dragkisten derhenne, Moders og Mormoders Udstyrskiste, hvorderesgustne Breve fra andre




fjerne Have, gustne Breve, slumrede ideressaa tyndslidte Lin, - til hun svøbte det sidste Brev i sin Brudesærk, og den store Tomhed begyndte ...

Den store Tomhed, hvori hun nu havde levet i de halvtredsindstyve Aar, den store Tomhed, hvor alt var Mørke, alt var Døvhed, hvor ene Strikkepindene klirrede, og Vandet og Poplerne summede, hvor hendes Forældre, hendes Barn, hendes Venner hverken hørtes eller saas, hvor hun ene sad og ventede.

Skibene kom og gik over Havene, Poplerne grønnedes og bulnedes. Sneen stirrede paa hende fra hendes Rude, og Viberne skreg paany i den blaa Strandstrime...

Barnet klynkede ikke mere om Nætterne og vissedes til Ro af Bedstemor. Det strunkede hen derude med Papirhjelm og Træsabel. Fader listede ikke længer krumrygget ud til Signalmasten og stod der og skuede dukket til Havs med Fødderne bundne til Stenene, Moder gik ikke tungt over Gulvet, med Drengen i sine Hæle, som den evige Pligt. Sand og Blæst føg over deres endrægtige Grave oppe ved den enlige Kirke.

Den nye Lodsoldermand, Fætteren fra Lejet ved Fjorden, promenerede forbi med Kikkert og Kasket. Drengen travede ved hans Haand, pegede ud og spurgte.

Hun sad her bag den samme Rude, hvortil hun var kravlet op som lille og havde mødt Havet.

Hun havde altid Blomster paa sit Bord og i sin Vindueskarm, Lejets haarde, farvestærke Blomster fra Heden eller fra de smaa Haver, plukket af Børn og unge Piger og bragt hende under Taarer i Ærbødighed. Smaa Gaver af Rav eller Flintekiler, fundne af de legende Børn langs Havet, i Plantagen eller i Langsandenes Lyng, og straks, de laa i Haanden tilfaldne Fru Malene - Fruen, som ene hun, foruden Præstens og Lægens Hustruer, hed her i Lejet. Buketter bundne af Konfirmandinders eller Brudes Hænder, bragt i






Skælven til hendes Bord, som til Livet selv - i Bøn til det, der aabnede sig nu, som Havet derude, ukendt, grænseløst. Hun sad i sin Stol med sit Strikketøj, i sin sorte Højtidskjole, med det glatte Forklæde og Kappen over det stedse sorte Haar. Øjnene stirrede, sortbrune, paa Strømpens Masker eller gennem Geranierne derud over Havet, hvor de tusinde Skibe gik, men aldrig hint ene.




Dobbelthagen foldede sig over Halsens Sløjfe, hun svulmede i sin Kjole af Alder og Stillesidden. Hun voksede ud til et Sagn, et Symbol, til Livet selv, til Jorden, Fortid og Fremtid.

Og hun var døv som Livet, som Jorden, for alle Skabninger, for sin Søn, der voksede til og blev Lodsoldermand i Aarene, der hvor hans Bedstefader og Plejefader havde vogtet Kikkerten og Protokollen, for Børnenes bange og de unge Pigers taareskælvende Blikke, for alle de Øjne, der i hendes søgte Svaret paa det ukendte kommende, det evigt groende, Havet, der i Aartusinder vældede mod Kysten - døv og blind undtagen for sine Strikkepinde, for Poplernes Sus og Havets Røster. Og elsket var hun - for sin Tavshed, for sin blinde Døvhed, som Livet, som Jorden selv, af dens bange Børn ved Oceanets Bred. -

Fru Malene sad ved sit Vindue og stirrede ud. Bølgeskummet røg i Blæsten og gennem Skymørket. Langt ude tindrede en Strime, fedtet hvid af Sol; Metalknappen paa en huggende Kutter flammede ...

Regnen piskede mod Ruden, mørknende den store Stue om hende, med de uflyttelige Møbler. Saa brast Solen skærende gennem alle Ruder. Maagernes Vinger glippede og glippede over Lanternetaarnets Flagstang. Fru Målenes Haand hvilte, svær, hvid af et Livs Lediggang, paa den broderede Pude i Karmen, en upaaagtet Gave fra en ung Brud, der i hvert Sting havde syet ind et Suk for Fru Målenes Liv og en Bøn for sit. -

Fru Målenes Øjenvipper gik langsomt, trangt trak hun Vejret i den snævre Strube. Det Liv, der gjorde de unge i Lejet svimle af Smerte og sad i hvert Barns Hjerte som fødselsskænket Angst - saa fjernt laa det som Skibene i hendes Barndom, i Faders omvendte Kikkert, knivskarpt klare, men fjerne, mest som Eventyr.

Nær var kun eet: Uretten.




Fjern var Dagenes og Nætternes hvileløse Angst under Bygebrist og Storm, Rædslen i Forladthedens Dyb, Fødselens Vildelse, de sanseløse Vandringer til Havnemolen, den bundne Stirren mod Horisonten, Bien og Bien paa Svar fra Konsulaterne, fjernt fra den Stund, han var blevet set i en fremmed Havn, fem Aar efter det sidste Brev. Fjern selv den forstenende Undren, det selvudryddende Had, det gududfordrende Opgør. Nær var kun eet: Uretten, det uforgængelige ene: Hun forlodes.

Fru Malene saa Sønnen standse derude under Poplerne, lille og hvid, med Kikkerten under Armen, og tale med en svær, sortskægget Mand i Stadsdragt.

Hun saa det som hun saa alt - hende uvedkommende, smaat og ligegyldigt.

Hun saa dein følges ad herind, langs Forhavens Bed af dukkende Flot og Asters og hørte deres Stemmer, og Trin paa Forstuens Fliser.

Saa lettede Klinken, og de traadte ind.

Men da drejede Fru Malene Hovedet, for første Gang gennem Aarene, naar nogen traadte i hendes Stue.

Hun var vant til Besøg, hver Dag Aaret rundt, vant til varligt Greb om Klinken og varsomme Trin paa det benhvide Gulv og den graarøde Løber.

Men i Sønnens og den fremmedes Greb om Klinken, i deres Trin paa Gulvet lød noget nyt, en Skælven af dybere Andagt end selv i Børnenes og de unge Pigers Trin, en Lyd af Brøde, dybere endog alle deres, der ellers traadte i hendes Stue, under hendes Skæbnes Vægt, en Lyd hun havde lyttet efter, hun havde biet paa i de halvtredsindstyve Aar. Hun saa et brunt Ansigt med vandblaa Øjne, der gled ind i hendes, som hun mindedes fjernt sin Søns, den Gang han var Barn og blev sendt hen til hende af Bedstemoderen for at bede om Forladelse for en Brøde, hun ikke kendte




engang - den Søn, der nu stod bag den fremmede, hvid og rank, ærbødig som en Soldat ved hendes Stol.

Der rørte sig noget langt inde i Fru Malene, afmægtig, som i Søvne. Der piblede hedt frem en Draabe, søgte sig Vej i Blinde og svandt bort. Men hun stirrede med store brune Øjne, stift i de ukendte blaa, der hvor hun læste noget, hun dog kendte saa vel.

»Frue,« han gik et Skridt frem, Hænderne famlede om Kasketten, Ordene snublede i brudt Dansk, »tilgiv, jeg kommer her, men - jegmaatte. Jeg hørte om Jer derovre paa Øen ved det store Fiskeri. Sømændene talte om Jer om Aftenerne langs Rælingen. Jegmaattetil Jer, her hvor I sad og ventede det halve Aarhundrede, ham, som forlod Jer. Frue, jeg maatte gaa til Jer, straks, syntes jeg, og bekende for Jer og faa Jer Tilgivelse, førend jeg - -. Men jeg fik mig ikke til det før nu. Jeg skulde jo først vaagne, som - som de Døde paa Havets Bund. Men numaattejeg herhen. Jeg fik ikke Ro, før jeg havde sagt Jer det og faaet Jer Tilgivelse, om - om jeg ikke skulde finde hende, der sidder saa vidt herfra, i vor Stue, paa Skotlands Kyst, som venter som I - hende jeg forlod, som Jer Mand forlod Jer, for Havets Skyld.«

Han trak Vejret kort. Han saa ikke mere paa hende, men stort ud over Havet.

»Nu faar I tilgive mig paa hendes Vegne - og paa alle deres Vegne, der sidder bag Ruder i Sømandsbyer og venter dem - der sank til Havsens Bund, ikke gladere end de Døde, uden Hvile - dem, Havet tog levende.« Han drog Vejret ilsomt, saa nikkede han brat. »Nu gaar jeg til hende, Fru Malene, og - og hun skal sende Jer sin Tak - om jeg finder hende. Ellers faar I bære til hende og de andre en Bøn fra Havets levende Døde.«

Klinken faldt til. Han sprang ned ad Stentrappens Trin og løb ud ad Molen, hvor en Dampers Røg væltede fra




Skorstenen ud gennem Solskinnet og Skyggerne af Poplernes nøgne Grene.

Fru Malene rørte sig ikke, med Haanden paa sin Stok.

Sønnen havde nærmet sig hende. Han flyttede med Blomsterglassene, denne Dags Gaver af Asters og Morgenfruer og Hedelyng.

»Mor,« Stemmen kom tyk, »Mor, nu syntes jeg næsten, du fik Far hjem.« Men da saa Fru Malene op, og de brune Øjne fyldtes af Blik, og hendes store Ansigt var vaadt af Taarer, og hendes svedige Haand famlede som i Bøn om Sønnens haarde og brune:

»Og jeg da - jeg kom til jer og ham, jeg Synder!«




Ringestenen

RINGESTENEN hed den; hvert Barn i Egnen kendte den.

Graa og stor tronede den lige dér, hvor Stien fra Getaberg kom ud af Skoven og drejede ned mod Landevejen langs Helgeelven.

Som et Taarn stod den over Hjulsporene, ludende i det bratte Hæld; Rødderne tvandt sig som Orm under den. Der vajede en Birk paa dens Top, og Midsommerblomster skinnede af alle dens Furer. Mosset hang om den som en sid, grøn Kaabe.

Der var mange Fjældblokke, ligesaa store og ligesaa tætbegroede som den her i Goinge Herred. Ja, her var jo næsten kun Stene og Birke og Elve. Men der var dog ingen Sten som Ringestenen.

Naar Børnene fra Vestraby gik forbi den ind i Skoven, hjem fra Skole, nejede alle Pigerne for den, og Drengene lettede paa Huen. Skolemesteren syntes ikke om det, men han var jo ogsaa fra Kristianstad og havde ingen Part i Ringestenen. Og det havde ellers hver levende Sjæl i Broby, i Vestraby og Getaberg, ja selv i Glimåkra højt oppe i Skovene.

Ti forbi Ringestenen var de alle kommen - undtagen da dem nede i det gamle Broby - paa de store Dage, der bliver skrevet op foran i den gamle Salmebog, hvor hele Familien følger efter hinanden, som paa Gravtavlen paa Kirkegaarden: Daaben, Konfirmationen, Brylluppet og Begravelsen.

Naar Vognen med den spæde, de unge eller den døde dukkede ud af Skovene ved Ringestenen og blev synlig tværs over Dalen og Elven for Klokkeren ovre i Broby Kirketaarn, da tog han til at ringe med de tvende, store Klokker - ti Kirken havde to, fra den Tid, Gøngerne røvede den ene




i Glimåkra og hængte den op ved Siden af deres egen i Broby - og da kørte Vognen ned forbi den gamle Sten ad den sandede, dybe Vej mod Elven, ombrust af de stærke Klokketoner, - i rullende Fart, hvis det var Bryllup, med truttende Horn og Skud under Birkeløvet. Eller Skridt for Skridt gennem Solen og Skyggerne og de dryppende Blade, naar de førte mellem sig et Lig.

Alles Øjne havde hvilet paa Ringestenen i den Stund, der kommer igen under Aarenes daglige Dont, i Køkkenet og over Barnet, eller ved Kulmilen og Skovhugsten, som et Stød af varmt og rødt gennem Hjærtet, eller som en Taage over Øjnene. Ja, alle saa de Ringestenen som gennem en Glorie af farverige Taarer - dens Birk, dens Blomster, dens gamle, graa Granit.

Selv for Børnene var den som Bygdens Hjærte, mer end selve Kirken.

De lagde deres Øre til den og lyttede - og hør: dybt, dybt inde mumlede der vel hundrede Klokker, lige fra Oldemoders fjærne, fjærne til deres egne nære og stærke. Hør: Daab, Bryllup, Begravelse - Daab, Bryllup, Begravelse ...

Unge Piger listede sig hen til den, stille Eftermiddage hvor kun Egern smuttede, og Fugle kaldte i den tavse Skov. De gemte deres Hoved i Stenens Mosskød og hviskede til den, hvad ingens Øre maatte høre, ja ej en Gang deres eget - Anen, Haab og Frygt.

Gamle Folk sad i dens Skygge, ridsede med deres Stave i Grannaalene. Og ud af Skoven og forbi ad Vejen drog de selv og alle deres, unge og stærke, med røde Kinder og Sang. Tilsidst drog deres egen Kiste forbi, til alle dem, der hvilte under Kirken, hvis tjæreblanke Tag skinnede frem histovre.

Og midaldrende, Mænd og Kvinder, sneg sig hid, bort fra Hverdagens Gerning, lod Sand og Naale rinde gennem Fingrene, som Dagene var rundne siden den, da de jog her forbi ved hans eller hendes Side, ind i Livet -. Livet -? de




sukkede og lagde deres hede Pander mod Stenen, til ogsaa de hørte Klokkerne ringe derinde, den evige Vexlen mellem lyse og hurtige, langsomme og tunge Klokker. Men altid Klokker. Ikke Sandets og Naalenes Løb gennem tomme Hænder. Og tilsidst, da alle Klokker tav, Kulden af Stenens aarhundredgamle Ro. Og de smilte.

Ja, Sognets Hjærte var den Sten, mer end Kirken. Der var mange, der aldrig satte deres Fod i Kirken, men der var ingen, som ikke havde siddet under Ringestenen.

Indtil Sognets Hjærte brast og aldrig mer var til at læge. Men brast paa sin Post, trofast til det sidste, og dømmende sit Folk som Guds egen Røst. -

- Der kom et Vogntog rullende ud af Skoven, ud af Skyggerne i den stærke Sol.

Seletøjet funklede, Musikanternes Horn straalede, og de hvide Ærmelin lyste af Skovens dybe Grønne. Hestene stejlede prustende, Mændene raabte og knaldede med Svøben, og Kvinderne smilte mod Solen.

Ti de agede i et Bryllupstog, og det var Brudefærd for Bygdens rigeste Par, Per Wijnberg paa Nidhults ældste Søn, Svante, og Enken Lena Jonsdotters eneste Barn, Barbro til Getaberg i Skovene.

Hør, hvor Hornene bragede, og Skuddene smældede! Røgen viftede skarp og blaa under Løvet, og Kæmpefyrrene nejede i Mosset, saa tungt rullede Toget over Bunden, som Rødderne havde hulet gennem de hundrede Aar.

Men det var jo ogsaa hele Egnen, her kørte, alle Skovejerne og Storbønder, alt bravt Folk og kendt Folk.

Og dér, dér dukkede Ringestenen frem, mosgrøn med Birkens flagrende, sollyse Blade og Midsommerblomsternes gyldne Stjærner. Nu vilde Klokkerne falde ind, nu dér ved Granen, omslutte dem i sit Brus, bære dem forbi Ringestenen og ind i selve Broby Kirke.

Da pludselig - ud ad Stien fra Glimåkra kørte et Tog






frem, langsomt, Skridt for Skridt, gennem Solskinnet: tre granklædte Langvogne med sortklædte, dukkede Mennesker i tyndslidte Sørgeklæder, trængt Skulder ved Skulder. Og højt paa den forreste Vogn en Fyrretræskiste med Kranse paa af Klokkelyng, Evighedsblomst og Straa.




Spandet for Brudetogets forreste Vogn, Per Wijnbergs røde Hingste, stejlede, saa Sand og Fyrrenaale røg om dem. Den nærmeste Vognstang dundrede mod Bagsmækken, og Musikanternes Horn brast i et Skraal.

Per Wijnberg, som kørte selv, blussede rød i det svære Ansigt under Silkehatten; han hævede Pisken for at slaa til, men Ligfølget var alt ud for Vejen og kørte nu frem langs Ringestenen.

Og i samme Nu hørte alle i Brudetoget Klokkerne ovre i Broby Kirke ringe for Lig, tunge, tunge Slag, en Kasten af Jord paa Jord, over Dagen, Fuglesangen og Skoven - for evigt, ja for evigt!

Forbi kørte Toget, Fod for Fod, Sognets Kaadnere og Mosebønder fra Liatorp, dukkede over Salmebogen og Lommetørklædet, med stive Øjne, i de grønslidte Frakker og skjoldede Sjaler. Kisten vaklede paa sin knirkende Vogn med sine Kranse.

Klokkerne ringede og ringede, druknende Solskin og Birkerasien og selv Elvens Brus i sine dybe, tunge Bølger af Muld.

Men Brudgommen sad paa det skarlagensklædte Fjæl - hvidere i sine Kinder, end Sløret, Bruden hyllede for sine Øjne med begge Hænder, som vilde hun blinde sig. Han knugede sine Knoer om Bræddefjælet, og Øjnene stirrede blikblaa paa Kisten dér.

Og hver én i Følget stirrede, med standset Aandedræt.

Thi dér i Kisten laa jo hun, Elin fra Liatorp, der havde fulgtes med ham, fra de var smaa, forbi Ringestenen til Daab, til Skolegang, til Konfirmation, og som hver én havde troet, skulde følge ham til Bryllup...

Skønt - den fattige Elin fra Moserne ved Lia og den rige Per Wijnbergs ældste Søn ... nemt fattede alle, at passeligere var det Bryllupstog, som nu holdt her...

Om blot ikkedethavde været med Barnet, som Elin fødte




nyssens og lod sit Liv for, Dagen just, da de lyste for tredje Gang for Svante og Barbro, Barnet, alle vidste, var Svantes, og som nu laa ved sin Moders Bryst dér i Kisten. Men - naar Per Wijnberg bød til tre Dages Bryllup, og alt stadseligt Folk i Sognet stævnede sammen...

At det Ligfølge dog skulde komme just nu -! hvad tænkte Præsten Hallen da paa? eller - var det just med hans Vilje? kunde ligne ham ...

Men nu hev Per Wijnberg i sine Tøjler, saa Skummet stod de røde Hingste af Mulen; hedere i sit Ansigt var han end Solen, og Eder jog af hans Mund. Han svang Svøben i Luften, saa Hingstene sank ned i Haserne.

»Spil for Satan!« skreg han og svang Svøben over Dyrenes stønnende Hoveder.

Og Hornene faldt bragende ind. Per Wijnbergs Heste rev de andre med sig. - Med dundrende Hovslag, med gungrende Hjul, saa Sandet røg, og Mosdækket gyngede, ned mod Ringestenen, som vilde de køre Elins Følge til Kvas ...

Da saa de alle Ringestenen rejse sig.

Mægtig og graa, med rokkende Birk, med bølgende Blomster og Græs skred den frem, sejlende ned over de brudte Rødder, gennem Krat og Lyng, brydende en Gran som et Straa, hurtigere og hurtigere i Hældet, i en Sky af Støv og Naale ud over Vejen, midt ud i Sandet, hvor den standsede, lige bag Ligfølgets bageste Vogn og lige for Hingstenes fægtende Hove.

Hornene sluktes i et Gisp. Kun Hvæset i Lyngen og de knækkede Buske. Det rullende Ekko af Stenens Vandring, og Elvens Brus. Og Klokkerne, Dødsklokkerne, stigende, stigende, som ringede nu Himlen selv.

Et blegt Ansigt vendte sig i Ligfølget og stirrede mod Ringestenen. Elins Faders Ansigt, magert og hvidt mellem Kindskægget, med de sorte Øjne under Düffeishuen.

Hver i Følget fornam det, som saa han paaham. Saa




drejede han den tynde Nakke til, og Følget knirkede bort, Fod for Fod, under Klokkerne.

Men Brudgommen var sprunget op, med Hænderne slaaet for sit Ansigt.

Et Øjeblik stod han, synlig for alle, i sin Højtidsdragt, med de hvide Skjorteærmer og den guldbroderede Vest, med Huen paa Hovedet - saa sprang han i et stygt Skrig ud af Vognen, bukkede sig og foer bort i Skoven.

Og Bruden sank bevidstløs bagover i sine Brudepigers Arme i det lange Slør som i et Liglagen.

Men Per Wijnberg gloede kun paa Ringestenen dér paa Vejen.

Den var spaltet fra øverst til nederst. Birken raslede knækket med sin Krone langs dens Side,, hvor Mosset og Midsommerblomsterne filtrede deres sprængte Væv.

Røg og Sand og Smuld taagede bort under Fyrrene.

Men nede ved Elwejen forsvandt Ligfølget mod Kirken. Og Dødsklokkerne ringede evindeligt. -

- De fandt Svante Wijnberg i Elven oppe ved Nidhult Natten derpaa.

Hans Brud sidder endnu den Dag i Dag paa Getaberg Gaard oppe i Skovene, hyllet i sit Brudeslør, og laller, med Hænderne for sine Øren mod de stærke Dødsklokker i Broby.

Men Per Wijnberg var fra den Time en skyet Mand, en Mand, til hvem ingen godvilligt talte, og hvem selv Børn veg langt ind i Skoven for, naar de saa ham komme ad Stierne. Og en Dag klyngede han sig op i Fyrrelunden bag Nidhult.

Alle vidste de, det maatte ske: Ringestenen havde dømt.

Dømt som selve Guds Røst.

Skoven gror ud over Ringestenens Ruin med Enebær og Lyng. Ingen Sti gaar mere dér forbi.

Hele Sognet har den dømt, idet den brast. De ejer ingen Ringesten mer, intet Lønkammer og intet Hjærte.




Telefonen

JEG havde aldrig troet, at jeg skulde faa en Telefon i Huset. Men nu har jeg alligevel faaet een, ja, har allerede haft den et Par Aar.

Men jeg er stadig ængstelig for den, jeg skotter til den, naar jeg gaar forbi den. For jeg ved jo ikke, hvad der kommer ud af den, hvad nyt, hvad fjernt, den om et Øjeblik vil bringe ind til mig, i mit Hus og mit Hjerte.

Jeg ser paa den, og som den hænger der med sine Klokkers to lukte Øjne og sin altid åbne Mund, synes jeg, den ser ud som en gaadefuld Maske, som selve Skæbnen, der blunder, men ruger over det kommende. Af dens Indre vil det fremgå.

Det nærmer sig alt, et Sted langt ude, dets Traad iler fra Horizonten mod mig. Om et Øjeblik slaar dets Klokke til Lyd - melder, som Klokkerne ind i Grotten, at nu er en vejfarende passeret over rnit Livs Landevej og har strejfet min Skæbnetraad.

Jeg er ikke mere ene, ikke mere uafhængig.Varjeg det nogensinde? Hvorfor fik jeg saa den Telefon? Gik der ikke altid Traade til mig langt ude fra, fjernt fra, fra Horizonten? Skræmtes jeg ikke op midt i min Lykke, i mit Arbejde, ja, midt i Nattens Søvn, ved Skæbnens Raab: Nu er jeg her!

Jeg tager Telefontragten ned og lytter til Suset derinde, Fremtidens Sus, det fjerne i Tid og Sted, som alt er paa Vej, ad de ilende Traade, Skæbnens vældige Havsus i Konkyliegemmet. Og min Sjæl skælver som et Løv for Høsten ...

Men ikke blot Fremtiden hører jeg i Telefonens Tragt, ikke blot mit eget. Alverden suser derinde, Alverden suser i min Stue. Som en Jerikos Basun ringer den lille Klokke Murene ned om mit Hjem, om mit Hjerte. Min Stue er ikke




min, mit Hjerte er ikke mit, men Gæsters fra alle Vindhjørner. Hør, Klokken ringer! Hvem melder den nu? Der er én særlig Klokke, jeg frygter, én Traad, der river mig fra mit eget, min Fred og min Glemsel, ind i en Forfærdelsens Stue, ind til et Liv, jeg ikke kan for, men heller ikke kan slippe, hvis Summen jeg hører bestandig derinde, som bestandig raabende sit Varsko til mig! Jeg véd, at dér borte, usynlig, men med Adgang til mit Øre sidder der et Menneske, ensomt, lammet, blindt, sidder Time efter Time, Aar efter Aar... Jeg hører hans hvæsende Aandedræt, hans vaklende Rokken. Kun én Gang hørte jeg hans Stemme, den ravede og vaklede som han selv - én Gang og altid ... Han holder ved den anden Ende af Traaden, han rykker, han kalder - naar?

... Jeg fryser herinde - fremmede Stuer aander Had og Rædsel, Fattigdom, Skændsel og Død ind til mig. Min Lampe flakker for Pust fra øde Kamre, fra forladte Rum, hvor Mørket ene gror med sit.

Fra sorte, stængte Boder fjernt ved Havet, i Skove eller paa Heder; fra Fabrikshaller, hvor Mørket staar majestætisk mellem hvilende, mægtige Drivhjul og tiende Valser; fra Hospitaler, hvor et enligt Lys stirrer, som den syges Øje, mod Mørket...

Alle de Stuer, alle de Liv, jeg er i deres Vold - et Ryk - og jeg er deres!

Der er Hul i min Væg, og Jordens roterende Træk staar ind over mig, suger mig ud - paa Golgatavandring til al Forladthed, Sygdom og Nød, paa Ahasverusfart Jordkloden rundt, igennem utallige Liv ... O, Fortidens lukte Stue! O, Oldtidens jordgemte Hule! O, Urtidsmenneskets Tanker i Hi! Vi vilde være som Gud, allestedsnærværende, og vi fyldtes med Guds Sorg...

- Men Telefonen gør mig vis. Den afslører og forklarer, den ser med blinde Øjne, hvad jeg aldrig saa Ansigt til






Ansigt. Den blotter alt, som Døden, den giver kun Sjælen: Stemmen.

Vov ikke at lyve i en Telefon! at sende din nøgne Stemme ud, uden Øjnenes og Smilets Værn!

Den røber den dumme og tomme, den advarer mod den onde og raa. Og min Vens, min Elskedes Stemme synger i mit Hjerte, forløst som en Violin! Den onde Fortryllelse er hævet, vi er ikke hver i sit Kød, men Aander og ét!

Men fremmede Stemmer krydser vore, raaber fra Øst og Vest, døve for os, kun efter deres eget Svar...

Jeg telefonerede over Mile af Hav og Land, jeg sendte mit Raab ud med Spørgsmaal om én, som Døden vilde tage, unaaelig for mine Øjne og Hænder. Sent kom Svaret, langt borte fra og svagt, som var det hans egen Røst. Men hen over den, hen over min, tumlede andre Røster, skældende, leende, pjankende og grove, skyllende deres Bølge over os, begravende os og vort Raab ...




I Blinde kalder vi paa hverandre - og overdøves og bortskylles af de tusinde Stemmer, der søger, der raaber gennem Rummet, hver paa sit, hver paa sin.

Og brat skæres den fjerne Stemme over - 3 Minutter - og vi raaber mod det døve... Eller kan ikke selv mere svare paa det elskede Raab. Og alle Traade er brudt. -

Men jeg husker et Ur, der slog - et Urs Slag, der båres ind i en Stue Mile herfra, ind til et Hjerte, der var glemsomt, der glemte Aarene, der gaar - og vakte det og fik det til at strømme over...

Jeg tænker paa en Mand, en Lærd, der sad i sin Stue, midt inde i Markernes Stilhed, en Arbejdets Mand. Og han havde nylig talt - med en Kvinde, langt borte, inde i Byen. Han kunde knap skimte dens Lysbue fra sit Vindue, men Kvindens Stemme havde hvisket som til hans Hjerte. Hvisket, ikke i Ord, men ved selve sin Lyd, det han vidste vel, vidste altfor vel og altfor længe ,..

Og han havde smilet ved det Bud, den værgeløse Stemme gav, smilet af Glæde over det og over, at deres Sjæle saaledes kunde mødes over Mørkets adskillende Mile, over fremmede Menneskeboliger, mødes og favnes, usynlige og ukrænkelige, over den smudsige, menneskemyldrende Jord.

Men da han slap Telefonen, glemte han at lægge den til Rette, og dens Tragt blev liggende paa Bordet ved Siden af hans Papir, ti en længe bunden Tanke var forløst i ham, og han greb sin Pen og skrev den ned, lykkelig i sit Arbejde og dets Sejr.

Da slog Uret. Hendes Ur langt borte. Hun havde ikke hængt sin Telefon op, ikke ringet, ikke lukket til mellem ham og sig.

Hunkundeikke. Ikke sende ham bort, ikke lukke til. Ikke skære Traaden over fra Stue til Stue, den eneste. Hun havde ikke glemt, som han, hun netop huskede.




Og nu hørte han, Uret slog. Og han forstod. Og vaktes. Og forfærdedes. Og næste Dag var hun i hans Hjerte.

Ti Tiden iler, Tiden gaar. Evighedens Sus staar ind over os, ind i vor Stue. Ingen ved, naar Klokken ringer.




Mødet NytårsnatEn krønike fra Anholt.

SVENTE PIRKEN og BOEL TANNIS boede sønden for Byen, udad Ske j næs Hage til, yderligt ude ved Ørknen og Havet. Deres Hus synede med sit Halmtag og sin hældende Skorsten så bitte under Sønderbjærgets Fod og mod det evigt vældende Hav. Ørknens Sandhøje toppede sig ligeså nær ind om Kålhavens Dige, som vilde de kigge ind ad Vindvet, hvad Føde, der stod på Skiven, at de kunde ryge den til og Hytten og Boel og Svente og give dem en hastig Grav.

Men Huset stod der ligegodt År for År, og den lille Stribe Rug - og Kartoffelmark grønnedes hver Vår opad Sønderbjærgets Hæld.

Knøg det en Dag med Sandfog, så én kun så ét rygende Gult og kun hørte Havets Dunder, og én tænkte, at nu røg da Knaldhytten hen i Sand og Skum, så så én årle næste Morgen, bare Blæsten havde løjet en Kende, Boel Tannis på Færde med Skovl og Lyngris og Ler og Tang at drive Ørknen ud af sin Have og sin Stue og tætte og læ mod den. Svente Pirren hinkede jo om og skulde hjælpe til, men én vidste jo, at det blev aldrig så farlig meget med ham.

Nej, det var nok Boel, der måtte både værge og bjærge Reden for dem. Og hvordan havde de det så derinde? Ork ja-ja, det var nu da det værste af det Hele!

Om det nu kom sig af, at de boede dér så helt for sig selv og blev mestendels ganske ene med Foget af Sand og Hav og så sig selv indbyrdes, eller hvori det stak - vist var det, at mer uenigt Ægtepar fandtes ikke på Anholt.

Ikke at de kivedes eller sloges, som andre jo nok kunde gøre - nej, men de oplod snart sagt aldrig deres Mund til hinanden! Ogdetfik Folk til at fryse. For at gå derude på Øens Yderrand, ret ud ved Havet, og tie som Stene, År




efter År, det var mer end Mennesker kunde tåle at tænke sig. Én tog Øjnene til sig, når én så Huset dér i Klitterne.

Ældre Folk kunde fortælle, at helt nådigt havde det nu aldrig set ud med Boel og Svente. Han havde jo alletider været en sære Pejs og haft det sådan med Funderinger og gnadrigt Sind, men Boel var en Pige, der var rask både til sin Tunge og sit Riveskaft. Og hende var det da og', der havde besørget dem trolovet.

Det var i Marehalmshøsten, hun fik ham, hen i September. De gik allesammen og sloges og stredes med de lange Sejsere derude ad Pakhusbugten til - »Indien« de kalder det for, formedelst Marehalmen dér gror så overhåndstæt - og Kvindfolkene var jo efter og stakkede.

Pakhusbugten var urolig og fuld af Skum og Mågers Skrig. Inde over Ørknen føg det med Sand som af gule Spøgelser. Men Solen funkede på Fyrets Glaskalot fjærnest derude ved Totten.

Så kom Boel Tannis hen til Svente Pirren og bød sig til at hjælpe med Rivningen. Han skottede til hende med de her utilfredse Øjne, han altid havde, når nogen brat talte ham til, og sagde:

»Næ - det - er ikke værdt, det.«

»Ja, hvorfor?« spurgte hun og stindede sig af med Riveskaftet mod den uregerlige, salte Blæst.

»Å, så - har vi den Snak med, at du skal ha' mig;« mumlede Svente og krattede i Sandet.

»Ikke andet end det?« svarede hun nok så kækt og satte hendes Hånd i Siden, »det var just og' det, jeg vilde.«

Han skottede endnu en Kende til hende, men da de i Aftenblæsten gik hjemad til Byen ad Sønderstrand, var de trolovede.

De gik bag ved de andre, og Aftensolen skinnede helt rødt over dem begge to og alt det rumsterende Hav og de knygende Klitter. Deres Klæder ruskede i Blæsten, og de




strævede i det dybe Sand, og Svente Pirren havde jo den lange Le over Skulderen og hun hendes Rivetøj. Ingen skulde egentlig se på de to, at de var trolovede, for omend Boel stangede nok så stift med hendes Pande, så havde hun rynket Brynene, så det så farligt ud. Og Svente svinglede i Knæene og løftede aldrig det mindste hans Øjne fra Sandene.

Nå, han fundérte vel lidt over det, at Boel var den gæveste Pige på Anholt de Dage, og hvordan han skulde klare den med hendes Fader, gamle Sorren i »Kæret«, for det var jo endda kun småt bevendt med hans Rokkegarn og den sølle Stump Fæstensjord opad Sønderbjærg til. En sær stummelfingret én var han jo da og'.

Men Boel hun nikkede sådan ad Folk, at de nok skulde holde deres Næser for sig selv. Og gamle Sorren, han fik ligeså nydelig æde den i sig med den Dattermand og skikke ud både Mælkebeder og Karlåner til det her Bryllup.

Og heller ikke dér gjorde de nogen Fejl, som man kunde tænke sig, der var kommet Straf til dem for.

Præstekonen, Hr. Jakob Perles, pyntede Boel, som vanlig, og ikke mangen Anholtbrud havde skinnet som hun, da hun gik til Kirke. Og de havde da heller ikke forsømt at sende »en Skåner« ud i Forvejen, som alle omsigtige Brudefolk, den gamle Stakkel P j er Stavenn, der af Nåde var til Huse hos Ras Foged, at om nogen havde lagt ondt for dem, det da kunde ryge på ham.

Og han stavrede nok så tro i Vej med sin Krykkestok mellem alle Isingerne og Rokkegarnene og tog på sig det Onde, der kunde være. Heller ikke Hr. Perles Præken kunde siges at være andet end med Velsignelser i. Og Gildet var nu da et af de gildeste paa Anholt!

Ingen Sod var falden ned i Suppe- eller Grødgryden, og der var fuldt op med Rokker og Flæsk og Suppe og Sennop, og med Kager og Haner på Brudeparrets og Hr. Perles Bord.




Og nydeligt blev Svente Pirren danset ud af Karlenes Lag og Boel af Pigernes.

Én syntes jo nok, at S ventes Ansigt nemt kunde været lystigere at se på. Og der var jo dem, som hviskede i Krogene, at det skulde bare været Staffens Malene fra Rathulen, han dansede mod, da havde det nok været et andet Syn at se på. Men hvad skulle det vel have tjent til? Én gik da ikke godvillig hen og giftede sig med Staffen Tambovs Datter. Så kunde én da ligeså godt gå ad Vestervejen med det samme!

Staffen, hendes Fader, det var jo ham, der var blevet så hadsk på sine egne Landsmænd over det, at han mente sig snydt ved Marehalmsskiftet, at han gik til Fogeden og bad ham udvirke hos Herskabet, at Marehalmssletten på Øen blev taget dem alle fra. Kunde én tænke sig mer forgiftig Tale? Hvad skulde én da give Kreaturet på Anholt? Kanhænde Staffen Tambov nu kunde svaresinKo på det! For Fogeden, den gamle Ras, han sagde jo da, at siden Staffen var så gnaven på sin Part, kunde jo de andre Mænd dele den - og så kunde han jo græsse sin Ko på Havet!

Men siden den Dag var Staffen ikke værd at regne for levende. Aldrig én så til den Side, hvor han gik, og prøvede han i Bådelaget eller ved Gadestævnet at tale til én, da var den Mand døv og så bare sådan hen for sig. Hanhavdeikke snakket, Staffen! Og Nille, hans Kone, og Malene, de måtte ligeså nydeligt til at tigge om Flynder og Brød - og fik det af bare kristen Medlidenhed. Men der var da heller ingen, der snakkede tildem. Og så en Dag gik da Staffen ud på Totten - og kom aldrig igen. Nej, ikke en Gang som Lig. Nej, Anholtvildeikke have ham!

Så dér kunde Svente Pirren da ikke komme.

Men flere havde jo dog ligegodt set dem, ham og Malene, derude ad Rathulen til, vanke så sørgeligt om ved de gamle Flintesmedjer og inde mellem Sandene bag de store Stubbe fra Blåskoven og siden stå ved hinandens Side oppe ved en




af »Dværgekrukkerne« og se ud på Solen, der just gik ned ad Sønderbjærg til, og se ud i deres Øjne, som havde de Lyst til at følge med den. Men der er syv Mil til Fastlandet, og det er ikke sådan at slippe fra Anholt - om én ikke vil gå den Vej som Staffen.

Men man kunde jo endda nok forstå, at det ikke var med det gladeste Ansigt, Svente dansede ind i Ægtestanden nu. Skønt, så gæv en Pige han fik i Boel, hun var vel nok mere værd end den blege Trevl til Malene!

Ja se til Boel, hvor hun stindede hendes Nakke, og hendes Øjne stirrede, så Konerne fik deres Tunger til Rette i Munden. Der var ikke mange på Øen, der holdt af at bides med Boel, hvad enten det gjaldt at væve og bage eller bruge Snakketøjet. At hendes egen Fader var ræd for hende, forstod man da af, at han gjorde det her Bryllup. Stadselig var det jo da og', at hun vilde tage den Fattigper - og så så han endda gnadrig ud! »Bede«mændene dansede så med Boel, og Kogekonerne kom ind for at drikke Brudeparret til.

Og så blev Brudekransen taget af Boels Hår, og hun fik Konehuen med Sølvlidserne på. Og hun trykkede sit Lys ud så fast, at ikke én Gnist blev igen. Én så, at hvad hun vilde, det vilde hun. Men Svente fumlede med sit, så det røg ham op i hans spekulative Ansigt, og han måtte trykke både én og to Gange, før det gik ud. Og da så han så begrædelig ud, som havde han kvalt sit eget Livsens Lys. -

Men nu havde de da levet et langt Liv derude ad Sandflugten og Havet til, og én skulde formene, at nu måtte den gamle Skade være lægt. Sær da Malene Ugen efter Brylluppet fik Skibslejlighed med Skipper Braben til Grenå og aldrig spurgtes mer.

De sagde, hun havde vendt sig sytten Gange på »Konkylien« og kigget tilbage overad Skejnæs Hage til. Men Sønderbjærget lå jo for, så dér fik hun ikke meget at se. Og den, Boel havde, den havde hun.




Ja, de blev jo så ene derude. Og Årene gik. Men det syntes ligegodt, som Boel havde forregnet sig en bitte. Som kunde hun dog ikke få alting, præcis som hun vilde. Få ham til at tale til sig, kunde hun da nok ikke. Det var ikke meget af Ord, som var spildt derude de Åringer, nej, det var ikke! Det var nok knap, de talte til hinanden. Børn fik de ingen af, og Velstand ikke heller. Der var ingen Lykke ved dem. Mon ikke Boel angrede sig nu?

Ja se, det skulde én nok vare sig for at fritte hende om! Når hun kom ind til Byen med sin sorte Hoveddug med Huen og Hagebindet, da hilste alle på hende, hun havde jo dog været Sorren i Kærets Datter, og hendes Blik fra de sære, blege Øjne fik strax én til at lette ved Huen. Og et Rivejærn til Kone var hun jo, som hun kunde tage det op med Ørknen, at den ikke kom hende og hendes for nær.

Svente derimod var der ingen, som æstimerede. Han luskede altid om, som gik han ikke i sine egne Klæder eller på sin egen Ø. Og efter var han med alting; han skulde fundere både først og sidst, og ingen Kræfter var der i ham. Én kunde se, at hans Moder var fra Fastlandet, han blev aldrig nogen ret Anholtbo. Ingen skøttede videre om at være i Bådlag med ham. Ingen kunde finde på at gøre ham til Vådfoged. Hornfisken kunde nemt få Tid at spadsere ad Læsø til, inden han fik Kig på den.

Ved den Tid at man fik Fyr på Tranlampen inde i Byen, kunde det hænde, at en eller anden skottede over Kålhaven og Stendiget derude sønder på, og når man da så den enlige Lysgnist derude ad Ørknen til, kunde det grøsse i én ved Tanken om de to, som nu sad derude i Sandene og ved Havet i den enlige Stue og ikke havde et Muk til hinanden. Nu gik vel bare Boels Rokkehjul eller Væv - ingen Anholtkone mødte mere præcis end hun med hendes Bolt Hvergarn og Vadmel og hendes Fiskegarn ved Fastelavnstide, og ingen fik Stribegarnet finere grønt i Farveurter og Allun.




Hvadhantog sig til, var ikke nemt at vide, han sad vel bare og fundérte over hans Piberøg og så sur ud. Aldrig at han rørte sig til at flette Fiskegarnene, hun spandt ham både Hør og Hamp til! Det fik Boel nok og' om.

At hun ikke furede ham ud i Klitten, sølle Skrog han var! Takke skulde han til, at han fik sidde ved den skønne Varme! Nå, en stind Nakke var jo og' Boel. Der skulde en stærk Blæst til at knække hende. Og så fik de jo tie og more sig med Havet og Stormen og Sandet, der knøg på Ruden. Og den gamle Klokke, de arvede efter Sorrens i Kæret, og som strandede ved »Bengalen« den Gang.

Hvem, der tog sig det mest nær og led mest, ved at se det Hus stå derude så ene i Ørknen, og vide de to tie i Had derude, det var Præsten, Hr. Perle.

Han var jo altid en sær tungsindig én, ikke som de andre Præster her havde været, og som slet ikke kunde finde sig i at leve på Øen over det, at de havde det så ensomt med de syv Mil til Grenå og de syv Mil til Svenskekysten, og tit endte som helt forstyrrede eller rendte herfra uden at ænse hverken Kongen eller Gud. Nej, for Hr. Perle havde selv søgt det her Embede, endda de sagde, han havde en Examen til at få et Kald på Fastlandet, og man ellers herovre var vant til ene dem her non contemnendus'ser eller Folk, som de ikke kunde have andre Steder formedelst Drik og forargeligt Levned. Nej, men Hr. Perle havde en Brøde på sin Samvittighed, og derfor var han just søgt hertil, hvor ingen andre vilde være, at se at få sin Synd tjent af inden Døden.

Han havde nok, den Gang han lå i København for at studere, haft det grumme småt og fik nok ikke varm Mad hver Uge. En Vinter var det særligt slemt, da havde han ikke smagt varm Mad på hele tre Uger. Så fik han endelig et Par Skilling skrabet sammen ved at hjælpe en fin Mands Søn med Lektien, og nu skulde han have sig en Potte varmt 01 med Ingefær og glædede sig rettelig til den i sin store




Sult og Kulde. Men da kom en Student til ham, han kendte lidt til, ved det at de var fra samme Egn i Jylland, og bad så mindelig om at låne en Skilling til Brød. Men Perle gjorde sig hård og sagde Nej. Han havde ingen Penge selv, sagde han og løj. Så ræd blev han for sin Potte varme 01. Studenten stod lidt, og så gik han. Men Øllet smagte ikke ret Hr. Perle, trods den gode Ingefær, så fælt bleg og hul i Kinderne havde den anden set ud, som han stod dér og stivede sig af ved Dørstolpen, som kunde han ikke støtte på Benene. Og om Natten drømte Hr. Perle ilde, så årle næste Morgen var han hos Studenten med Skillingen i sin Hånd. Men da fandt han den anden død, og han var død af Sult og Frost den Nat. Siden var Hr. Perle tungsindig, og han søgte sig her over til Øen at tjene Herren bedst, at være dem næst, som Herren havde givet det karrigst på sin Jord. Og aldrig huskede de en Præst som han.

Hr. Perle, han tog sig det nu nær med Svente Pirren og Boel Tannis. Og mange Gange skred han ud ad Vestervejen til dem, stod lidt og så på Huset og det ræddelige Syn af Sandene om det, pikkede forsigtigt på og gik ind. Men altid vendte han lidt efter tilbage, så hulrygget, med sit hvide Ansigt, og Stokken på Ryggen. For Svente han mumlede gnavent fra hans Krog og spyttede, når Hr. Perle talte om, at Menneskene skal fare varligt med hinanden, ingen har det for nemt hernede, og det kranke Liv kan være omme, før én aner. Mendenene Synd, som ikke skal finde Tilgivelse, er Ukærlighed. Og Boel sad ved hendes Rok og spandt og lukkede ikke Munden op, mens hendes blege Øjne var som blinde, og Skibsuret målte dem Dødens Stunden ud, så Hr. Perle frøs ved det og kun kunde stryge sin Hat over Knæet og sukke og rejse sig. -

Så var det en Nytårsnat, at Svente Pirren var på Vej til Kirkegården.

Han havde just den Dag til Morgen fået Melding ved




Skipper Braben om, at Malene var død derovre på Fastlandet. Hun havde ellers fået linde Kår derovre i »den rigtige Verden«, de kaldte det for her på Øen. Ja, hun var blevet gift med en Købmand i Grenå og havde siddet i Velstand lige til sin Død. Men derfor var det vel ligegodt sin egen Sag at komme fra Anholt, mente Skipper Braben.

Bud havde han ikke til Svente. Men da han var indenom i hendes Mands Bod og fik at høre, at hun var så nær det sidste, havde han husket de sytten Gange, hun havde vendt sig om og kigget efter sin Ø, og set op til hende som et Bud fra den, for nu var da vel nok hendes Fader, Staffen Tambovs Brøde sonet. Hun havde ligget dér så klein og hvid, og da han spurgte, om han kanske skulde hilse på Anholt, havde hun bare set sådan på ham og leget med Sengebåndet, så det var ikke nemt at vide, hvad hun tænkte på. Men Skipper Braben mente dog, han vilde sige det til Svente ...

(Der var jo nok dem, der siden snakkede om, at Skipper Braben ikke handlede af ene Næstekærlighed ved at søge Svente med det Bud, for de huskede jo da nok den Tid, han lagde sig svært efter Boel. Og Skipper Braben havde nok ikke let for at glemme, heller han.)

Svente var nu allenfals på Vej til Kirkegården, for om han dog ikke kunde træffe til at se Boel dér. Nytaarsnat kan én jo dér få at se, hvem der skal hen i det kommende År. Og Svente Pirren var så hed af Vrede og Had, at han mumlede den syndige Bøn til Gud, at han dog måtte få se sin egen Kone søge sig sin Grav deroppe. Han knyttede sine Hænder og stampede i den frosne og knudede Vej og græd af Sorrig og Nag. »Bitte Malene, bitte Malene,« mumlede han og strævede i Vej. Det var så gryssendes mørkt, at han knap skimtede Stien for sin Fod. Men Havet hørte han, som var det lige over hans Hoved, alle Vegne fra, derude bag sig og bag Sønderbjærg, ja også bag Byen, så det var, som slugte det nu hele den bitte Ø i denne tudende sorte Nat.




Ja, om det endda vilde! at han kunde blive fri for Boel og dø, og de kunde alle dø, de, der jog Staffen Tambov i Havet og Malene og hendes Moder herfra! At den her Ø kunde ophøre med at være til og ligge her så ufornuftig ene i Havet! Om de dog vildedøallesammen i det salte Vand, Præsten Perle med, der talte om Mildhed mod Menneskene! Jo milde havde de været mod bitte Malene, bitte Malene!

Og han, som lod sig rædde fra hende, lod Boel tage sig, ene for det hun vilde og - ja, hun var jo Datter til Sorren i Kæret, men -. Ha, ha, ikke megen Fornøjelse havde hun da ellers haft af sin Vilje! Det havde hun ikke tænkt på, at han kundetie, stentie, så der var ikke Kny af Lyd i deres Stue. Ha, ha, mennukunde hun ellers tale om det, de mørke Aftner, når de bare hørte Sandet og Havet, der bar sig derude. Hm, bitte Boel,hvemhavde mest Vilje? Men nu - næ, nu skulde hun bort, han tålte ikke mere at se hende sidde dér, ikke nu, bitte Malene var henne. Til Helved skulde hun! Ork ja, ja,omén endda kunde få Held til at se hende søge sig sin Grav deroppe!

Havde hun ikke stået ved ham som en Gal i Dag nu nyssens, strax Skipper Braben var på Døren, ene for det han sank helt sammen i det, at bitte Malene var død? Nu havde de tiet udover det nødtørftigste i sytten År, men i Aften fik hun Kæften i Gang igen. Hun havde råbt og skældt og fægtet med Armene og skreget, at han skulde dø! Ha, ha, ha, han havde aldrig tænkt, hun kunde gebærde sig sådan endnu, helt som i Førstningen, da hun troede, hun kunde tvinge ham ej alene til at gifte hende - - og hendes Penger - men og' til at være glad for hende og snakke mildt til hende. Han kendte hende knap igen, men han lo - ja, han lo midt i sin store Sorrig, for ha, ha, ha, hvem mon der dog fik Ram på den anden tilsidst? At hun kunde rase sådan mod bitte Malene, selv nu hun var død og henne!

Det var ellers en overhænds Storm. Én vidste ikke, om




det var Sand eller Sne, der røg om Én. Det kunde og' nær blive det samme. »For Sneen var Sandets Vogn,« vidste én jo. Der blev noget for Boel at skaffe i Morgen, kanhænde hun måtte til at låne både Hest og Plov ved Fogeden, at hun kunde få det pløjet væk. Godt endda med det bitte, rappe Fyrglimt histude, det gav én Retningen, ellers kunde én gærne have rendt lige ad Ørkenen og Sælhøjene til.

Så, nu var han ved Byens første Hus, Pjer Brems'es, og kom en Kende i Læ.

Der skinnede Lys under Tagskægget ud på Kålhaven og Stengærdet, ja endda ud over Vejen, hvor han gik. Hm, nu sad de derinde ved deres Isinger og Grød og Juleøl - ja, han så dem da ligeså tydelig, da han stavrede forbi, Pjer Brems, hans skallede Hoved og Konen, Mærgeds, Nakkeknude og de fåretottede Barnehoveder. Hm, det her kunde Perle gå og kigge på, det kunde han lide! Ha, lille Malene, sådan kunde vi to nu have siddet tiisammens, om ikke Boel havde været - med hendes Penge!

Dér var nu Fogedgården, så var han strax fremme. Hu, hvor det bruste i de store Træer på Kirkegården.

Han kiggede lidt ind ad Gyden, der gik op langs Fogedens Staldmur.

Så rivendes svart der var! Træerne gav sig jo græsseligt, som Fartøjer i Havsnød, men Havet larmede ikke slet så galt herinde mellem Byens Huse, og han hørte med Et Fogedens Køer dryne og rasle med deres Kæder. Jo, det kunde de lide, de havde fået sig Halm i Aften, at de og' skulde mærke, nu vendte Året sig, og ingen kunde vide, om det ikke blev glædeligere end det forgangne. Ha, ha, jovist! I Morgen fik de nok æde Marehalm igen! Bedre her på Anholt blev det aldrig. Eller de mente kanske, at Blåskoven groede op af Sandene igen? Hæ! Huij - ja, skråle kunde Havet, men sluge den forbandede Ø og Boel kunde det ikke! Å, om han dog kunde træffe til at se hende deroppe!




Ja, havde hun ikke i Aften taget selve deres Sengehalm til Koen, da de ingenting andet havde at give den? Jo, Koen skulde kende, at Året vendte sig til godt Nytår!Denfik det at mærke, men han ikke. Jo, om han fik se hende deroppe! Så fik hun sgu at vide, at Året vendte sig!

Hvadvar det? Gik der ikke Trin deroppe langs Muren, ligeså bestemt?

Det blev ham kvalmt i Munden, og han sikkede i Knæene, mens han skød sig lidt baglæns.

Hys, om det endda kunde tie lidt i de nøgne Grene på Træerne!

Det havde han ikke tænkt over, da han gik ud, så korassig var han efter at se Boel død - men - én kunde jo ligeså nemt komme til at se det, énikkeskøttede om. Jons Jæger til Exempel - eller én af de mange Fremmede derinde, de mange Skibbrudne, der sagtens denne Nat længtes mer end vanligt efter sin Guld - og Peberkyst og Børnene i Palmebladshytten fra alt det bitre Sand og den fæle Kulde heroppe, og var listet ned til Stranden i den bare Ligsærk for at kigge over Havet. Nå, dér blev de nok snart sendt hjem med en salt Skvæt i Øjnene, sådan det røg og knøg i Nat, og så lakkede de vel så mødigen hjemad til sit Gemsel i Graven - for, jo ligeså bestemt havde han hørt Trin! Og her lugtede og', som var et Menneske nyssens gået gennem Gyden midt i al den rivende Kulde og Kalklugt.

Ø j, øj! dér blæste Lågen i, så det skraslede!

Huij - så Buskene hvislede langs Gavlen og Grenene gurede på Kirketaget - -

Han luskede lidt frem, koldsvedt på Panden. Å, se der - dér skinnede jo Lyset fra Fogedens Vindve ud på både Korsene og Tavlerne og lige op på Kirkedøren.

Én blev helt kry ved det Syn. Så var der da levendes Mennesker i Nærheden, Ras Foged og Hansine, hans Kone. Her var ingenting at være ræd for, kom nu bare -




Han jog sammen i Knæene, som ramt af et Skud.

Boel! -dér stod hun og så ind ad Fogedens Vindve bag Kirkegårdsmuren -Boelligeså livagtig i hendes sorte Højtidsdragt med Huen med Sølvlidserne og Hagebåndene og med Hænderne krydset på hendes Bryst.

Helt stille stod hun i hendes Skødetrøje og spilede Tørklæde med det hvide Ansigt vendt lige ind i Fogedens Lys; så stiv som Korsene omkring hende. Skyggerne fra det store Morbærtræ i Fogedhaven fløj op og ned ad hende, at hun skulde til Gravs.

Han sank helt ned i Mørket, følte sig for langs Stenmuren, han vilde væk! Han var så tom indvendig, som var der ikke Varme og Indvolde skabt i ham.

Han bare stirrede og fumlede og fumlede på Hug henad Lågen.

Men da vendte Boel med Et Ansigtet ogsåham - just som han krøb væk langs »Bengalens« Buxbornhæk.

Det jog i hende, lige op i hendes stinde Nakke, og hun løftede hendes Hænder. Og han syntes, det var, som åbnede hendes hvide Ansigt sig til et Skrig, men så var hun borte med det samme i Mørket.

Og han hang med bægge Armene klamret om Korset over »Bengalens« Besætning, der forliste 27. Marts 1779, og han stirrede ind bag Lysstriben, hvor hun var forsvunden - til Gravens Mørke - - -

Svente Pirren kavede sig op langs Jærnkorset, der sved ham i Hænderne af Frost - og jog ned igen.

Den bagre Låge, ud ad Ørknen til, hug den ikke i?

Hu, så det skramlede mod Kirkemuren! Øj, Koldsveden randt ad ham værre end Vandet i det værste Dagsæt-Fiske i Høsten.

Herre Je, Herre Je, så skulde det endda ske! så skulde Boel hen dette År! Ja, inden Året var ude, skulde hun ligge under Mulde, ved alle de andre døde dernede i deres






Liglagner og Kiste. Og han skulde blive ene i Huset derude - ja, ene og - -

Hans Øjne stjal sig ind ad den oplyste Rude, ind i Fogedens lave Stue.

Dér sad de enlige to Gamle - de havde heller ingen Børn, som Boel og han - ved Bordskiven, der skinnede så skuret hvid i Spiddelysenes Skær. Han læste vist for hende af »Jesu Barndomsbog«', han holdt i Hånden; Svente kunde kende




den på dens Skabelon. Munden gik på Ras Foged, og han kiggede over Brillerne. Og Hansine bandt så forsigtigt hendes Hose og lyttede til. Det gamle Ur svang sin blanke Perpendikkel derhenne i Skyggen - ligesom hjemme hos dem. Der var bare de to Ure på Øen, Hr. Perle havde sig ene et Firestundsglas.

Jo, Svente kunde nemt kende den Bog, for Boel havde jo og' »Jesu Barndomsbog« derhjemme og læste flittigt i den. Skrap var hun nu til at læse - - Boel, som altså skulde hen - ja, ja, endda -

Men så med Et kom Skrækken over ham. Herre Je, hvad havde han set! Boels Genfærd, Boel som død, hun, der sad derhjemme og bandt Hoser ligeså fredeligt som Fogedens Hansine derinde, og ikke ante om, at hun var død - - eller Snak, skulde dø. Jamen hanhavdejo alt set hende her, så levende var hun da heller ikke!

Hyss! hva', hva' vardet?Hvorfor halsede »Vakker«, ovre ad Degnen til, så ædende gal, så den peb efter Vejret?

Svente Pirren stak i vildt Rend mod Lågen, fik den op, og ned ad Gyden langs Staldmuren. Lågen smak i bagved ham, og han styrtede værre til, om Hjørnet og ud på Gaden.

Hu, hu - han rystede og hev i det - og stavrede så af. Nu var han jo da udenfor Kirkegårdsmuren mellem Mennesker igen. Der skinnede jo helt mange Lys nu ud på Stendigerne og de krogede Stave til Fiskegarnene.

Boel, som skulde dø, som egentligvardød - siden han jo så hende. Hæhm, hæhm - -.

En dygtig Kone havde hun nu da ellers været! Det skulde ingen sige andet - var hun skrap til sin Vilje, var hun det og' til hendes Arbejde. Derinde hos Ras Foged, som han kiggede til nys, dér var ikke pænere end som hjemme hos dem. Endda det var kun småt for dem.

Ja, for - hun måtte nok mestendels selv om det, Boel; han var ikke meget for Arbejde - nej. Ja, lille Malene,dethavde




været en anden Sag, men for hende her - hæ. Vilde hun have ham, så fik hun tage ham, som han var! Nå, hun havde da heller ikke klaget, nej, klaget havde Boel aldrig-undtagen over det, at han ikke kunde vende sit Sind til hende - og det var jo kun i de første Åringer, ja, og så nu i Aften.

Hm, ihærdig var hun også af sig, Boel, at hun ikke havde glemt det og slået det af sit Hoved, at han skulde have hende kær. Og det efter at han havde bomtiet i så mange År - tiet hende ihjel havde han da ikke! Hæ, hun måtte endda have tykt svært om ham. Men sådan som hun gnistrede i Aften, næ, sådan havde han da aldrig set hende! Han var næsten ræd, hun skulde slå hans Pande ind med den her Ovnrage, som hun svang for hans Næse, så det peb, mens hun råbte, at nu vilde hun, han skulde dø.

Stor og stærk var Boel. Og så skulde hun endda hen. Hm, hvad mon hun sådan stod dér og kiggede ind ad Fogedens Rude efter, til de to Gamle derinde og deres Lys og »Jesu Barndomsbog«? Så kummerlig hun endda havde set ud, næsten som i de første År, når han slog sig gnadrig og stum, ihvad hun så gjorde for at behage ham.

Ja - pæn havde hun nu da været mange Gange, sådan til Elskov. Men han havde jo lovet sig selv at tie, og så tav han, endda hun smilte så sødt. Men han huskede hende da ellers godt endnu: så hvid i det sorte Hår. Hun var da forresten heller ikke så værst endnu. Nå, men nu skulde jodetvære omme.

Hm. Nå, nu var han ellers snart ude af Byen. Føj, så det Hav larmede! Deroppe under Bjærget skinnede ene Hr. Perles Vindve, som et lille Øje, der så ud i Natten. Hæ, ja næsten som Hr. Perles eget Øje over Øen, så mildelig og bedrøvet.

Hvad mon ellers Hr. Perle vilde have sagt, om han havde set Svente på den Færd og læst hans Tanker?

Syndige Tanker - å ja, hæm - jo, det var de vel nok




endda. Det er jo da sådan sin egen Sag med én, når én skal dø og sådan bort fra Øen og hen til Herren og tale til ham om - -

Om hvad - Hæm, hæm - -

Hu, nej, så Havet nu brølte om ham. Bare det bitte Fyr gnistrede og gnistrede, sin Mil derude. Ja, om Øen da ikke forgik i Nat, den bitte Stump den var! Én skulle synes, det var gjort i en Snup. Ja, Pastor Perle havde nok Ret: få var så udsat af Herren som Anholtboen. Ikke andet end som Sand at leve på og Hav omkring. »Så vi får være gode mod hinanden,« sagde han. Hm ja.

Hu, så det knøg af Sand i hans Ansigt, ligeså det sved, derudefra Ørknen, fra Rathulen.

Hm ja, lille Malene, nu var hun i Fred for Anholt, dens Hævn og dens Sandflugt og dens Sult og Nat i Rathulen. Lille Malene, lille gode Pige, med hendes lyse Øjne og de små Hænder. Ja, ja, at hun havde levet indtil nu, og da altså var blevet noget nær en gammel Kone, det begreb én ikke. Én syntes altid, hun var bare et Barn, et lille blegt og ræd Barn. Ja, ja, hun var jo ligesom død for én for mange, mange År siden, den Gang hun sejlede væk med Skipper Braben til Fastlandet. Eller nej, længe før endda! den Gang han slukkede sit Brudgomslys, den Aften dødede han nok Malene, eller - da hun stod på Dværgekrukkerne den Aften, og Solen gik i Havet, og hendes lille Ansigt blev så glødende, så hvidt det endda var, og hendes Øjne så strålende, så fulde af Tårer de dog var. Ja,dadøde hun jo for ham, han, som ikke kunde tage hende for hendes Faders Skyld, at ikke Forbandelsen skulde komme over ham med, og han blive fredløs her på denne eneste Plet Jord i det vildene Hav.

Å lille Malene, en sølle, sølle Fyr var jeg endda - og sidenhen - -

Hm, kanhænde Malene dog ikke ret vil tykkes om, når Boel fortæller hende derovre, at det er mig, der har ønsket




Livet af hende? Lille Malene var mild af sig, var hun, selv mod dem, der drev hendes Fader i Havet ved at tie.

Ved at tie - hæm ja - fik han kanske Ideenderfra?Tie et Menneske i Havet fra Anholt, det var nemt gjort. Hvor skulde én gå hen, når én ikke længere kunde nære sig på Øen, uden i Havet? Kunde én kanske underholde sig med Strandstenene eller Mågerne eller Sælhundene på Totten?

Så, nu var han snart ved Hytten. Det er dog skønt at kunne krybe i Læ for Stormen og Mørket, det mærker én ret på sådan en Ø. Hr. Perle havde endda Ret, når han sagde: »Her på Øen må vi være mildere mod hinanden end andet Steds, for os har Vorherre jo næsten forladt.« Ja, ladet dem ene med hverandre havde han, den lille Klat Mennesker her midt i det vildene Hav. Og så foer de endda sådan med hverandre som nu Bymændene med Staffen og - og - han og Boel med hinanden - -

Så, der var Hytten. Én skimtede den så svart mod Havskummet og det hvide Sand, der svang sig som Spøgelser over dens Tag. Men - der var jo mørkt! Hvorfor havde Boel ikke tændt Lys? Ellers plejede han alt at have det i sit Øje, ligesom han kom ud af Byen - som en lille Stjærne, ja.

Han tvang Døren op. Jo, lunt var her da, stoppet med Lyngris og Fåremøg i Lermunken kunde én fornemme, strax her i Forstuen. Og nu da han åbnede Døren, fik han strax et Glimt af Boels Kamelottesskørt mod de røde Flammer fra den åbne Ovnsdør.

Hm, det var nok sidste Nytårsnat - så så én ikke mere det Syn. Kanhænde det da blev kleint med Lunheden. En var jo ikke så dreven til den her Ildning, eller Skraben Lyng og Sanken Fårekager eller Slæben dem hjem på sin Ryg. Nej, helt let fik én ikke for at klare sig ene på den her Ø, det mærkede én ret, når én nu tænkte over det.

»God Aften, Boel,« sagde han og blev selv så forbavset over det, at han beholdt Munden åben.




Hun vendte sig brat i Mørket, så han i Skæret, og han mærkede, hvor det grøssede i hende, sagtens ved det, at han talte til hende. Men han mærkede også, at det stod af Frost og Kulde fra hendes Skørt, endda hun holdt sig dér så tæt ved Ilden - som var hun lige kommen ind, som han selv, derude fra Havstormen og Nattekulden over Øen.

Og da gøs det gennem ham, så han gik i Knæene, for det var jo så altså Dødens Kulde.

Boel, Boel, hun skulde dø - som bitte Malene var død nu nyssens. I ét År skulde de dø fra ham, de to Kvinder, der havde værnet ham og hjulpet ham til at leve Livet her på Øen, han slet ikke duede til.

Snak, nej Malene var død forlængst, for mange År siden, da de begge var unge, og hun havde kun skænket ham sit Smil og sine Tårer. Men Boel dér, hun skulde dø nu i dette År, selvom aldrig så sent i det, så dog i dette År. Og hun havde ildet hans Ovn og kogt hans Mad, båret hans Lyng hjem på Ryggen, spundet og vævet hans Klæder og Fiskegarn og gjort det halve afhansArbejde for ham, og han havde levet med hende i sytten År herude, her i Hytten yderst på Anholts Rand i Havet, der nu råbte og råbte i Aften, som vilde det opsluge dem og Øen - nu! nu!

Malene, lille Malene, han kendte hende knap, han huskede hende ikke mere, nej, nej, han huskede hende ikke mere! Og om de var blevet gift: de var lige kleine bægge to. Men Boel, som stod dér med sit Kamelottesskørt, som Ilden legede over, og som dog var lige koldt, så koldt, af den sorte Natteblæst fra Havet, der skulde sluge hende, af Mørket, hun gik ind i deroppe på Kirkegården - Boel, hun havde stået dér mellem Korsene så strunk, selv efter sin Død.

Å, dér snurrede Uret, det gamle Ur de fik til Givendes fra Sorren i Kæret, som de havde fået alt de ejede af ham. Å, nu slog det!

De tolv Slag hamrede hen gennem Rummet, skingrende




gennem Havets Brøl og Stenenes og Sandets Hvislen på Ruden.

I dette År skulle hun dø, i det År, der alt nu var begyndt! ja, hunbegyndtejo alt at dø nu, og han blev ene, ene på Anholt!

»Boel, Boel!« han faldt ned på Knæ for hende, »å Boel endda!« og han vidste ikke af sig selv, før han græd.

»Men Svente endda - Pirren - er det dig? hvor - hvor kommerdufra?« hørte han hende spørge, og hendes Røst skjalv, ja, ja Døden var alt over hende! »Svente, har du været ude? å nej, Svente, tøv lidt, jeg får da sige dig -«

Men hulkende stønnede han den hele Fortælling om, hvor hans Hjærte, det gik over sig selv, da han fik høre bitte Målenes Død, om sin Vrede og sit Had, da hun truede ad ham og ønskede hans Død, og sin Stavren til Kirkegården og Beden til Gud, at han måtte se hende dér, at hun kunde dø i det næste År, det År, som nu var begyndt, ja, alt begyndt - -

Han hørte et Suk, så han gav sig ved det - å, nu mærkede hun nok Døden!

»Har - harduda - æh,selv- været på Kirkegårdennu?«gispede hun.

»Å, ja, Boel, ja!« jamrede han, »jeg har handlet syndigt mod dig! bitte Malene og Hr. Perle vil aldrig forlade mig det eller - Gud Fader. Boel, Boel, kandu?å Boel da, du må ikke dø ifra mig! å Boel, så blir jeg så ene her på Øen. Å Boel, jeg - jeg har dig jo endda så kær - og jeg har aldrig vidst det - -«

Da følte han hendes store, ru Hånd på sin Pande, den rystede, og den var kold, så det var da nemt at mærke Døden, men den var så mild som aldrig før. Som aldrig? Jo, jo endda, de første Tider, huskede han det ikke, de første Tider her i Huset - når hun hver Morgen strøg ham så mildt og så så ret bønligt på ham, som han aldrig kunde tænkt sig hendes




strenge, kolde Øjne kunde se på nogen, endda han jo altid var vrangvillig og sindet at hævne sig.

Men - hun så slet ikke bedrøvet ud, endda hun nu vidste, hvad Skarnsknægt han var, og fik sin egen hastige Død at vide. Ja, hendes Øjne randt jo fulde af Tårer, men - men det så næsten ud som - som hun - lo!

Ja, hun lo, endda hun græd med det samme, og hun tørrede sig om Næsen med hendes Ærme og lo igen og græd:

»Å du Pirren, Pirren dog - - Nej men,« hun slog med Et Hænderne sammen over hendes Hoved og over hans, »hvadervi for Ægtefolk, for Mennesker mod hinanden - i selve den hellige Nytårsnat,beggeto!«

»Jamen Boel, detskalbli' anderledes, hører du - jeg véd jo dog godt, hvad du er for en Kone, hvor du har slidt og slæbt og holdt det Hele oppe og - Ork, men nej! nej! nu er det jo omme, og du skal til og dø, og jeg arme Menneske får aldrig mer Ro her på Øen for Herren sin Straffedom og bliver som Staffen og må i Havet som han.«

Men da lo Boel og tørrede hendes Øjne med Ærmet.

»Nej, nej, vær du bare rolig, lille Pirren, jeg skal forsikre dig til, jeg dør så vist ikke - ikke afdetda, at du har set - æh -migpå Kirkegården - ork nej, ha, ha, ha! Å nej, men Gud ha' Lov endda, Svente!«

»Dør du ikke?« spurgte Sverre vantro, men mærkede alt, som helede det lidt i hans Hjærte, »jamen -«

»Nej, vær du rolig - ork nej, ha, ha, ha!«

»Jamen, Boel - tror du da ikke det her, at vil man se, hvem der skal dø det nye År, da skal man gå hen og se efter på Kirkegården Nytårsnat?«

Hun stirrede lidt på ham med sine underlige Øjne, men så begyndte det at klukke i hende, og hendes Øjne var fulde af Tårer med det samme.

»Jo, jo, Svente, jeghartroet det - å Gud forlade mig! - og detharmåske og' sin Rigtighed,omman ser én på Kirke -




gården. Men - derfor skal du nu alligevel ikke tro, at jeg skal til at dø.«

Svente lå stadig på Knæ og så på hendes Skørt og ind i Ilden. Han forstod det ikke, men når Boel sagde det, måtte det være ret. Hun havde altid Ret. Hun tog ikke fejl. Hun var næsten ligeså klog som Hr. Perle selv; skulde én tro. Og ligeså god - om ikke det Galsind var over hende - - og så det, at hun altid skulde have hendes Vilje - - Å, men hunskuldefå den, for hun vilde dog kanhænde altid det bedste! Som nu med ham. Se, lille Malene, hun havde jo dog trøstet sig og fået glædelige Kår som Købmandskone i Grenå. Og han selv? Kanhænde at de var død i Rathulen begge to, om de havde fået deres Vilje og var kommet sammen. Her var drøjere på Anholt end de to kunde klare.

»Gud trøste os for Ægtefolk, vi har været,« sagde Boel og lagde sin Arm om hans Skulder - det var så uvant, Svente vendte Hovedet op mod hende og så hendes Øjne, så, de funklede af Tårer, og hendes Ansigt, så, det glødede i Ilden, og han syntes med Et, at det var Malene igen, Malene fra Solnedgangen, han havde fundet, efter at hun var død - »ogjeghar jo endda den største Synd, at jeg sådan ved dig kunde forglemme mig selv og den Dag, vi fik hinanden ved Pakhusbugten! Men du skal se, bitte Pirren, Gud giver os nok Lov at leve Året over og flere til, at vi kan møde Hånd i Hånd for ham en Gang.«

»Ja, ja, Boel, bitte Boel!« han gemte sit Ansigt i hendes Kjole-og rykkede tilbage»jamen Boel, den Kjole-jegkanendda ikke begribe - hvorfra kommersåden fæle Kulde?«

Men da lo Boel, så hun rystede, ja klukkede, som var hun en rent ung Tøs, lo og tørrede hendes Tårer med det samme.

- Den Latter tænkte Svente Pirren tit på siden hen, når Boel og han i de kommende År sad sammen ved Lermunkens Ild med »Jesu Barndomsbog«. Hvorfor lo hun sådan den Gang? Han faldt i Staver. Men han begreb det ikke.




Charlottenhmd

DET er fjorten Aar siden, jeg tilbragte en Sommer i Danmark, og den gaar i Aar hen for mig i en Have ligesom min Barndoms og første Ungdoms Somre i Provinsen.

Maaske derfor jeg føler mig saa besynderligt nær hine Dage - paany iført de bløde Sportsbluser og løse Jakker, Gymnasiastens Dragt, mens de stramme, voksne Klæder glider bort, og jeg aander med blide og hengivne Lunger, som de unge Birke derude i Hækken - som de unge Birke i Barndommens Have.

Huset, jeg bor i, ligger i Jægersborg Allé, dybt inde i en Have. Da jeg kom hertil, tegnede Alléens Linde sig mod Himlen som en Kæmpeskrift af Runer, højtidsfuld og skæbnesvanger som en Helleristning mod den blege Skurnringsluft.

Jeg sad ved mit Vindu og saa den store Skrift staa over Haven, manende som længe glemt Fortid. Mens Nattergalen sugede sine første Kluk, forknyt af Kulde og Tusmørke.

Togets Fløjt ridsede gennem Stilheden, der fyldtes af Muld og Forjættelse. Fodtrinene ude i Alléen gik saa underligt lette - Luften var ikke Byens, ikke Kontorets, men Aftenens og Hjemmets.

Villaens Ruder glødede bag Grenenes Doner. Hustruens mørke Hoved rejste sig lyttende, Hunden foer i Spring henover de dunkle Plæner. Jo - Herren kom hjem - - - Som en GangminFader gennemvorHave...

Var det alle de sovendes Aandedræt, eller var det Spirernes og Knoppernes i Haverne og Skoven, der hviskede saa forventningsfulde som Børns? Den, der ene vaagede, gemte sit Ansigt i Hænderne - han vidste ikke om i Ve eller Haab.

Siden blomstrede Frugttræerne derude. Kronerne svævede for min Rude som hvide Skyer af Sommerfugle, som mine




Tanker fra mit Arbejde, derud, hvor Skoven bag Skinnerne hvælvede sig i ét brusende Grønt.

Men Lindene kom vandrende ud derfra, gennem selve Foraarets Portal, i de mange Aars vantro Rustning af Bark.

Men de drog midt ind i Frugthavernes skære Barndomsrødme, og fra det lille, straatækte Bondehus ovre paa den anden Side Alléen, hvor der er Børnehave, sang det under de duftende Kroner af spæde Barnestemmer, som nynnede selve de paradisiske Kurve af Blomsterbørn deres Lykke.

Og inden vi vidste det, sitrede det grønne Løv om den graa Bark og Smilet om mine Læber - en Nynnen af Lykke.

Der holdt en blinkende Landauer udenfor Børnehaven, hvis Straatag og hvidtede Skorsten nu var ved at dukke under Tjørnehækken og Lindetræerne, men hvorfra der bestandig tonede Sang af Barnestemmer - som fra evig Barndom. Et Barn blev hentet ud, nejede til Afsked for Lærerinden og entrede jublende op i Vognen, til Køreturen med Moder og Fader.

Standsede mine Forældres Vogn paany udenfor Skolemuren, og hentede de mig ud til den vaarblege Himmel, til Brisen og Duggen, til Foraars-Vejenes Eventyr?

Store, gule Flyttelæs er i disse Dage vaklet hen under Lindene, og hvide Gardiner har flagret ud af tilbageslaaede Skodder som indespærrede Aander. Havebænke og Borde har holdt de første Kaffeselskaber i mandelsød Lugt af Maling, mens Tulipanerne diskret stødte deres Vinglas sammen langs Havegangen, hvor Solsortungens allerførste vage Fodspor søgte ud mod Laagen...

I det blaanende Tusmørke rinder Løvet som Kildevæld af Lindenes Side, mens Nattergalens Stemme banker som Havernes bespændte Hjerte.

Birkenes Løv sejler om Hegnene, skærtgrønne som Aftenens Skyer i det blaa. Venus blinker frem som en Landse-Od, og bag Laagerne dukker de unge Piger op.




O hin Vaar, da Lanse-Odden ridsede mit Hjerte, og Afrodites Kampe begyndte!

Den unge Pige bøjer sin skælvende, hvidklædte Skikkelse over Magnoliebusken i Plænen, som drak hun af de elfenbensgule Skaale, af Træet fra Morgenrødens Rige, under Venus, der nu sænker sit luende Spyd mod hendes Nakke, mod Jordens Hjerte - Solen og dog Jorden saa nær som ingen anden Stjerne ...

- Har Syrenerne blomstret og Guldregnen? Dufter Hyldene sødt, og gulner Plænen af Smørblomster og hvidner af Tusindfryd? Blusser Roserne paa Buske og Mure? Har Sankt Hans'es Baal brændt? Svæver de lyse Nætter over Skov og Sund?

Jeg rejser mig forvirret fra mit Arbejdsbord. Har jeg glemt at se det? Har jeg glemt mig selv?

Jeg véd kun, at Fuglesangen er forstummet...

O, lyse Nætter i Provinsens Skove, i Ynglingeaarenes Tungsindsskove - o Draaber af Lys, af Salighed og Sorg, der faldt i mit aabne Hjerte som Løvets Dug paa mit blottede Haar!

O, Sankt Hans'es Baal, fjernt i Fjordens og Himlens Blaanen - o mit brændende Hjerte i Længslens lyse Nat! o Ungdom, Æter og Lue!

Jeg tager mig til Panden - har du glemt - har du glemt? ...

Fra Alléen ler lyse Stemmer, jeg ser mellem Løvet hvide, jagende Skikkelser, unge Piger og unge Mænd paa Cycle, med nøgne Halse eller nøgne Fødder og Knæ, med de leende Ansigter bøjet mod hinanden, med flagrende Badehaandklæders Vinger over Skuldrene.

Og Alléens vantro Kæmper, de skrider Haand i Haand, hvælvende over dem Sommerens Triumfbue. Og det sværmer hen derunder, Ungdommens Festtog - yderst ude fra den middagsblaanende Horizont, fra de hvidnende Agre, gennem Jægersborgs grønthegnede Skovhuse, langs Parken






og Slottet til Charlottenlunds Villaer, hvor Klaverer lyder ud fra alle Verandaer, og unge Pigers blottede Arme sætter Haar til Middagen bag alle aabne Ruder, gennem Skoven, ud i Sundet, ud i det blaanende Favntag, der er vildt og blidt, og hedt og koldt som Ungdommen, som de sytten Aar...

Jeg har glemt mit Arbejde - -. Duften af Middagsmaden breder sig fra Have til Have, Hovedstadslivets sene Middag - -

Slentrer jeg med det vaade Legeme skjorteløst i Blusen, med Dryp fra Haaret ned ad Nakken og Haandklædet sivende ind paa Brystet, gennem min Faders Laage til Middagsmaden, sornhanhar arbejdet for?

Eller staar jeg her, støvet og svedig, og bier mit eget trælsomme Arbejde derhenne?




Nu lyder Middagstogets Fløjt, og det myldrer af Fodtrin i Alléen, Husfædrene fra Byen og Kontoret.

Jeg lytter til de Trin, værdige og trætte-hvor de tøver, hvor de dvæler, som søgte de Hjemmet ej blot i Villaen, men under Lindene - til Laagen brat slaar i bag dem.

For at aabne sig for andre Trin, dristige og lette, der i et Nu er forsvundne i Alléens Aftensus og Duft, som en Dansers Fjed i den store Kæde.

Jeg rejser mig urolig og lytter...

Var det mine Trin, Laagen lukkede ud - eller dem, den lukkede ind ...?

Klipper jeg i Fyraftenens Lærredsjakke min Plæne med Slaamaskine, tyder Aftenavisens Nyt og sender distrait Piberøgen op i Taagen, der slører mine Brilleglas, saa jeg forvirres i Sommernattens Elverdans langs Alléens dunkeltgrønne Troldhøj og overtroisk tyer til min Stue?

Da hører jeg det pusle ude i Haven, og ud af dens skyggefulde Gang kommer min Hustru gaaende. I det samme flammer et Skær over Haven, og frem mellem Lindene bryder Venus' unge Stjerne, nærmere Solen og nærmere Jorden end nogen, tindrende over vort Hus.




I Vinterens Hjerte

SNE, Sne, saa vidt Øjet rækker, Sne forneden, Sne foroven - jeg er hyllet inde, lukket inde i Sne. Kun mine egne Spor, dybede ned i Sneen, synes at lede ud af den hvidgraa Skumring, og mens jeg stirrer efter dem, slettes de i Tusmørke og Sne.

Mit Aandedræt sitrer som Røg, en Taage af Sne - Sne tynger min Hat, hænger i min Frakke, svulmer om mine Knæ, jeg siver fuld af Sne, som en trøsket Pil.

Ovre i den mørke Himmel strutter sorte Burrer op af Sneen - Lande ve j ens Popler, og bag dem skimter jeg en aflang Plet - et Hus.

Jeg alker afsted derimod, pløjende Sneen op om mig. Den skyder, svagt gnistrende, helt op om mine Hofter. Jeg drømmer mig, forvirret af Mørke og Sne, i et Bjergdybs Indre, hvor jeg ene løsner mig af Marmor-Grunden og taaget vakler frem i Mulmet.

Dybt under mig smutter Plovfurer hen, som dunkle Mindelser, som Spor af et Fortidsliv, fra forsvundne Perioder, før Sneens ...

Aa, nu svømmer jeg gennem Grøftens Snehule, sunken til Lænderne. Skal jeg da glide endnu dybere ned, slukkes snart selv den vage Dæmring over mig, og dukker mit Hoved under i evig Nat.

Nej, nu gaar jeg ud igennem Snemuren og ind paa Landevejen.

Som en Løbegrav iler den dér hen imellem de kalkgraa Vægge, som en Løngang, hvorad de sidste Mennesker, med Børn og Rigdomme, flygtede bort fra den snebegravede Jord. Nu ligger den øde, Poppelkronernes vejledende Ris er halvskjulte af Sne, nedtrampede Spors Virvar iler igennem den.




Jeg har forsinket mig, ene herude, ene med disse Spor, det sidste af mine Brødre. Himlen synker stadig tættere over mig, snart slettes jeg under den i de andre Snefnug.

Da staar jeg med Et foran Huset - en Dynge af smudsige Mursten, med sorte Vindueshuller, hældende under Tagets raadne Stak. En Os af Fugt og Halm og Mus slaar mod mig, den forladte Menneskeboligs Aandedræt, de støvfaldne Lofters, de fugtslaaede Gulves, Sneens og Kuldens døde Em.

Men hervardog Mennesker - der maa være mer trøstelige Spor derinde end de nedtrampede og forvitrede herude.

Jeg linder paa Klinkens sviende Isklump og sluges af Forstuens ramme Lugt og kalkblege Mørke. Os siver stramt fra Døren, som Røg gennem dens Sprækker. Men jeg søger mod dens Greb, for jeg vil gemme mig derinde i Hi, hvor Medmennesker, om end de fattigste af alle, har levet. Jeg vil hellere ligge i deres smudsige Klude end i Sneens bundløse Hvidhed.

Men i det samme naar en Lyd mig, én rører sig derinde, dumpt som i Blinde eller Søvne. Er det et Dyrs Poter - eller et Menneske?

Et Menneske, ét til, der har forsinket sig herude, da den store Flugt gik forbi?

Jeg river skælvende Døren op og staar i den kvalme Stue, paa Lergulvet under det rugende Loft, og ser dér ved den rustrøde Ovn to Børn krybe sammen over hinanden, med sammenviklede Arme, med Hoved ind til Hoved, stirrende med kulsorte Øjne under et laset, tørvebrunt Sjal.

Et Par tynde Pinde knitrer inde i Ovnens øde Gab og stænker deres Varmedraaber ud i det lergraa Rum. Børnenes Aande har alt tiliset Ruden derhenne, en graahvid Tavle, stængende for Lyset.

To Børn her, to forladte Børn - men - -

Nej, se dér henne stiger endnu en Røg frem, graa,






spiraltynd, fra Alkovens rødprikkede Omhæng - et Menneske aander derinde, et sengeliggende, sygt.

»Børn, hvem er det, der kom?« spørger en slidt Stemme, lungetom.

Og jeg vaagner med ét af Snedøsen, af min milevide Ensomhed - véd, at Sneaaret endnu ikke er kommet, den store, endelige Vinter; at Plovfurerne, jeg mærkede under mig,




vil fyldes med Grønt til Vaaren; at jeg er naaet til det første af Husene ved Landevejen, og følger jeg den, vil jeg naa den store By, som intet aner om Vinter.

Og dog -her, er ikke Vinteraaret her? er ikke disse Mennesker dømte, hjælpeløst givne i dets Vold?

»Det er bare -,« siger jeg, »jeg vil spørge om Vej herfra.«

Og mine Ord staar stille som min Aande i Luften. Ja, Vej herfra -

Børnene stirrer sammenslyngede, ja sammengroede, fastgroede dér ved den udgaaende Ovn, bag den isdækte Rude.

Vej herfra? Nej, dereringen Vej! De er lukkede inde i Vinterens Bjerg.

Gardinet dér henne bølger til Side, og et gustent Hoved stikker frem, med Tørklæde, med graa Tjavser, paa en gul og rystende Hals. To Øjne, halvtslukte under de tunge Laag, stirrer.

»Vejen - hvortil?« spørger hun.

»Til Byen,« siger jeg og ser paa Børnene og sætter mig uvilkaarligt paa Halmstolen, for at dele deres Kaar, for at blive.

»Det er bare ligefrem,« siger Moderen.

Men jeg mindes igen, at vi altsaa lever, at endnu Lovene for vort Liv raader, og jeg fumler min Pung frem af Lommen og lægger en Tokrone paa Bordet.

Den ligger dér, som en lille, frysende Pyt, og skinner.

Men alles Øjne i Stuen er paa den, mine i Undren, deres i Begær.

»Bolette, stræv - løb til Høkeren og hent Brænde og -«

Og jeg hører, taaget og fjernt, den gispende Ramsen -: Navne, Ting, jeg troede glemte, ufornødne, overstandne.

Jeg stirrer kun paa den lille, frosne Plet dér - hvad mægter den her i den store Vinter?

Men i et Sus er den største af Pigerne oppe, i et langt Spring i Kludeskoene, og slaar den knoklede, gule Haand




om Mønten, som sved den ikke af Kulde, men varmede som en Glød.

»Ja, stræv! stræv!« hvæser Moderen fra Sengen.

Men Pigebarnet farer hen til Ovnen, stikker Mønten ned i de sidste, blaaligt, osende Emmer, iler saa hen til Vinduet med den opglødede Skilling i Haanden, fulgt af den lille Piges stirrende Øjne, der er ét Sort, ét Hul i det indskrumpne, hvide Ansigt.

»Jeg vil først - lige - tø Ruden - for Sine,« siger den store aandeløs, griber den lille og slæber hende derhen, stabler hende op paa den rødmalte Træstol og presser Kronen mod Rudens Is.

Moderen mimrer med den tørre Mund, men ser selv ivrig derhen - hvor Isen smelter og tør, og det hvide Vinterland derude dukker frem under den sorte Himmel.

»Naa, men løb saa!« siger hun, men hendes Stemme har mindre Hast.

»Ja, nu kan Sine se, naar jeg kommer igen med Sagerne,« stammer Bolette aandeløs, vikler Sjalet ind under Armene og op om Hovedet, snapper den hankeløse Kurv, smutter fra Kludeskoene over i Træsko og piler mod Døren.

Straks efter stræber hendes foroverludende Skikkelse af Sted derude i Vinterødet, fulgt af vore Øjne. Hun iler i Sneen, saa de sortgraa Skørter slaar op om hendes nøgne, blaafrosne Knæ.

Her bliver stille, mens Ilden gaar ud, og Kulden siver gennem Murene.

Kun Aandedrættene gaar, forventningsfulde. Og Barnet stirrer gennem Ruden, som dets Aande forgæves søger at holde aaben; som dækkes mer og mer af de lydløse, isnende Dødningehænder.

Jeg nikker hen for mig. Jo - vieri den store Vinter! selv ikke det varmeste Aandedræt, kun en Mønt kan tø den Rude...




Og dog - ikke Mønten i den lukkede Pung og ikke Mønten i Sølvets Kulde - kun rakt og varmet af et Menneskes Haand...

Og jeg blander mit Aandedræt med de andres, her i Vinterens Hjerte.




I Vinterskoven

JEG sidder midt inde i Vinterskoven. Stammerne står om mig så tæt som en Tåge, der højt oppe i de nøgne Grene driver som en grålig Røg fra den Årets store Ildebrand, som nu er brændt ud. Milevidt svæver denne Røg over Skovene; jeg har vandret under den lige fra imorges, tynget af dens Skygge, og nu i Skumringen, da den tætnes deroppe under de grå Skyer, stemmer den mig for Brystet, så jeg næppe kan ånde.

Fra de rødbrændte og sortsvedne Emmer omkring mig, fra Jordbundens Løv stiger Os som fra en Esse dybest inde, fra Jordens udbrændte Hjerte.

Ja koldt, koldt er Løvet - dukker jeg min Hånd ned i det, flygter Duggen til dens Varme. Helt op gennem Stubben, jeg sidder på, mærker jeg Jordkulden.

Lige overfor mig vrider en Eg sine afsvedne og forkullede Grene. Og i de store Hæs, som toner ud mellem Stammerne, ulmer Bladegnister. Skoven er brændt af - kun Røgen tynger den, Røgens sorte, milevide Skygge - - -

Å, den Hund derhenne! jeg kunde knuse dens Hoved med en Sten! dens Bjæffen glammer gennem det osende Mørke, den frysende Stilhed, uafbrudt, uafbrudt, Slag i Slag - - Det usle, hvide Kræ, at det kan fylde hele den store Skov, hele det frysende Mørke med sin bitte Lyd, sin Smule Strube!

Den valser derhenne foran Huset, hvis kalkede Mur dæmrer gennem Avnbøghækkens røde Røg, og hvis Tag ruger som en Jordvold under Kronernes Dis.

Jeg ved, at der er ingen Mennesker hjemme, thi jeg var før inde gennem Havens slimede Græs og muldnede Blade for at spørge om Vej ud fra Skoven, hvor hver Sti er slettet i Løvfald og Skumring.




Men Hunden er hjemme og har nu uden et Sekunds Ophør holdt ved med sin Gøen, fra jeg kom - for en halv Time siden - ja længe før, langt inde i Skoven hørte jeg den!

Den valser foran Gærdets Hyben, ellevild af sin egen Gøen. Den blæses, hvid og langhåret, gennem Mørket som en Fjer, frem og tilbage, op og ned, pisket rundt i en ren Hvirvel, højt op i Luften og ned igen, flyvende langs Jorden, snurret rundt og jagende tilbage. De faldne Blade og dens Glam ryger om den som en Storm. Nej, nuviljeg ikke længere tåle den! Jeg har opgivet at finde Vejen ud, jeg er halvkvalt af Os, halvblind af Tåge, jeg er tynget af Mørke og Muld som de andre Løv, jeg vil sove på Jorden blandt dem, jeg vil blive en Jordkrumme, kold og stum - -

Men den fordømte Hund, den raser som selve Foråret, som selve Solen hen gennem den mørke Skov, den spruder sine Funker langt ind i Skumringen, den tænder langt inde i Dødens Tåger, rammer os med Livets sviende Gnist, holder os vågne fra den fælles Søvn - -

Så gid da også, dit Uhyre - er du da ganske uden Respekt? dit elendige Kræ, er du helt uden Følelse for Alnaturen om dig, fornemmer du den da ikke i alle dine Årer? du rodløse, du, som var i dens Sommer, hvor kan du fri dig for dens Vinter? hænger da ikke dens Mulm i hvert af dine Hår?

Jeg slår dig ihjel, du Bespotter! din forbandede Jubel skal tie her i vor store Død!

Hvad - vover du dig nærmere? kommer du herhen, blæst henover Bladene, lige mod mig? så skal da -!

Og jeg løfter truende Stokken. Men den bitte, hvide Hund valser uforknyt under den som under det store Mørke, bjæffende, bjæffende mig lige op i Ansigtet.

Jeg kan ikke lade være at le imod dig, mod din Travlhed, din åndeløse Hast; dine Sider skælver jo som en Blæsebælg, du gisper af din egen Glammen, du damper af Hede, så jeg






mærker det i mit Ansigt. Hvad vil du? vil du fortælle mig, hvorfor du er så glad, så grundløs, utilladelig glad? vil du varme mig med din Glæde, som du alt har tændt hele




Skoven i Flammer, i Sollyslue, med din Gøen? vil du holde os levende, du bitte Fnug, med dit bitte Liv herinde i den store Sorg, den store Død?

Jeg stirrer ned på dig, ned i dine sorte og blinkende Perleøjne, der tindrer mod mig fra dit hvide, hårede Hoved som op fra Jorden selv . . . Min Stok synker ned i Løvet, og jeg ser igennem dine Øjne som ned i Jordens glødende Hjerte .. .

Da snurrer den pludselig rundt og slænges for en Orkan af Glam hen gennem Mørket - som havde den ikke Ben, men Vinger, var den ikke Hund, men Sommerfugl.

Og dér - dér dukker han op, den ventede på, for hvis Skyld den holdt sit afsindige Bal, holdt Varmen vedlige her i Skoven - en ynkelig, smudsig, gammel Mand, stavrende ved sin Stok, med en Bylt Indkøb fra Købmanden bag Skoven under Armen og Kasketten på Næsen, småsnakkende, værgende sig mod Hundens hvide Hvirvel om hans brøstfældige Ben:

»Glam! Glam! Glam!«

»Ja, ja - Godaften, Godaften!«

»Glam! Glam! Glam!«

Nej -nuspringer mine Trommehinder!

Han stavrer forbi uden at se mig og min Stub, mod Havelågen, som ikke er til at få op for Hunden, gennem Havens slimede Løv og Græs ind i Huset. Døren går i, og Hundens Gøen lyder nu derinde, fjærnt, men uafbrudt.

Jeg sidder lidt med Stokken mellem mine Hænder, med mine Øjne i Bladenes dernede - ja, de stirrer på mig, de matte, våde Løv, som Tusinde dunkle Øjne fra Jorden - alle de dødes, de begravedes - Jordens eget Blik ...

Hvad vil I mig? Vil I sige mig, at Jorden er ikke kold, men glødende som en Bold af Ild? Vidner I det, I, der levede og døde, faldt og dækkede Kimene dernede - vidner I døde det for mig, der lever?




Jeg sænker mig ned for at spørge, bøjer min Pande helt ned.

Det skinner hvidt dernede i det røde Løv ... Jeg tager det op, et Blad hvidt Papir, et Stilebogsblad, beskrevet med store og kluntede Barnebogstaver, efter Forskriftens Ord: »Himlens Dejlighed er dens Stjerner« - »Himlens Dejlighed er dens Stjerner«, Gang på Gang, hele Bladet over...

Barnet og Hunden - og Agernet, jeg fandt imorges, der smagte så bittert, da jeg bed det over, men inde i sin Skal, i sin hvide Nød gemte den lille, lysegrønne Spire til en Eg - ad Åre, en Egeskov - om tusind År - -

Og et Menneske vil sidde i denne Skov og klage for den slukte Jord - for Jorden med de tusinde Agern ... og de Tusinder Stjerner ... Jeg rejser mig brat, idet der tændes Lys derovre under det ludende Tag, en lysende Prik midt i det stærblinde Mørke - og vender mig og går den Vej, hvorad den gamle kom, og som altså må føre ud af Skoven - ud under Stjernerne.

Hundens Gøen bliver ved at lyde efter mig - som sprang der en Kilde af Fryd i Mulmet. Og jeg går til - ti jeg synes, det er ikke Hunden, men mig, der forstyrrer her i Skoven - og jeg længes efter Julens Stjerner.




Urene

- Vel mødt, Søn Filip! Hvad vil du i Saint Justes Klostercelle? -

- Se hvad Kejser Karl, Verdensherskeren, gør i Klostercellen. -

- Så se da mine Ure dér! -

- Hvad de?

- De lærer mig Visdommen. -

- Hvilken?

- At jeg var en Dåre. -

- Hvorfor?

- Filip, Søn og Verdenskejser, i tvende År forsøgte jeg at tvinge dem at vandre ens, samme Skridt, samme Tid, Skiven rundt. -

- Men de? -

- Ikke to går ens. Søn Filip, Søn Filip, Verdenskejser, lær af mine Ure! -

- Hvilket?

- Ej at tvinge Jordens Millioner Hjærter til den samme Takt. Jeg vilde det, og nu ... -

- Nu?

- Sidder jeg i Saint Justes Klostercelle. -

- Fordi du, Fader og Verdenskejser, ikke kendte Midlet. -

- Men du kender det? -

- Ja. -

- Og kan lade alle mine Ure vise på det samme Tal? -

-Ja!

- Hvorledes?

- Ved at standse dem. -




Hvorledes jeg blev Digter







JEG er født i Vejle. Mine Forældre var Amtsvejinspektør Christen Henrik Kidde og Inger Doris, født Corneliussen.

Erik Gustaf Geijer fortæller i »Minnen«, at Vejen endte ved hans Barndomshjem, Ransåter Dal i Varmland.

Udenfor mit Forældrehjem stod Milepælen, og Vejen delte sig i tvende. Bag Ruderne strakte sig milevide Enge, skovklædte Højdedrag løb mod det fjerne - der blinkede en Aa derude ... Hver Aften ringede Kirkeklokker og flammede Ruder i usynlige Landsbyer.

Til den anden Side, bag vort Havegærde, ilte Toget hen - vi lugtede dets Em i vore Stuer. Dets Lys spejlede sig i vore Vinduer. Og hinsides dets Vej blaanede Fjorden med Sejl og Røgstøtter i Horizonten. Hvide Prikker af Huse og Gaarde skinnede i Kysternes Skove.

Foran Døren holdt hver Morgen min Faders Vogn og Heste og hentede ham ud i de mange Mile, til de usynlige Landsbyer. Eller hans Assistenter kom derude fra, med Blæst i de grønne Kofter, med Latter som Poppelblades Brus, solbrændte og unge.

I Skumringstimen gik vi Fader i Møde. Vi hørte hans Vogn komme langt ude i Aftenen, og vi biede ved en Skærvedynge.

Men Vinteraftener, i de korte Dage, da han ikke kunde naa hjem til os, sad vi i Kakkelovnskrogen, og mens Taagehornene klagede fra Fjorden, fortalte Moder os om sit Barndomshjem paa den øde Ø, midt i Havet, kun gæstet af store Fugle og Skibbrudne. Selv var hun en Fremmed dér, hendes Fader var flygtet fra hendes eget Hjem og hendes lille, milde Moder i Sønderjylland, og de vidste end ikke, hvor i Verden han flakkede ...




Han var nu længst død, men jeg syntes, hans rastløse Trin hørtes ved vort Hus. Og vi skottede til vor Moders Profil, der tav, streng og ren. Vi vidste, at hun, hvem selv ingen Barndom blev undt, gav os et Hjem, som ingen andre Børn, vi kendte.

Min unge Søster viste mig i Ildskæret fra Ovnen Billeder fra sine Yndlingsbøger, Biblen og den græske Mythologi. Og hun hviskede med sin skønne og brystsyge Stemme om Patriarker i Mamre og Olympiere paa Ida.

Nu smilte Moder til os. Hun satte sig ved Klaveret og sang: »Der boede en Konge i Lejre -«, »De hvideste Perler i Havet er spredt -« og »Hvad est du dog skøn, ja skøn - du allerlifligste Guds Søn!« Eller hun tændte Lampen og læste højt for os i Dickens ... og senere i Turgenjeff.

Og naar den sidste Bondevogns Rullen havde tabt sig ad Vejene derude, og Vinden, denne Selskabsbroder for alle Børn paa Landet, berettede om de store Skove over Byen, om Skibenes Dæk og om det Tag, hvorunder Fader nu pustede Lyset ud og sov ind - da blev jeg allestedsnærværende, da blev jeg fostret til Poet. -

Jeg har tilbragt Dage, Maaneder, Aar i Vogn, jeg har inden mit fjortende Aar rullet Hundreder af Mile.

Jeg har fra dugvaade Vognhynder set Foraarsmorgener vaagne af Nattens lette Blund - hørt Frøers mætte Kægen eller Rørdrummens enlige Slag i lyse Nætter. Af rustrøde Solopgange, sent i Høst, hørt Trækfuglekilers Skare hvæsse frem. Har slaaet Øjnene op og mødt Stjerner over mig, tindrende af Frost, og Heder om mig, skinnende af Sne. Og er sovet ind ved min Faders Bryst, i Læ for Vestenvinden bag hans Pels. Og er vaagnet igen, i lampelyse Stuer, mellem leende Mennesker, paa sandstrøet eller tæppedækt Gulv, i afsides Kroer, i Præste- eller Herregaarde.

Jeg har set Snese af Hjems Dagligliv og Vaner, før jeg var ude af min Barndom.




Midt i Skoletiden hentede min Fader mig. Hans Karl, en forhenværende, vidtforfaren Smed, hilste fra Døren saa flittigt: nu holdt Inspektøren dernede ... Min gamle Rektor skottede bag Brillerne, forarget og moret. Og lidt efter sad jeg i Vognen og rullede ud mod den ny Horisont.

»Det er bedre end Skolen!« nikkede Fader.

Og det var det.

Lys og Skygger kom og gik. Faders Piberøg viftede bag vore Hoveder, vejfarende Folk mødtes: de vraltende Studehjorder til Rendsborg, Aalemanden, Glasmageren med sin Kaste, Landposten i sit mødige Trav, Zigeuneren og Burschen. De kom op og kørte med til næste Skillevej, og de fortalte ... Snakken gik muntert fra vor Vogn til Assistenternes, der fulgte, eller til Landmaalerens, Postillonens, den Handelsrejsendes eller Dagvognen, vi krydsede under Vejviserens Arme.

Og i Døren til Kroen stod Dalgas og ventede os ...

Jeg vadede i Grushobe, hørte Fader kalde og raabe paa Assistenterne og deres Karle, saa Maalebaandene blinke og de hvide og røde Stænger tegne de første Spor til den kommende Landevej, her, hvor Skovbrinkernes Rødder grinte nøgne. Og faldt til Hvile under en Tjørn. Vinden nynnede i Grusharpens rustne Strænge - og hør nu - jo, en Lærke, den sidste af Sommerens Tusinde ...

Jællinge Tvillingehøje stod mod Himlen. Dér bag gemtes min fædrene Gaard. Dér havde alle de Gamle levet Livet. »Bonde paa Kidde« stod der paa deres Gravsten ved Kirkens Dør mellem Gorms og Thyras Høje ...

Den lange Vinduesrække i Gaarden - nu svandt den alt under Bakkerne. Men havde jeg ikke, i Forbikørslen, set Ansigter bag Ruderne? Bedstefader, der gav sine Heste til Krigen i 48, da Kuglerne sang over Vejledalen, da Fader ledte Vognparken og fik sin Kappe gennemboret af en Østerrigers Bajonet - da min Moder fødtes, tredive Aar




senere end han ... Bedstemoder fra Westfalen og hendes to høje, underlige Brødre, ved hvis Haand hun kom vandrende her ind i Landet; som byggede Haraldskær Kobberfabrik, elskede, da deres Haar længst var graat, en og samme Pige, Hønsetøsen paa Gaarden, og efter et Livs Venskab døde af Tvedragt og Sorg ... Oldefader, der gik i Hederne og sang, i Knæbenklæder og Pisk, drømmende og synsk, upraktisk til al jordisk Dont ...

Vejen derned til Kiddegaard - dér var det, Frode Fredegod lagde den Guldring, ingen rørte i Fredens lange Aar.

Og kunde jeg glemme Runestenen, der fandtes en Vinterdag i 1874, liggende paa en Høj nær Korsvejen: Ribe-Viborg-Kolding-Ringkøbing, i Randbøl Hedens Hjerte, og som skulde søndres til Mærkestene langs Korsvejens nye Arm, mod Nord - da pludselig lange Runebaand tegnede sig i Højens Side, i Gruslejet, hvor den havde hvilet... i en Oldtidshaands sidste Kærtegn til den Elskede, en Oldtidsdøds sidste Raab ... Og de arme og spinkle Ben, de unge Kvindeknokler, der blottedes af deres tusindaariges Grav for den bitre Vintervind! Fader frelste den alt sønderslagne Sten og kaldte gamle Professor Engelhardt og Wimmer til. Og nu taler den, i Læ af de Bjergfyr og Tjørn, han lod plante bag den, til den Vandrende i Heden:

»Tove Bryde rejste denne Sten efter sin elskede Torgunn. Meget længe monne disse Brydens Stave leve!«

Jeg stirrede paa den som Barn, og i Lykke og Nød fornam jeg Dødens og Evighedens Gru ...

Læreren i Latin havde jo sagt, da vi lærte Ordet: »senex«: »Det er en Olding, en meget gammel Mand - som din Fader.«

Jeg skjulte mine Øjne mod Faders Haand: den lukkede op for Rum og Tid! ... senex: mer hvidskægget og vis end nogen!




Som Yngling havde Fader talt med en Mand, der som Barn bragte Bøger til Holberg ...

Men nu skreg Hanen paa Møddingen i Uhe Kro: Amtsvejinspektøren kørte i Gaarden, og den skulde lade sit Liv! og serveres i Sirup og Puddersukker ... At Fader foretrak Ærter og Flæsk, hvad hjalp det? Herskabsfolk ... Krokonen vidste vel Besked!

Fra hvert Hus, jeg kom til, førte jeg et Minde med: en Buxbomkvist, en Skadefjer, en Sten fra Bækken, at raadspørge, at grunde over derhjemme.

Ja, hjemme - det var jo den bedste Time, naar Vognen holdt foran Trappen, og Moder, Søster og sidst den lille Broder stod dér og lo imod os - og vi saa, at her endte alle Veje ...

Men da Vognen holdt dér for sidste Gang - da den havde bragt min Fader hjem fra den sidste af hans Livs utallige Mile, da han, den Utrættelige, gjordes træt, og hans klare og muntre Øjne lukkedes - da lukkedes ogsaa hin vide Horizont og Hjemmets Dør!

Da maatte Drømmene bære mig derud og derhjem. Men da kunde de det ogsaa. Da havde jeg lært at være Digter. -

»Der rider en Rytter - hver eneste Nat ...«

Han rider ad alle de Veje, og han ender ved vor Milepæl. Thi som hin Vej, der sluttede i Ransåter Dal, jo bar i sig al Verdens Veje, saaledes den, der ender foran Huset ved Vejle Fjord.

Kom jeg egentlig nogensinde udenfor det? Dets Vinterild, dets Skumringsfortællinger og Sange, dets vaarblomstrende Have, dets Stuers svale Duft af Eng og Skove og Vindens vide Hvisken? Dets Vinduer - de favnede jo al Verden!

Da det luktes, da brød jeg mig ikke om noget nyt Hjem. Og da jeg selv skabte et, blev det i bestandigt vekslende Stuer. Jeg boede og bor i »den flyvende Kuffert«. -




- Dette om den indre Proces. Hvad den ydre angaar, da arriverede jeg til København som en vidtberejst Hjemmeføding, en livskyndig Drømmer, en Student med tg? i dansk Stil og Kollegiehæfter fulde af Digte, Romaner, Fortællinger.

At jeg skulde blive Digter var jo givet!

Men hvem vilde hjælpe til at overbevise Forlægger og Publikum om Nødvendigheden?

Jeg vidste een, hvis Dom om andre Digtere - ogsaa om ham i Ransåterdal - havde lært mig mere om mig selv, mine Maal og Midler, end alle mine fejlslagne Forsøg: Valdemar Vedel.

Til ham gik jeg da, en regnmørk Decemberaften for over femten Aar siden, spørgende i al min Vished. Og fandt ham ved hans stille Lampe, mellem Skove af Bøger. Og havde nogle Dage efter hans Borgen: »Jeg nærer ingen Tvivl om, at De er Digter.«

Det overbeviste han ogsaa Ernst Bojesen om, og jeg fandt den bedste Forlægger.

Har jeg nu overbevist Publikum?

1915