


H.C. ANDERSENLykke-PeerTEKSTUDGIVELSE, EFTERSKRIFT OG NOTER VEDErik DalDanske KlassikereDet Danske Sprog- og
						LitteraturselskabBorgenDanske Klassikere udgives med støtte af
					Kulturministeriet. Redaktionsudvalg: Vibeke Hvidtfeldt fra Nyt Dansk
					Litteraturselskab, Hanne Marie Svendsen for Danske Skønlitterære Forfattere,
					Mogens Brøndsted, Jørgen Hunosøe og Esther Kielberg for DSL. Serien redigeres af
					de to sidstnævnte, dette bind desuden af Mogens Brøndsted som tilsynsførende.
					Tekstgrundlag: originaludgaven 1870. Nr. 105006.Efterskrift og noter © DSL/Borgen 2000 · ISBN
					87-21-01442-6 Omslag: Lars Rosenquist Bech-Jessen på grundlag af et fotografi
					fra Hansen, Schou og Weller 1869 og et blad af skoledagbogen fra 5.-6.12.1825
					(Dagbøger I s. 24f.) om eksamensskræk og digterdrømme · Tryk:
					Rounborgs grafiske Hus, Holstebro · Papir: Book Design - 1,3 - l00g,
					Svanemærket, klor- og syrefrit · ISO 9706 [x]Tak for økonomisk støtte fra Ingeniør N.M. Knudsens FondLykke-Peer udkom 11.11.1870 i 5500 eksemplarer, kostede l
						rigsdaler 12 skilling og indeholder [8] + 184 sider med rammestreg, den
						sidste blank. Gult typografisk omslag med dobbelt ramme.[I-II] blanke. [III] smudstitel. [IV] blank. [V]
					Lykke-Peer af H.C. Andersen, Kjøbenhavn. C.A. Reitzels Forlag. 1870. [VI] Bianco Lunos Bogtrykkeri ved F.S. Muhle. [VII] dedikation. [VIII] blank. [1] som smudstitlen:
					Lykke-Peer af H.C. Andersen. [2] blank. 3-183 tekst.En del af oplaget udkom i rødt eller blåt helshirtingsbind
						med brug af Vilh. Pedersens tegning til bindet om Historier 1855, i guldtryk med blindtrykt ramme. Bredde 117
				mm.Componisten N.W. Gade med Venskab og Beundring
							tilegnet II den fornemste Gade laae en prægtig, gammeldags Gaard; hele Murværket
							var indæltet med Glasstumper, der i Sol- og Maaneskin straalede som om
							det var belagt med Diamanter; det var et Rigdommens Tegn og Rigdom var
							derinde; man sagde, at Grossereren var Mand for at kunne stille to
							Tønder Guld midt i sin Stadsestue, sagtens stille, som Fremtids
							Sparebøsse, en Fjerding med Guldmynt udenfor Døren, hvor hans lille Søn
							blev født.Den Lille var indtruffen i det rige Huus; der var stor Glæde fra
							Kjælderen til op paa Qvisten, dog heroppe blev Glæden endnu større et
							Par Timer senere. Pakhuuskarlen og hans Kone boede heroppe og her
							indtraf netop ogsaa en lille Søn, given af Vorherre, bragt af Storken og
							fremviist af Mutter. Ogsaa her stod en Fjerding udenfor Døren, ganske
							tilfældigt, men det var ingen Guldfjerding, det var en Skarnfjerding.Den rige Grosserer var en høist veltænkende, brav Mand; hans Kone, fiin
							og høifornem gik hun klædt, var gudfrygtig, dertil mild og god mod den
							Fattige. Alle undte de To den Glæde at have faaet en lille Søn, der
							vilde voxe op, arte sig og blive rig, som Faderen.Den Lille blev i Daaben kaldet »Felix«; det
							betyder i Latinen: »lykkelig«, og det var han, og Forældrene endnu mere.Pakhuuskarlen, en rigtig kjernegod Karl, og hans Kone, saa honnet og
							arbeidsom, vare velseete af Alle, som kjendte dem; hvor vare de
							lykkelige for deres lille Dreng: og han blev kaldet Peer.Drengen paa første Sal og Drengen paa Qvisten fik hver lige mange Kys af
							deres Forældre og lige meget Solskin af Vorherre;  men de vare jo dog forskjelligt stillede, den
							Ene nede, den Anden oppe. Peer sad øverst, heelt
							oppe paa Qvisten, og han beholdt sin egen Moder til Amme; den lille Felix havde en fremmed Person, men god og brav,
							det stod i Skudsmaalsbogen. Det rige Barn fik en deilig Barnevogn og
							blev trukket af den pyntede Amme, Barnet fra Qvisten blev baaret paa
							Armen af sin egen Moder, baade naar hun var i Søndagskjole og
							Hverdagsklædning; og det var ligesaa fornøieligt.Begge kunde de snart skjønne, Begge voxte de til, kunde vise med Haanden
							hvor store de vare og sige enkelte Ord i Modersmaalet. Lige søde, lige
							slikmundede og lige forkjælede bleve de begge To. Da de voxte til, havde
							de lige Fornøielse af Grossererens Kjøretøi. Felix fik med Ammen Lov til at sidde hos Kudsken og see paa
							Hestene, han bildte sig ind at han kjørte dem; Peer fik Lov at sidde i Qvistvinduet og see ned i Gaarden, naar
							Herskabet skulde ud at kjøre, og naar de da vare afsted, satte han to
							Stole, den ene foran den anden, oppe i Stuen, og saa kjørte han selv;
							han var den virkelige Kudsk, det var lidt mere end at bilde sig ind at
							være Kudsken. De havde det udmærket, de To, men de vare allerede et Par
							Aar gamle, før de første Gang talte med hinanden. Felix gik stadselig klædt, i Fløiel og Silke, med bare Knæe
							paa engelsk Maneer. Det arme Barn maatte jo fryse! sagde Familien paa
							Qvisten. Peer havde Buxer lige ned til Anklerne;
							men en Dag vare Klæderne revnede lige over Knæerne, saa at der var lige
							saa godt Lufttræk og lige saa afklædt, som hos Grossererens lille, fine
							Søn; han kom med sin Moder og skulde ud af Porten, Peer kom med sin og skulde ind.»Giv lille Peer Haanden!« sagde Grossererens
							Frue. »I To kunne tale sammen.«Og den Ene sagde »Peer!« og den Anden sagde »Felix!« Ja, saa sagde de ikke mere dengang.Den rige Frue forkjælede sin Dreng, men hvem der især forkjælede Peer var hans Faermoer. Hun var svagsynet og dog
							saae hun meget Mere hos lille Peer end Fader og
							Moder kunde see, ja Mere end noget andet Menneske kunde udfinde.»Det søde Barn,« sagde hun, »kommer nok frem i Verden! han er født med
							Guldæble i Haanden; det kan jeg see med mit svage  Syn. Der ligger jo Æblet og glindser!« og hun
							kyssede den Lille midt i Haanden.Hans Forældre kunde Ingenting see, Peer ikke
							heller, men som han voxte til i Begreber, vilde han dog gjerne troe paa
							det.»Det er saadan en Historie, et Eventyr, Faermoer fortæller!« sagde
							Forældrene.Ja Faermoer kunde fortælle, og Peer blev aldrig kjed af altid at høre det
							Samme. Hun lærte ham en Psalme og at fremsige »Fadervor«, og han kunde
							det, ikke som en Ramse, men som Ord, der vare at tænke ved; hver enkelt
							Bøn deri forklarede hun for ham. Især kom ham i Tanke hvad Faermoer
							havde sagt ved de Ord: »giv os idag vort daglige Brød!« de vare at
							forstaae, at for En var det nødvendigt at faae Hvedebrød, for en Anden
							at faae Grovbrød; En maatte have et stort Huus, naar han sad med mange
							Folk, en Anden, i smaa Kaar, kunde boe ligesaa glad i en lille Stue paa
							Qvisten. »Det er saaledes for hver, det, de kalde »det daglige Brød«.«Peer havde rigtignok sit gode, daglige Brød, og
							de deiligste Dage, men de blive ikke alletider ved. Krigens tunge Aar
							begyndte; det unge Mandskab skulde afsted, det gamle med; Peers Fader var imellem de Indkaldte, og snart
							hørtes, at han var en af de Første, som faldt i Kampen mod den overlegne
							Fjende.Det var en bitterlig Sorg i den lille Stue paa Qvisten. Moder græd,
							Faermoer og lille Peer græd; og hvergang en af
							Naboerne kom op til dem, blev der talt om »Faer« og saa græd de
							Allesammen. Enken fik imidlertid Lov, i det første Aar, at boe aldeles
							frit i Husleiligheden, og senere skulde hun kun betale en ringe Leie.
							Faermoer blev hos Moder, der ernærede sig ved at vaske for flere
							»eenlige, galante Herrer«, som hun kaldte dem. Peer havde hverken Sorg eller Savn; Mad og Drikke fik han fuldt
							op, og Faermoer gav ham Historier, saa selsomme og vidunderlige, om den
							vide Verden, at han en Dag bad hende, om de To ikke en Søndag skulde
							gaae til fremmede Lande og saa komme hjem som Prinds og Prindsesse, med
							Guldkroner paa. »Dertil er jeg for gammel,« sagde Faermoer, »Du maa
							først lære grumme Meget, blive stor og stærk og dog altid et godt og
							kjærligt Barn, som Du er det!«Peer red i Stuen paa Kjephest, han havde hele to
							saadanne  Heste, men
							Grossererens Søn havde en levende, virkelig Hest, den var saa lille, at
							den godt kunde kaldes et Hestebarn, det kaldte Peer den, og større kunde den ikke blive. Paa den red Felix om i Gaarden, ja ud af Porten med sin
							Fader og en kongelig Berider. Den første halve Time syntes Peer da ikke om sine Heste og red ikke paa dem,
							de vare ikke virkelige; og saa spurgte han sin Moder, hvorfor han ikke
							havde en virkelig Hest ligesom lille Felix, og
							Moderen sagde: »Felix boer nede i Gaarden, tæt
							ved Stalden, men Du boer høit oppe under Taget; man kan ikke have Heste
							paa Loftet, ingen uden dem, Du har; rid Du paa dem!«Og saa red Peer, først hen til Dragkisten, det
							store Bjerg med de mange Skatte: baade Peers
							Søndagsklæder og Moders med, samt de blanke Sølvdalere, hun lagde hen
							til Husleien. Han red til Kakkelovnen, som han kaldte den sorte Bjørn;
							den sov hele Sommertiden, men naar Vinteren kom, maatte den gjøre Gavn,
							varme op i Stuen og koge Maden.Peer havde en Gudfader,
							han kom jævnlig hver Søndag om Vinteren og fik et Maaltid varm Mad. Det
							var gaaet tilbage med ham, sagde Moder og Faermoer. Han havde begyndt
							som Kudsk, havde snapset og derved sovet paa sin Post, og det maa
							hverken Soldaten eller Kudsken; saa var han bleven Vognmandskarl, kjørte
							med Karreet, og Droske, tidt for de galanteste Folk, men nu kjørte han
							Skarnvogn, kjørte fra Dør til Dør, svingede sin Skralle:
							»snurre-rurre-ud!« og ud fra alle Huse kom Piger og Koner med deres
							fyldte Bøtter og vendte disse paa Vognen; der kom Skrimmel og Skrammel,
							Aske og Feieskarn.En Dag var Peer kommen ned fra Qvisten, Moder var
							gaaet i Byen; han stod i den aabne Port, der udenfor holdt Gudfader med
							sin Vogn. »Vil Du kjøre med?« spurgte han; det vilde Peer nok, kjøre med bare til Hjørnet.Hans Øine straalede da han sad paa Sædet hos Gudfader og fik Lov at holde
							Pidsken. Peer kjørte med levende, virkelige
							Heste, kjørte lige til Hjørnet. Der kom hans Moder; hun saae ganske
							betænkelig ud: flint var det jo ikke at see sin egen lille Søn paa
							Skarnvogn. Han maatte strax ned, dog takkede hun Gudfader; men hjemme
							forbød hun Peer oftere den Tour.En Dag kom han igjen ned i Porten; der var ingen Gudfader, som kunde
							forlokke ham til at gjøre Kjøretour, men der var andre Tillokkelser;
							tre, fire smaa Gadedrenge laae og rodede i Rendestenen for at finde,
							Hvad der kunde være tabt eller havde gjemt sig; tidt havde de fundet en
							Knap eller en Kobbermynt, men tidt havde de ogsaa skaaret sig der paa et
							Flaskeskaar eller stukket sig paa en Knappenaal, det var just nu
							Tilfældet. Peer maatte være med, og lige idet
							han tog ned i Rendestenen, fandt han en Sølvmynt.En anden Dag laae han igjen og rodede med de andre Drenge; de fik kun
							snavsede Fingre, han fandt en Guldring og fremviste, med straalende
							Øine, sit lykkelige Fund, saa dængede de Andre ham til og kaldte ham »Lykke-Peer«; han skulde ikke have Lov til at
							være med hvor de Andre rodede.Der var bag Grossererens Gaard en sid Grund, den skulde fyldes og blive
							Byggeplads; derhen blev kjørt Gruus og Feieskarn; hele Dynger laae der;
							Gudfader kjørte det, men Peer maatte jo ikke kjøre med ham. Gadedrengene
							rodede i Dyngerne, rodede med en Pind og med den bare Haand; altid
							fandtes Et og Andet, som syntes værd at tage op.Her kom lille Peer.De saae ham og raabte: »Lykke-Peer, skrup af!« og
							da han dog kom nærmere, kylede de et Par Jordklumper paa ham; en af
							disse slog mod hans Træskoe og smuldrede istykker; der trillede noget
							Blankt ud; Peer tog det op, det var et lille
							Ravhjerte. Han løb hjem med det; de Andre mærkede ikke, at selv idet de
							dængede ham, var han et Lykkens Barn.Sølvskillingen, han havde fundet, blev lagt i hans Sparebøsse; Ringen og
							Ravhjertet fremvistes nede hos Grossererens Frue, thi Moder vilde vide,
							om det var fundne Sager, »der burde meldes for Politiet«.Hvor straalede Grossererfruens Øine ved at see Ringen, den var jo hendes
							egen Forlovelsesring, den, hun havde tabt for tre Aar siden; saa længe
							havde den ligget i Rendestenen.Peer fik god Hitteløn, den raslede i hans
							Sparebøsse; Ravhjertet var en ringe Ting, sagde Fruen, det kunde Peer gjerne beholde.Til Natten laae Ravhjertet paa Commoden og Faermoer laae i Sengen.»Ih, hvad er det dog der brænder!« sagde hun, »det er jo, som laae der et
							tændt lille Lys!« Hun reiste sig og saae; det var det lille Ravhjerte.
							Ja, Faermoer med sit svage Syn saae tidt Mere end alle Andre kunde see.
							Hun havde nu sine egne Tanker derved. Næste Morgen tog hun et smalt,
							stærkt Baand, trak det gjennem den Aabning, som var øverst i Ravhjertet
							og gav sin lille Sønnesøn det om Halsen.»Det maa Du aldrig lægge bort, uden mens Du faaer et nyt Baand sat i. Du
							maa heller ikke vise til andre Drenge, at Du har det; saa tage de det
							fra Dig, og saa faaer Du ondt i Maven!« Det var den eneste Sygdoms
							Plage, lille Peer endnu havde kjendt.Der var ogsaa en underlig Magt i det Hjerte. Faermoer viste ham, at naar
							hun gned det med Haanden og man da lagde et lille Straa nær derved, saa
							blev Straaet ligesom levende og sprang hen til Ravhjertet, og vilde ikke
							slippe det.IIGrossererens Søn fik Huslærer, der læste med ham alene og spadserede med
							ham alene. Peer skulde ogsaa have Kundskaber;
							han kom i Skole med en heel Mængde andre Drenge; de legede sammen, det
							var mere fornøieligt end at gaae ganske alene med Læreren. Peer vilde ikke bytte!Han var en Lykke-Peer, men Gudfader var ogsaa en
								LykkePeer, uagtet han ikke heed Peer. Han vandt i Lotteriet tohundrede Rigsdaler
							paa en Seddel, han holdt med elleve Andre. Han fik strax bedre Klæder,
							og fandt sig vel i dem.Lykken kommer nu aldrig alene, den har altid en Ansættelse med, og det
							havde den. Gudfader forlod Skarnvognen og gik til Theatret.»Hvad for Noget?« sagde Faermoer, »er han gaaet til Theatret! Som hvad?«Som Maskinkarl.Det var en heel Forfremmelse. Han blev et ganske andet Menneske derved,
							og havde stor Fornøielse af Comedien, som han jo rigtignok altid saae
							ovenfra eller fra Siden. Deiligst var Balletten, men den kostede ogsaa
							sværest Arbeide og var meget udsat for Ildløs; der dandsede de baade i
							Himlen og paa Jorden. Det var Noget for lille Peer at see, og da der just en Aften skulde være »Generalprøve«,
							som det kaldes, paa en ny Ballet, hvori de Alle vare klædte og
							udstafferede ligesom paa den Aften Folk betale for at see den Herlighed,
							lovede han at tage Peer med og sætte ham et
							Sted, hvor han kunde see det Hele.Det var en bibelsk Ballet: Samson; Philisterne
							dandsede om ham, og han rev hele Huset sammen over dem og sig; men der
								 var baade Sprøite og
							Sproitefolk, dersom en Ulykke skulde skee.Peer havde aldrig seet en Comedie, endsige en
							Ballet; han fik sine Søndagsklæder paa og fulgte med Gudfader over i
							Theatret. Det var ligesom et stort Tørreloft, med mange Gardiner og
							Skjermbrætter, lange Sprækker i Gulvet, Lys og Lamper. Der var saa mange
							Kringelkroge op og ned, og fra disse kom de ud ligesom i en stor Kirke
							med Pulpiturer. Nede gik Gulvet ganske skraat, og her blev Peer sat og sagt til, at han skulde blive indtil
							det Hele var forbi, og man hentede ham. Han havde tre Smørrebrød i
							Lommen, sulte skulde han ikke.Snart blev her lysere og lysere; der kom foran, ligesom op af Jorden, saa
							mange Spillemænd, baade med Fløiter og Violiner; der kom paa
							Siddepladsene, hvor Peer sad, Folk, klædte som
							de gaae paa Gaden, men der kom ogsaa Riddere med Guldhjelme, deilige
							Frøkener i Flor og Blomster, ja hvidklædte Engle med Vinger paa Ryggen;
							de satte sig oppe og nede, paa Gulvet og i Pulpiturerne, for at see til.
							De vare Allesammen Dandse-Mennesker i Balletten, men det vidste Peer ikke, han troede at de hørte hjemme i de
							Eventyr, Faermoer havde fortalt. Ja der kom en Qvinde, hun var den
							alleryndigste, med Guldhjelm og Spyd; hun saae ud over alle de Andre og
							sad mellem en Engel og en Trold. Nei, hvor her var Meget at see, og dog
							var Balletten endnu slet ikke begyndt.Med Eet blev der ganske stille; en sortklædt Mand svingede en lille
							Troldstav over alle Musikanterne, og saa begyndte de at spille, saa at
							det susede gjennem dem, og hele Væggen løftede sig. Man saae ud i en
							Blomsterhave, hvor Solen skinnede og alle Mennesker dandsede og sprang.
							En saadan Deilighed havde Peer aldrig tænkt sig.
							Der marscherede Soldater, og der var Krig, og der var Gilde, og Kæmpen
								Samson og hans Kjæreste. Men hun var ligesaa
							ond som hun var deilig; hun forraadte ham; Philisterne stak hans Øine
							ud, han maatte dreie Qværnen i Møllen og stilles op til Spot i den store
							Dandsesal; men saa tog han om de svære Steenpiller, som bar Loftet, og
							rystede det og hele Huset; det styrtede og lyste i Rødt og i Grønt, i de
							deiligste Ildsluer.Peer kunde have siddet hele sin Levetid og seet
							paa det, selv om Smørrebrødet var spist op, og det var spist op.Naa, der var Noget at fortælle om da han kom hjem. Han var ikke til at
							faae iseng; han stod paa eet Been og lagde det andet Been op paa Bordet,
							det havde Samsons Kjæreste og alle Jomfruerne
							gjort. Han gik Trædemølle om Faermoers Stol og væltede to Stole og en
							Hovedpude over sig, for at vise hvorledes Dandsesalen styrtede. Han
							viste det, ja gav det med fuld Musik, den hørte til, der var ingen Tale
							i Balletten. Han sang høit og dybt, med Ord og uden Ord, der var ingen
							Sammenhæng deri, det var som en heel Opera. Det Mærkeligste af Alt var
							imidlertid hans deilige klokkerene Stemme, men den talte Ingen om.Peer vilde tidligere have været Urtekræmmerdreng
							for at raade over Svedsker og Puddersukker, nu vidste han at der var
							Noget meget herligere, og de var »at komme i Samsons Historie og dandse Balletdands«. Der var saamænd mange
							fattige Børn gaaede den Vei, sagde Faermoer, og blevne fine og hædrede
							Folk, dog skulde aldrig noget Pigebarn af hendes Familie faae Lov at
							gaae den Vei, men nok en Dreng, han stod fastere.Peer havde ikke seet en eneste af de smaa Piger
							falde, før hele Huset faldt, og saa faldt de Allesammen, sagde han.IIIPeer vilde og maatte være Balletdandser.»Jeg har jo ingen Ro for ham!« sagde hans Moder.Endelig lovede Faermoer at føre ham en Dag op til Balletmesteren, der var
							en galant Mand og havde sin egen Gaard ligesom Grossereren. Skulde Peer engang kunde opnaae det Samme? Intet er
							umuligt for Vorherre. Peer havde Guldæblet i
							Barnehaand; Lykken var lagt ham i Hænderne, maaskee den ogsaa var lagt
							ham i Benene.Peer kom til Balletmesteren og kjendte ham
							strax, det var jo Samson. Hans Øine havde slet
							ikke lidt ved Philisterne. Det var ogsaa kun Comediespil, vidste han. Og
								Samson saae mildt og fornøieligt paa ham,
							sagde, han skulde holde sig rank, rigtig see paa ham og fremvise sin
							Vrist. Peer viste hele Foden, og Benet med.»Saa var han ansat ved Balletten!« sagde Faermoer.Det var let bragt i Stand det Hele hos Balletmesteren, men forud havde
							Moder og Faermoer dog gjort andre Forberedelser, talt med indsigtsfulde
							Folk, først med Grossererens Frue, som fandt at det var en smuk Vei for
							en kjøn, skikkelig Dreng, uden Fremtid, som Peer; derpaa havde de talt med Jomfru Frandsen; hun forstod sig paa Balletten, selv havde hun engang i
							Faermoers yngre Dage været den nydeligste Dandserinde paa Theatret,
							dandset Gudinde og Prindsesse, været hyldet og hilset hvor hun kom og
							gik, men saa blev hun ældre, det blive vi Allesammen, hun fik ikke
							længer de store Roller, maatte dandse bagved Ungdommen, tilsidst gik hun
							bag af Dandsen, gik til Pynten, pyntede de andre til Gudinder og
							Prindsesser.»Saadan gaaer det!« sagde Jomfru Frandsen,
							»Theaterveien er yndig, men tornefuld, der groer Chikanen! Chikanen!«Det Ord forstod Peer slet ikke, men han kom nok
							til at forstaae det.»Han vil nu med Vold og Magt til Balletten!« sagde Moderen.»En from og en christelig Dreng er han!« sagde Faermoer.»Og velskabt!« sagde Jomfru Frandsen. »Velskabt
							og moralsk! det var min Glands-Periode.«Og Peer kom paa Dandseskolen og fik Sommerklæder
							og tyndsaalede Dandseskoe for at være let. Alle de gamle Dandserinder
							kyssede ham og sagde at han var en Dreng til at spise.Han maatte stille sig op, sætte Benene udad, holde sig ved en Stang for
							ikke at falde mens han lærte at sparke, først med høire Been, saa med
							venstre. Det var slet ikke saa svært for ham, som for de fleste Andre.
							Balletmesteren klappede ham og sagde at han skulde snart med i
							Balletten; han skulde være et Kongebarn, som blev løftet paa Skjolde og
							fik Guldkrone paa; det blev indøvet paa Dandseskolen og prøvet paa selve
							Theatret.Moder og Faermoer maatte hen at see lille Peer i
							al den Stads, og de saae det og græd begge To, uagtet det var saa
							glædeligt. Peer havde i al sin Pragt og
							Herlighed slet ikke seet dem, men Grossererens havde han seet, de sad i
							Loge nærmest Theatret; lille Felix var med, i
							sine bedste Klæder; han havde knappede Handsker, ligesom de voxne
							Herrer, og sad med Kikkert for Øiet hele Aftenen, skjøndt han godt kunde
							see, ligesom de voxne Herrer. Han saae paa Peer;
							Peer saae paa ham, og Peer var et Kongebarn
							med Guldkrone paa. Denne Aften bragte de to Børn i nærmere Forhold til
							hinanden.Nogle Dage efter, da de mødte hinanden hjemme i Gaarden, gik Felix hen til Peer og
							fortalte at han havde seet ham, da han var Prinds; han vidste nok at nu
							var han det ikke mere, men han havde baaret baade Klæderne og Kronen.»Paa Søndag skal jeg bære dem igjen!« sagde Peer.Det saae Felix ikke, men tænkte paa det hele
							Aftenen; han vilde nok være i Peers Sted; han
							havde ikke Jomfru Frandsens Erfaring at
							Theaterveien var tornefuld og der groer Chikanen; heller ikke Peer
							vidste det endnu, men han skulde lære det.De smaa Kammerater, Dandsebørnene, vare ikke alle saa gode som de burde
							være, uagtet de tidt gik som Engle med Vinger paa. Der var en lille
							Pige, Malle Knallerup, der altid naar hun var
							klædt som Page, og Peer var Page, traadte ham
							ondskabsfuld heelt op af Smalbenet, det var at see paa hans Strømper;
							der var en ond Dreng, der altid stak ham en Knappenaal bag ind og en Dag
							havde spiist Peers Smørrebrød af en Feiltagelse,
							men det var umuligt, thi Peer havde Frikadelle
							paa sit Smørrebrød og den anden Dreng havde Brødet bart, man kunde ikke
							tage Feil.Det var ikke til at opregne al den Fortræd Peer
							prøvede i to Aar, og det Værste var endnu ikke hændet, det forestod. Der
							blev opført en Ballet »Vampyren«; i den vare de
							mindste Dandsebørn klædte som Flaggermuus, havde graae strikkede Klæder,
							der sad snevert til Kroppen; sorte Flors Vinger bredte sig fra
							Skuldrene; de Smaa skulde løbe paa Taaspidserne, som om de vare saa
							lette at de fløi, og saa skulde de snurre rundt paa Gulvet. Det kunde
							især Peer udmærket; men hans Buxer og Trøie, eet
							Stykke var det, gammelt og skjørt, holdt ikke de Anstrengelser ud, saa
							at lige idet han for alle Menneskers Øine snurrede rundt, revnede han
							bag i, lige fra Nakken og ned til hvor Benene sidde fast og hele hans
							stumpede hvide Skjorte var at see.Alle Mennesker loe, Peer fornam det og vidste at
							han var revnet bag i; han snurrede og snurrede, men værre og værre blev
							det. Folk loe høiere og høiere; de andre Vampyrer loe med; det snurrede
							inde i ham og allerforfærdeligst da Folk klappede og raabte Bravo.»Det er for den revnede Vampyr!« sagde Dandsebørnene, og saa kaldte de
							ham altid »den Revnede«.Peer græd; Jomfru Frandsen trøstede ham: »Det er kun Chikane!« sagde hun. Nu vidste
								Peer hvad Chikane var.Foruden Dandseskolen havde de ogsaa en anden Kundskabens Skole ved
							Theatret, hvor Dandsebørnene bleve oplærte, baade i at regne og skrive,
							lære Historie og Geographi, ja, de havde en Lærer i Religion, thi det er
							ikke nok at kunne dandse, der hører i Verden Mere til, end at slide
							Dandseskoe. Ogsaa her var Peer flink, ja den
							allerflinkeste og fik sin Roes; men Kammeraterne kaldte ham endnu »den
							Revnede«. Det var nu bare paa Dril, men  tilsidst vilde han ikke længere taale det, han
							slog fra sig, han bankede en af de andre Drenge, saa denne blev blaa
							under det venstre Øie og maatte hvidtes der, da han om Aftenen skulde
							træde frem i Balletten. Peer blev tiltalt vredt
							af Dandselæreren og værst af Feiekonen, for det var hendes Søn han havde
							feiet af.IVDer gik mange Tanker gjennem lille Peers Hoved,
							og en Søndag, da han havde sine bedste Klæder paa, vandrede han, uden at
							sige et Ord derom til Moder eller Faermoer, ikke engang til Jomfru Frandsen, der ellers altid gav gode Raad, lige
							op til Capelmesteren; han troede, at den Mand var den Mægtigste udenfor
							Balletten. Freidigt traadte han ind og talte:»Jeg er paa Dandseskolen, men der er saa megen Chikane, og saa vilde jeg
							hellere gaae over til Skuespillet eller Sangen, dersom De vilde!«»Har Du Stemme?« spurgte Capelmesteren og saae
							ganske mildt til ham. »Jeg synes at jeg kjender Dig. Hvor har jeg seet
							Dig før? Var det ikke Dig, som revnede i Ryggen?« og nu loe han; men Peer blev rød som et Blod; han var rigtignok
							ikke længer LykkePeer, som ogsaa Faermoer havde
							kaldt ham. Han saae ned paa sine egne Fødder og ønskede at han var borte
							igjen.»Syng mig en Sang!« sagde Capelmesteren, »naa, frisk Mod, min Dreng!« han
							tog ham under Hagen, og Peer saae op, ind i hans
							milde Øine og sang saa en Sang, han havde hørt paa Theatret i Operaen
								»Robert«, »Naade for mig!«»Den er svær, men den gaaer!« sagde Capelmesteren. »Du har jo en prægtig
							Stemme, naar den bare ikke ogsaa revner i Ryggen!« og han loe og kaldte
							paa sin Frue. Hun maatte ogsaa høre Peer synge,
							og hun neiede med Halsen og sagde Noget i et fremmed Sprog. Idetsamme
							traadte Theatrets Syngemester ind; ham var det at Peer skulde have søgt, for at gaae Sangveien; nu kom
							Syngemesteren af sig selv, tilfældigviis, som man siger; han hørte ogsaa
							»Naade for mig«, men loe ikke og saae slet ikke saa mild ud  som Capelmesteren og hans Frue, dog
							afgjort blev det, at Peer skulde have Sangtimer.»Nu er han kommen i det rette Spor!« sagde Jomfru Frandsen. »Man kommer videre ved Stemmen, end ved Benene!
							havde jeg havt Stemme, saa var jeg bleven en stor Sangerinde og var
							maaskee nu Baronesse!«»Eller Bogbinder-Madame!« sagde Moder. »Var De bleven rig, havde De dog
							nok taget Bogbinderen!«Den Hentydning forstaae vi ikke, men Jomfru Frandsen forstod den.Peer maatte synge for hende og synge for
							Grossererens, da de hørte om hans nye Theatervei. Han blev kaldet en
							Aften, de havde Selskab dernede. Og han sang flere Sange, ogsaa den:
							»Naade for mig!«Hele Selskabet klappede i Hænderne og Felix med,
							han havde før hørt ham synge; i Stalddøren havde han sunget hele
							Balletten Samson, og det var det Allerdeiligste.»En Ballet kan man ikke synge!« sagde Fruen.Jo, det kunde Peer, sagde Felix, og saa blev han opfordret til det.Han sang og han talte, han trommede og han brummede; det var Barneværk,
							men der kom Stumper af bekjendte Melodier, som ikke ilde passede til
							hvad Balletten vilde. Hele Selskabet fandt det saa fornøieligt, de loe
							og lovtalte, den Ene høiere end den Anden. Grossererens Frue gav Peer et stort Stykke Kage og en Sølvdaler.Hvor var Drengen lykkelig, lige til han opdagede en Herre, noget tilbage,
							som alvorligt saae paa ham; der laae noget Haardt og Vredt i den Mands
							sorte Øine, han loe slet ikke, sagde ikke et eneste venligt Ord, og
							denne Herre var Theatrets Syngemester.Næste Formiddag skulde Peer til ham, og ligesaa
							alvorlig og streng stod Manden der.»Hvad var det med Dig igaar!« sagde han. »Kunde Du ikke forstaae at Du
							var til Nar? Gjør aldrig det oftere og løb ikke om at synge for Døre,
							enten indenfor eller udenfor. Nu kan Du gaae! idag synger jeg ikke med
							Dig.«Peer gik inderlig forknyt derfra, han havde lagt
							sig ud med  Mester. Tværtimod,
							Mester var mere, end nogensinde før, velstemt for ham: der laae maaskee
							et Musik-Geni i den lille Fyr. I al den Galskab, han havde staaet og
							lavet sammen, var dog nogen Mening, Noget ikke almindeligt. Evner for
							Musik havde Drengen, og Stemmen var klokkereen og stor i Omfang, blev
							den saaledes ved, ja saa var det lille Menneskes Lykke gjort.Nu begyndte Sangtimerne; Peer var flittig, Peer var flink. Hvor var der
							dog Meget at lære, Meget at kjende! Moderen sled og slæbte for at komme
							hæderligt igjennem og for at Sønnen kunde gaae reen og velklædt, ikke
							see altfor ringe ud hos de Folk, han nu kom til.Altid sang og jubilerede han, de behøvede saamænd ikke at holde
							Canarifugl, sagde Moder; hver Søndag maatte han med Faermoer synge en
							Psalme. Det var deiligt at høre hans friske Stemme løfte sig ved hendes.
							»Det er meget kjønnere, end at høre ham synge vildt!« Det kaldte hun
							hans Sang, naar han ligesom en lille Fugl jublede ud med Stemmen, lod
							Tonerne, der kom af sig selv, klinge som de vilde. Hvor var der Toner i
							den lille Strube, hvor var der Klang i det lille Bryst! Ja han kunde nok ligne efter et heelt Orchester!
							der var baade Fløite og Fagot i Stemmen, der var Violin og Valdhorn. Han
							sang som Fuglene synge; men deiligst er Menneskets Røst, selv et lille
							Menneskes, naar det kan synge som Peer.Men i Vintertiden, just som han skulde gaae til Præsten og forberedes til
							Confirmation, forkølede han sig; den lille Fugl i Brystet sagde Pip,
							Stemmen var revnet ligesom Vampyrens Rygstykke.»Det er saamænd ingen Fortræd!« meente Moder og Faermoer, »nu traller han
							ikke, og kan bedre tænke alvorligt over sin Christendom.«Stemmen var traadt i Overgang, sagde Syngemesteren; Peer maatte nu aldeles ikke synge. Hvorlænge kunde det vare?
							Et Aar, maaskee to. Maaske kom Stemmen aldrig meer. Det var en stor
							Sorg.»Tænk nu kun paa din Confirmation!« sagde Moder og Faermoer. »Øv Dig i
							Musiken!« sagde Syngemesteren, »men hold din
							Mund!«  Han tænkte paa sin
							Christendom, og han studerede sin Musik. Indvendig i ham klang og sang
							det; han skrev i Noder hele Melodier, Sange uden Ord. Tilsidst skrev han
							Ord.»Du er jo Digter, lille Peer!« sagde Grossererens
							Frue, som han bragte Text og Musik; ogsaa Grossereren fik tilegnet et
							Stykke uden Ord. Felix ligeledes et, ja selv
							Jomfru Frandsen, og det kom i hendes Stambog,
							hvori var Vers og Musik af to forhen unge Lieutenanter, nu gamle Majorer
							paa Vartpenge; Bogen var given af »en Ven«, der
							selv havde indbundet den.Og Peer stod til Paaske, som det hedder. Felix forærede ham et Sølvuhr; det var det
							første Uhr, Peer eiede; han syntes, at han blev
							Mand derved, behøvede ikke at spørge Andre ad hvad Klokken var. Felix kom op paa Qvisten, gratulerede og
							overrakte Uhret, han skulde selv først staae til
							Efteraaret; og de toge hinanden i Haanden, de to Husets Børn, begge lige
							gamle, fødte samme Dag og i samme Gaard; og Felix spiste af Kagerne, der vare bagte paa Qvisten i Anledning af
							Confirmationen.»Det er en Glædesdag med Alvors Tanker!« sagde Faermoer.»Ja megen Alvor!« sagde Moder. »Havde dog Faer levet og seet Peer staae!«Næste Søndag skulde de alle Tre til Herrens Bord.Da de kom fra Kirken, havde der været Bud fra Syngemesteren, om Peer vilde komme til ham, og Peer kom.Der ventede ham glade Tidender og dog alvorlige. Han skulde i et Aar
							aldeles opgive at synge, Stemmen skulde ligge brak som en Ager, vilde en
							Bondemand sige, men i den Tid skulde han lære Noget, ikke i Hovedstaden,
							hvor han hver Aften løb i Theatret og ikke kunde undvære det, han skulde
							tredive Mile fra sit Hjem, i Kost hos en Skolemand, der havde endnu et
							Par unge Mennesker i Pension, som det kaldes; han skulde lære Sprog og
							Videnskab, der engang kunde komme ham tilgode. Det Hele kostede i Aarets
							Løb trehundrede Rigsdaler, og de bleve betalte af »en Velgjører, der
							ikke vilde nævnes«. »Det er Grossereren!« sagde Moder og Faermoer.Afreisens Dag kom. Der blev grædt mange Taarer, der blev givet Kys og
							Velsignelse; og saa kjørte Peer paa Jernbanen
							tredive Mile ud i den vide Verden.Det var Pintsetid; Solen skinnede, Skoven stod frisk og grøn, Toget foer
							igjennem den; Marker og Landsbyer skiftede om; Herregaarde tittede frem;
							Qvæget stod paa Hovmarken. Nu kom en Station, nu en anden, Kjøbstad paa
							Kjøbstad. Ved hvert Holdested var en Mylren af Mennesker til Velkomst og
							Afsked; der var høirøstet Tale, udenfor og inde i Vognen. Hvor Peer sad, lød stor Snaksomhed og Underholdning
							af en Enkemadame i Sort. Hun talte om sin Grav, sin Liigkiste og sit
							Liig, det vil sige om sit Barns. Det havde været saa usseligt, at det
							ingen Glæde var om det havde levet. Det var en stor Lettelse for hende
							og det lille Lam, at det sov ind.»Jeg sparede i den Anledning ikke paa Blomster!« sagde hun, »og nu maa De
							betænke, at det døde i den dyre Tid, hvor de maae skæres af Potte! hver
							Søndag gik jeg til min Grav og lagde en Krands med stor, hvid
							Silkesløife. Sløifen blev strax stjaalen af Smaapiger og brugt til
							Balbaand. Det var saa fristende! Nu kommer jeg en Søndag, jeg vidste, at
							min Grav var i Hovedgangen til Venstre, men som jeg kommer, saa er min
							Grav til Høire. Hvad er det, siger jeg til Graverkarlen, har jeg ikke
							min Grav til Venstre?« - »»Nei, ikke længer!«« svarede Karlen,
							»»Madamens Liig ligger der nok, men Gravens Overdeel er flyttet til
							Høire, da Stedet er en Andens Begravelses-Plads.«« - »Men jeg
							vil have mit Liig i min Grav, sagde jeg og det havde jeg jo min lovlige
							Ret til at sige. Skal jeg her gaae og pynte en falsk Overdeel, mens mit
							Liig ligger uden noget Tegn paa den anden Side, det vil jeg ikke!«
							- »»Ja, saa maa Madamen tale med Provsten!«« - »Det
							er saadan en yndig Mand, Provsten! han gav Lov til at mit Liig kom til
							Høire. Det vilde koste fem Rigsdaler. Det gav jeg med Kyshaand og stod
							selv ved min gamle Grav. Kan jeg nu være vis paa, at det er min
							Liigkiste og mit Liig at de flytte?« -
							»»Det kan Madamen!«« og saa gav jeg hver en Mark for Flytningen. Men da
							det nu havde kostet mig saameget, meente jeg at burde anvende Noget paa
							Forskjønnelsen, og saa bestilte jeg et Monument med Indskrift. Men vil
							De nu tænke Dem, da jeg faaer det, har de sat i Forgyldning øverst en
							lille Sommerfugl. Men det er jo Letsindigheden! sagde jeg, den vil jeg
							ikke have paa min Grav.« »»Det er ikke Letsindighed, Madame, det er
							Udødelighed!«« - »Det har jeg aldrig  hørt! sagde jeg. Har nu Nogen af dem herinde i
							Vognen hørt Andet, end at Sommerfuglen er Letsindighedens Tegn? Jeg
							taug, jeg holder ikke af lang Snak. Jeg fattede mig, tog Monumentet og
							satte det i mit Spisekammer; der stod det til min Logerende kom hjem,
							han er Student med mange Bøger; han bekræftede at det var Udødelighed, og saa kom Monumentet paa Graven!«Og under al den Talen kom Peer til Stationen,
							hvor han skulde opholde sig for at blive ligesaa klog som Studenten med
							mange Bøger.VHr. Gabriel, den hæderlige Lærdoms-Mand, hos hvem
								Peer skulde i Pension, var selv paa
							Banegaarden for at tage imod ham. Hr. Gabriel
							var en beenradmager Mand med store glindsende Øine, der sad saa yderligt
							frem, at om han nøs, kunde man være bange for, at de fløi ham ud af
							Hovedet. Han ledsagedes af tre af sine egne Smaadrenge. Den Ene faldt
							over sine egne Been, og de to Andre traadte Peer
							heelt op ad Fødderne for at see ham rigtig nær; desuden fulgte to større
							Drenge, den ældste omtrent fjorten Aar, hvidhudet, fregnet og rig paa
							Filipenser.»Unge Madsen, Student om tre Aar, naar han læser!
								Primus, Provstesøn!« Det var den Yngre; han
							saae ud som en Hvedeknop. »Begge to Kostgængere, Studerendes hos mig!«
							sagde Hr. Gabriel. »Smaathustøi!« kaldte han
							sine egne Drenge.»Trine, tag den Ankomnes Koffert paa
							Trillebøren. Mad er sat hen til Dem hjemme!«»Fyldt Kalkun!« sagde de to Herrer Kostgængere.»Fyldt Kalkun!« sagde »Smaathustøi«, og den Ene faldt igjen over sine
							egne Been.»Cæsar, see til dine Fødder!« udbrød Hr. Gabriel, og de gik ind i Byen og ud af Byen. Der
							laae et stort, halvt forfaldet Bindingsværks Huus med Jasminhytte ud mod
							Veien; her stod Madame Gabriel med mere
							»Smaathustøi«, to Pigebørn.»Den nye Studerendes!« sagde Hr. Gabriel.»Inderlig velkommen!« sagde Madame Gabriel, en
							ungdommelig, trivelig Kone, rød og hvid, med Spytkrøller og megen Pomade
							i Haaret. »Gud, hvor De er fuldvoxen!« sagde hun til Peer. »De er jo et ganske udviklet Mandfolk! jeg troede, at De
							var som Primus eller unge Madsen. Engle-Gabriel, det var godt at
							Mellemdøren blev sømmet til. Du kjender mine Anskuelser!«»Vrøvl!« sagde Hr. Gabriel, og de traadte ind i
							Stuen. Der laae paa Bordet en opslaaet Roman med et Smørrebrød; man
							skulde troe, at det var lagt som Bogmærke, det laae tværs over den aabne
							Bog.»Maa jeg nu være Husmoder!« og med alle fem Børn og de to Kostgængere
							førte hun Peer over Kjøkkenet, ud paa Gangen og
							ind i en lille Stue med Vindue til Haven, det var nu hans Studere- og
							Soveværelse, det stødte op til Fru Gabriels,
							hvor hun sov med alle fem Børn, og hvor Mellemdøren for Sømmeligheds
							Skyld, og for Bysnak, »der Ingen skaaner«, i Dag paa Madamens
							udtrykkelige Forlangende var bleven spigret til af Hr. Gabriel.»Her skal De være, som hos Deres Forældre! Theater have vi ogsaa i Byen.
							Apothekeren er Directeur for »Privat-Selskabet«, og vi have reisende
							Skuespillere. Men nu skal De have Deres »Kalkun«.« Og hun førte igjen
								Peer ind i Spisesalen, hvor der blev tørret
							vaadt Tøi paa Snore.»Det gjør vel ikke noget!« sagde hun, »det er bare Reenlighed, og den er
							De vistnok vant til.«Og Peer satte sig til Kalkunstegen, imedens
							Husets Børn, ikke de to Kostgængere, de havde trukket sig tilbage, gave
							en dramatisk Forestilling til Fornøielse for dem selv og for den
							Fremmede.Der havde nyligt været reisende Skuespillere i Byen og opført Schillers »Røverne«; de to ældste Drenge vare
							aldeles opfyldte heraf og spillede strax hjemme hele Stykket, alle
							Rollerne, uagtet de af disse kun huskede de Ord: »Drømme komme fra
							Maven«. Men de bleve sagt af dem Allesammen, hver til sit Brug, i de
							forskjelligste Betoninger. Der stod Amalie med
							himmelvendte Øine og drømmende Blik: »Drømme komme fra Maven!« sagde hun
							og skjulte sit Ansigt i begge Hænder. Carl Moor
							traadte op med Helteskridt og mandig Røst: »Drømme komme fra Maven!« og
							derpaa styrtede hele Børneflokken ind, Piger og Drenge, alle vare de
							Røvere, og myrdede hverandre under Raabet: »Drømme komme fra Maven!«Det var Schillers »Røverne«. Denne Forestilling
							og »fyldt Kalkun« fik Peer ved sin første
							Indtrædelse i Hr. Gabriels Huus. Nu  begav han sig til sit lille Kammer,
							hvis Vindue, med de af Solen stærkt brændte Ruder, vendte ud mod Haven.
							Han satte sig, saae ud; der gik Hr. Gabriel
							fordybet i Læsningen af en Bog. Han nærmede sig og saae ind, hans Øine
							syntes fæstede paa Peer, der bukkede ærbødigt.
							Hr. Gabriel aabnede sin Mund saa vidt han kunde,
							rakte Tungen ud og lod den bevæge sig til alle Sider lige imod Ansigtet
							af den forskrækkede Peer, der ikke kunde
							forstaae, hvorfor han fik denne Behandling. Derpaa gik Hr. Gabriel, men vendte om igjen hen foran Vinduet
							og rakte Tungen ud ad Munden.Hvorfor gjorde han det? Han tænkte ikke paa Peer,
							eller at Ruderne vare gjennemsigtige, han saae kun, at man udenfra kunde
							speile sig i dem og vilde derfor, da han led af en daarlig Mave, see sin
							Tunge; men den Kundskab havde Peer ikke.Tidlig paa Aftenen gik Hr. Gabriel til sin Stue,
							og Peer sad i sin. Det var blevet seent paa
							Aftenen. Han hørte Skjænderi, qvindeligt Skjænderi inde i Madame Gabriels Sovekammer.»Jeg skal gaae op til Gabriel og sige ham, hvad
							Rak I er!«»Vi skulle ogsaa gaae op til Gabriel og sige ham,
							hvad Madamen er!«»Jeg faaer Krampe!« raabte hun.»Hvem vil see Fruen faae Krampe! fire Skilling!«Da lød Madamens Stemme dybere, men forstaaeligt: »Hvad maa det unge
							Menneske derinde tænke om vort Huus ved at høre al den Simpelhed!«Og Skjænderiet sank, men løftede sig igjen høiere og høiere.»Punktum fynalis!« raabte Madamen, »gaa og lav Punsch! hellere Forlig end
							Trætte!«Og der blev stille; Døren derinde gik, Pigerne gik, og Madamen bankede
							paa ind til Peer: »Unge Menneske! ja, nu har De
							Begreb om en Husmoder! Tak De Himlen, at De ikke holder Piger. Jeg vil
							Fred, og saa giver jeg Punsch! Gjerne undte jeg Dem ogsaa et Glas, man
							sover deiligt paa det, men Ingen tør gaae med Gangdøren efter Klokken
							ti, vil min Gabriel. Punsch skal De alligevel
							faae! I Døren er et stort tilkittet Hul; jeg støder Kittet ud, sætter en
							Tragt ind, De holder Deres Vandglas under, saa skal jeg skjenke Punsch.
							Det er i al Hemmelighed, ogsaa for min Gabriel;
							ham maa De ikke fatigere med Husholdningssager!«  Og saa fik Peer Punsch;
							og der var Fred i Stuen hos Madame Gabriel, Fred
							og Stilhed i hele Huset. Peer lagde sig, tænkte
							paa Moder og Faermoer, læste sin Aftenbøn og sov.Hvad man drømmer den første Nat, man sover i et fremmed Huus, har
							Betydning, havde Faermoer sagt. Peer drømte, at
							han tog Ravhjertet, han endnu bestandig bar, lagde det i en Urtepotte,
							og det voxte til et høit Træ, gjennem Loftet og Taget; det bar i
							tusindviis Hjerter af Sølv og Guld; Urtepotten revnede derved, og der
							var intet Ravhjerte meer, det var blevet Muld, Jord i Jorden -
							borte, altid borte.Saa vaagnede Peer; Ravhjertet havde han endnu, og
							det var varmt, ved hans eget varme Hjerte.VITidligt paa Morgenen begyndte den første Underviisningstime hos Hr. Gabriel; der blev læst Fransk.Ved Frokosten var kun Pensionærerne, Børnene og Madamen; hun drak sin
							anden Kaffe; sin første drak hun altid paa Sengen; »det er saa sundt,
							naar man har Muligheder til Krampe!« Hun spurgte Peer, hvad han havde læst i Dag. »Fransk!« svarede han.»Det er et dyrt Sprog!« sagde hun, »det er Diplomat-Sproget og de
							Fornemmes Sprog. Jeg har i min Barndom ikke lært det, men naar man lever
							med en lærd Mand, saa faaer man af hans Kundskab, som havde man den med
							Modermelken. Jeg har saaledes alle de nødvendige Ord. Jeg troer nok, jeg
							skal kunne compromittere mig i hvilketsomhelst Selskab, det skal være!«Et fremmed Ord, et Navneord, havde Madamen vundet ved sit Ægteskab med en
							lærd Mand. Hun var døbt Mette, efter en rig
							Moster, hun skulde arve, Navnet fik hun, men ikke Arven. Hr. Gabriel omdøbte Mette
							til Meta, Latinsk: »Maalet«. Ved Udstyret blev
							syet paa alt hendes Tøi, Uldent og Linned, Bogstaverne »M. G.«, Meta Gabriel, men unge Madsen havde Drenge-Vittighed og læste i Bogstaverne »M.G.«
							Charakteren »Meget godt«, hvorfor han med Blæk tilføiede et stort
							Spørgsmaalstegn og det baade paa Dug, Haandklæder og Lagener.»De ynder ikke Madamen?« spurgte Peer, da unge
								Madsen indviede ham i sin Vittighed. »Hun er
							saa mild, og Hr. Gabriel saa lærd.«»Hun er en Løgnepose!« sagde unge Madsen, »og Hr.
								Gabriel er en Skurk! gid at jeg var Corporal
							og han Rekrut, uh, hvor jeg 
							skulde fugtle ham!« og der viste sig noget Blodtørstigt i hele unge Madsens Udtryk; Læberne bleve smallere end de
							ellers vare, hele Ansigtet syntes en eneste Fregne.Det var forfærdelige Ord at høre udtale; de gave et Sæt i Peer, og dog havde unge Madsen den soleklareste Ret i sin Tanke: Det var en Grusomhed
							af Forældre og Lærere, at et Menneske skulde spilde sin bedste, deilige
							Ungdomstid paa at lære Grammatik, Navne og Aarstal, som Ingen bryder sig
							om, istedetfor at nyde sin Frihed, rigtigt trække Veiret, slentre om med
							Bøsse paa Nakken, som god Skytte. »Nei, lukkes inde skal man, sidde paa
							Bænken og see sig søvnig i en Bog; det vil Hr. Gabriel, og saa bliver man kaldet doven og faaer Charakteren
							»Maadelig«, ja, Ens Forældre erholder Brev herom! derfor er Hr. Gabriel en Skurk!«»Han giver ogsaa Haandtager!« tilføiede lille Primus og syntes enig med unge Madsen. Det
							var ikke glædeligt for Peer at høre.Men Peer fik ikke Haandtager, han var saa
							udvoxet, som Madamen sagde; han blev ikke kaldt doven, for han var det
							ikke; han skulde have Timer alene. Han stod snart i Fremgang over Madsen og Primus.»Han har Evner!« sagde Hr. Gabriel.»Og man kan see, han har gaaet paa Dandseskolen!« sagde Madamen.»Vi maae have ham ind i vort Dramatiske!« udtalte Apothekeren, der levede mere for Byens private Theater, end
							for Apotheket. Ondskaben anvendte paa ham den gamle, forslidte
							Vittighed, at han vist var bidt af en gal Skuespiller, han var reent
							theatergal.»Den unge Studerende er født til Elsker,« sagde Apothekeren: »Om to Aar
							kan han være Romeo! og jeg troer, naar han
							bliver godt malet og faaer en lille Moustache, kunde han godt træde op i
							Vinter.«Apothekerens Datter, »stort dramatisk Talent«, sagde Faderen, »sand
							Skjønhed«, sagde Moderen, skulde være Julie,
							Madame Gabriel maatte være Ammen, og
							Apothekeren, der baade var Directeur og Regisseur, vilde overtage
							Apothekerens Rolle, den var lille, men af stor Vigtighed.Det Hele beroede paa at erholde Hr. Gabriels
							Tilladelse til at Peer udførte Romeo.Man maatte see at virke gjennem Madame Gabriel,
							forstaae at vinde hende og det forstod Apothekeren.»De er født til at være Amme!« sagde han og troede at sige hende noget
							Smigrende. »Det er egenligt den sundeste Rolle i Stykket!« vedblev han,
							»den er Humeurets Rolle! uden den er Stykket ikke til at holde ud i sin
							Sørgelighed. Ingen uden De, Madame Gabriel, har
							den Qvikhed og det Liv, som her skal sprudle!«Det var ganske sandt, fandt hun, men hendes Mand tillod vist aldrig den
							unge Studerende at anvende den Smule Tid, der maatte anvendes for at
							være Romeo. Hun lovede imidlertid »at lirke«,
							som hun kaldte det. Apothekeren begyndte strax at indstudere sin Rolle,
							især at tænke paa Masken; han vilde være aldeles Skelet, Armod og
							Elendighed, og dog den brave Mand; en svær Opgave; men en langt sværere
							havde Madame Gabriel med »at lirke« sin Mand op
							til dem; han kunde jo ikke, sagde han, forsvare for Peers Foresatte, der betalte dennes Kost og Logis, at han lod
							Mennesket spille Tragedie.Vi tør iøvrigt ikke skjule, at Peer havde den
							inderligste Lyst til det. »Men det gaaer ikke!« sagde han.»Det gi'er sig!« sagde Madamen. »Lad mig bare lirke!« hun havde hellere
							givet Punsch, men den drak Hr. Gabriel ikke
							gjerne. Ægtefolk ere tidt forskjellige; dette være nu sagt uden at
							fornærme Madamen.»Eet Glas og ikke mere!« meente hun, »det løfter Sindet og gjør Mennesket
							glad, og saaledes bør vi være, det er Vorherres Villie med os!«Peer skulde være Romeo,
							det blev lirket igjennem ved Madamen.Læseprøven holdtes hos Apothekeren; de fik Chocolade og »Genier«, det vil
							sige smaa Tvebakker. Der leveredes i Bageriet tolv for een Skilling, og
							da de vare saa bitte smaa og saa mange, blev det en Vittighed at kalde
							dem Genier.»Det er en let Sag at gjøre Nar!« sagde Hr. Gabriel, og saa gav han dog selv Spotnavn til Eet og Andet.
							Apothekerens Huus kaldte han »Noæh Ark med de Rene og de Urene!« og det
							alene  for den Kjærlighed,
							hvormed Husdyrene der vare optagne i Familien. Frøkenen havde sin egen
							Kat: »Graciosa«, yndig og blød i Skindet; den
							laae i Vinduet, i Skjødet, paa Sytøiet eller løb hen over det dækkede
							Middagsbord; Fruen havde Hønsegaard, Andegaard, Papegøie og Canarifugle;
							Poppedreng kunde overskrige dem Allesammen. To Hunde, Flick og Flock, gik i Stuen, de vare
							aldeles ikke Potpourrikrukker, de laae i Sopha og i Ægteseng.Læseprøven begyndte og blev kun et Øieblik afbrudt ved at Hundene
							oversavlede Madame Gabriels nye Kjole, men det
							var af bare Venlighed og det plettede ikke. Katten bragte ogsaa lidt
							Forstyrrelse, den vilde endelig give Pote til Julies Fremstillerinde, sidde paa hendes Hoved og vifte med Halen.
								Julies ømme Tale deelte sig lige meget
							mellem Katten og Romeo. Hvert Ord, Peer havde at sige, var netop det, han vilde og
							maatte sige til Apothekerens Datter. Hvor var hun yndig og rørende, et
							Naturens Barn, der, som Madame Gabriel kaldte
							det, gik ved Siden af sin Rolle. Peer blev
							ganske varm derved.Det var vistnok Instinctet eller noget Høiere hos Katten: den satte sig
							paa Peers Skulder og ligesom billedliggjorde
							Sympathien mellem Romeo og Julie.Ved hver senere Prøve blev Inderligheden klarere, fyldigere, Katten
							fortroligere, Poppedreng og Canarifuglene mere skrigende; Flick og Flock løb ud og
							ind.Forestillingsaftenen kom, Peer var ganske Romeo, han kyssede Julie
							lige paa Munden.»Aldeles naturligt!« sagde Madame Gabriel.»Uforskammet!« sagde Raadmanden Hr. Svendsen,
							Byens rigeste Borger og tykkeste Mand. Vandet haglede ned ad ham i
							Husets Varme og af indre Varme. Peer fandt ikke
							Naade for hans Øine: »Saadan en Hvalp!« sagde han, »en Hvalp saa lang,
							at man kan knække ham over og gjøre to Hvalpe af ham!«Stor Beundring og een Fjende! det var godt sluppet. Jo, Peer var en Lykke-Peer.Træt og overvældet af denne Aftens Anstrengelser og Hyldest naaede han
							hjem i sin lille Stue. Det var over Midnat; Madame Gabriel bankede paa Væggen.»Romeo! jeg har Punsch!«Og Tragten blev sat gjennem Døren, og Peer-Romeo
							holdt Glasset under.»Godnat, Madame Gabriel!«Men Peer kunde ikke sove; Alt, hvad han havde
							sagt, og især, hvad Julie havde sagt, surrede
							ham igjennem Hovedet, og da han endelig sov, drømte han om Bryllup
							- Bryllup med Jomfru Frandsen. Hvor
							man dog kan drømme underlige Ting!»Nu slaaer De det Comediespil af Hovedet!« sagde Hr. Gabriel næste Morgen. »Og saa klemme vi paa Videnskaben.«Nær havde Peer tænkt som unge Madsen: »at man saaledes skal anvende sin deilige Ungdomstid,
							lukkes inde og sidde ved Bogen!« men da han sad ved Bogen, lyste der fra
							den saa meget Nyt og Godt ind i Tankerne, at Peer fandt sig ganske opfyldt deraf. Han hørte om Verdens Stormænd
							og deres Bedrifter; saa Mange havde været Fattigmands Barn: Helten Themistokles, en Pottemagersøn, Shakespeare, en fattig Væverdreng, der som ungt
							Menneske holdt Hestene udenfor Theatret, hvor han siden blev den
							mægtigste Mand i Digtekonsten for alle Lande og alle Tider. Han hørte om
							Sangerkampen paa Wartburg, hvor Digterne
							kappedes om hvo, der kunde bringe den skjønneste Digtning, en Kamp, lig
							de gamle græske Poeters Veddestrid ved de store folkelige Fester. Om
							disse fortalte Hr. Gabriel med særlig Lyst. Sophokles havde i sin høie Alder skrevet en af
							sine bedste Tragedier og vundet Seiersprisen over alle de Andre; i denne
							Hæder og Lykke brast af Glæde hans Hjerte. O hvor velsignet at døe midt
							i sin Seiers Glæde! hvad kunde være lykkeligere! Tanker og Drømmerier
							fyldte vor lille Ven, men han havde Ingen at udtale sig til. Det vilde
							ikke blive forstaaet af unge Madsen eller Primus, ikke heller af Madame Gabriel; hun var enten heelt det gode Humeur eller den
							sørgende Moder, som saadan sad hun opløst i Taarer; hendes to Smaapiger
							saae med Forundring op paa hende, hverken de eller Peer kunde udfinde, hvorfor hun var i saa stor Sorg og
							Bedrøvelse.»De stakkels Børn!« sagde hun da, »deres Fremtid tænker en  Moder altid paa. Drengene hytte sig
							nok. Cæsar falder, men han reiser sig igjen! de
							to Ældre pladske i Vandballen, de skulle til Marinen og gjøre nok gode
							Partier, men mine Smaapiger! hvad bliver deres Fremtid? De ville komme i
							en Alder, hvori Hjertet føler, og da er jeg vis paa, at Den, de hver
							holder af, aldeles ikke er efter Gabriels Sind;
							han vil give dem En, de ikke kunne udstaae og saa blive de saa
							ulykkelige! Det tænker jeg paa som Moder og det er min Sorg og
							Bedrøvelse! I stakkels Børn! I blive saa ulykkelige!« Hun græd.Smaapigerne saae paa hende, Peer saae paa hende,
							veemodigt stemt; han vidste ikke Noget at svare og saa trak han sig
							tilbage til sin lille Stue, satte sig ved det gamle Claveer, og der kom
							Toner, Phantasier, som de strømmede gjennem hans Hjerte.I den tidlige Morgen gik han tankeklar til sine Studier, øvede sin Pligt,
							derfor betaltes for ham. Han var en samvittighedsfuld, rettænkende Fyr;
							i hans Dagbog stod anført hvad han hver Dag havde læst og lært, hvor
							seent paa Natten han havde sat sig til Claveret og spillet, altid
							dæmpet, for ikke at vække Madame Gabriel; aldrig
							stod der, uden ved Søndagen, Hviledagen: »tænkt paa Julie«, »var hos Apothekerens«, »gik forbi Apothekerens«,
							»skrevet Brev til Moder og Faermoer«. Peer var
							endnu Romeo og god Søn.»Særdeles flittig!« sagde Hr. Gabriel. »Tag dog
							Exempel, unge Madsen! De gaaer reject.«»Skurk!« sagde Madsen ind i sig selv.Primus Provstesøn led af Sovesyge. »Det er en
							Sygdom,« sagde Provstinden, han maatte ikke
							tages med Strenghed.Provstegaarden laae kun to Mile derfra; der var Rigdom og Herskabelighed.»Den Mand døer som Bisp!« sagde Madame Gabriel.
							»Han har gode Conjugationer ved Hoffet, og Provstinden er høiadelig
							Frøken, hun kan udenad hele Heroldikken *dolgoeO* Vaabenlæren.«Det var Pintsetid. Et Aar var gaaet siden Peer
							kom i Hr. Gabriels Huus; Kundskaber vare vundne,
							men Sangstemmen var ikke kommen igjen, mon den nogensinde vilde komme?Huset Gabriel var indbudt hos Provstens til stor
							Middag og Bal ud paa Natten. Der kom mange Gjester fra Byen og fra
							Herregaardene;  Apothekerens
							vare indbudte, Romeo skulde see sin Julie, maaskee dandse første Dands med
							hende.Det var en velholdt Provstegaard, hvidkalket og uden Mødding i Gaarden,
							grønmalet Dueslag, hvorom slyngede sig en Vedbend-Ranke. Provstinden var
							en høi, fyldig Dame; »glaukopis Athene«, kaldte
							Hr. Gabriel hende; »den blaaøiede«, ikke »den
							koøiede«, som Juno kaldes, meente Peer. Der var hos hende noget fornemt mildt, en
							Bestræbelse for at give det Sygelige; hun havde vist Sovesyge ligesom
								Primus. Hun var i kornblaa Silkekjole, bar
							store Krøller, den til Høire løftedes ved et stort Medaillon-Portrait af
							hendes Oldemoder, Generalinden, og den til Venstre af en ligesaa stor
							Drueklase af hvidt Porcellain.Provsten havde et rødmusset, triveligt Ansigt med skinnende hvide Tænder
							til at bide i en stegt Dyreryg. Hans Conversation bestod altid i
							Anecdoter; han kunde underholde sig med enhver Mand, men Ingen havde dog
							nogensinde ført en Samtale med ham.Ogsaa Raadmanden var her, og mellem de Fremmede
							fra Herregaardene saae man Felix, Grossererens
							Søn; han var confirmeret og nu den eleganteste, unge Herre i Klæder og
							Manerer; Millionair var han, sagde de; Madame Gabriel havde ikke Mod til at tale til ham.Peer var lyksalig ved at see Felix, der kom ham meget venlig imøde og sagde, han kunde
							hilse fra sine Forældre, de læste alle de Breve, Peer skrev hjem til sin Moder og Faermoer.Ballet begyndte. Apothekerens Datter skulde dandse første Dands med
							Raadmanden, det var et Løfte, hun hjemme havde maattet give sin Moder og
							Raadmanden. Anden Dands blev lovet Peer, men Felix kom og tog hende uden videre end et
							venligt Nik:»De tillader, at jeg dandser den ene Dands! Frøkenen vil kun, naar De
							tillader det!«Peer satte et høfligt Ansigt op, sagde ikke
							Noget, og Felix dandsede med Apothekerens
							Datter, den Skjønneste paa hele Ballet. Han dandsede ogsaa næste Dands
							med hende.»Borddandsen forunder De vel mig?« spurgte Peer,
							bleg i Ansigtet.»Ja, Borddandsen!« svarede hun med det yndigste Smil.»De vil da vel ikke tage min Dandserinde fra mig?« sagde Felix, som stod tæt ved. »Det er ikke Venskab.
							Vi to gamle Venner inde fra Byen! De siger, at De er saa glad ved at see
							mig! saa maa De ogsaa forunde mig den Glæde at føre Frøkenen tilbords!«
							og han tog Peer om Livet og lagde spøgende sin
							Pande lige mod hans. »Tilladt! ikke sandt? tilladt!«»Nei!« sagde Peer. Øinene lyste i Vrede.Felix løftede med Lystighed sine Arme og satte
							Albuerne derpaa spidst, som vilde han ligne Frøen i at springe: »De har
							fuldkommen Ret, unge Herre! jeg vilde sige det Samme, naar Borddandsen
							var lovet mig, unge Herre!« Han trak sig tilbage med en elegant Bøining
							for den unge Dame. Men ikke længe efter, da Peer
							stod i en Krog og pillede paa sin Sløife, kom Felix, tog ham om Halsen og med det mest indsmigrende Blik sagde
							han:»Vær mageløs! min Moder og Deres Moder og gamle Faermoer, de ville Alle
							sige, at det ligner Dem! jeg reiser imorgen og jeg kjeder mig ihjel,
							faaer jeg ikke den unge Dame tilbords. Min egen Ven, min eneste Ven!«Da kunde Peer, som den eneste Ven, ikke modstaae;
							han førte selv Felix hen til den unge Deilighed.Det var den lyse Morgen, da Gjesterne næste Dag kjørte ud fra
							Provstegaarden. Huset Gabriel var i een Vogn og
							hele Huset blundede der, undtagen Peer og
							Madamen.Hun talte om den unge Grosserer, den rige Mands Søn, der jo var Peers Ven; hun havde hørt ham sige: »Skaal, min
							Ven!« »Mutter og Faermutter!« »Der var Noget saa »negligent«, galant
							deri,« sagde hun, »man saae strax, at han var et Rigdommens Barn eller
							et Greve-Barn. Det kunne vi Andre ikke tilegne os! man maa bøie sig!«Peer sagde ikke Noget; han bar tungt paa det
							hele Dagen. Om Aftenen, ved Sengetid og i Dynerne jog det Søvnen bort,
							det talte inde i ham: »man bøier sig, man føier sig!« - det
							havde han gjort, lystret Rigdommens Barn, - »fordi man er
							fattig født, stillet i Naade og Afhængighed af disse Rigdomsfødte. Ere
							de da bedre end vi? Og hvorfor bleve de skabte bedre end vi?«Der steilede noget Ondt inde i ham, Noget, Faermoer vilde  blive bedrøvet over. Han tænkte paa
							hende. »Stakkels Faermoer! Du er ogsaa bleven stillet saa fattig! Gud
							har kunnet gjøre det!« og han følte Vrede i sit Sind, men paa samme Tid
							en Fornemmelse af, at han herved syndede i Tanke og Ord mod den gode
							Gud. Han sørgede over at have tabt Barnesindet og havde det just da saa
							heelt og rigt. Lykkelige Peer!Ugen efter kom der Brev fra Faermoer. Hun skrev, som hun kunde skrive,
							store Bogstaver og smaa Bogstaver mellem hverandre, hele sit Hjertes
							Kjærlighed i Smaat og Stort i hvad, der vedrørte Peer.»Min egen, søde, velsignede Dreng!Jeg tænker paa Dig, jeg længes efter Dig, og det gjør ogsaa din Moder.
							Det gaaer hende godt, hun vasker! Og Grossererens Felix var igaar hos os med Hilsen fra Dig. I havde været paa
							Provstebal, og Du var saa honnet! det vil Du altid blive og glæde din
							gamle Faermoer og din meget arbeidsomme Moder; hun melder Dig om Jomfru
								Frandsen.«Og nu fulgte Efterskrift fra Peers Moder.»Jomfru Frandsen gifter sig, det gamle Menneske!
							Bogbinder Hof er bleven Hofbogbinder efter
							Ansøgning, med stort Skilt: »Hof
								bogbinder Hof« og hun bliver Madame Hof;
							det er gammel Kjærlighed, den ruster ikke, min søde Dreng!din Moder.Anden Efterskrift: »Faermoer har strikket Dig
							sex Par Uldsokker, dem faaer Du ved Leilighed; jeg har lagt deri
							»Fleskebrød«, din Livret; jeg veed, at Du aldrig faaer Flesk hos Hr. Gabriels, da Fruen er bange for, hvad jeg har
							saa svært ved at bogstavere, »Truchiner«. Du
							skal ikke troe paa dem, men kun spisedin egen Moder.«Peer læste Brevet og læste sig glad. Felix var saa brav; hvor havde han dog gjort ham
							Uret. De vare skiltes ad hos Provstens, uden at sige hinanden Farvel.»Felix er bedre end jeg!« sagde Peer.VIIII et stille Liv glider den ene Dag ind i den anden, Maaned paa Maaned
							gaaer snart; Peer var allerede i det andet Aar
							af sit Ophold hos Hr. Gabriel, der med streng
							Alvor og Bestemthed, Madamen kaldte det Stædighed, holdt paa, at han
							ikke oftere betraadte Scenen.Selv havde han fra Syngemesteren, som maanedlig udbetalte Honoraret for
							hans Underviisning og Underhold, faaet en alvorlig Mindelse om ikke at
							tænke paa Comediespil saalænge han var anbragt her; og han adlød, men
							Tankerne gik desoftere til Theatret i Hovedstaden; de gjøglede hen over
							Scenen, hvor han skulde have traadt op som stor Sanger; nu var Stemmen
							borte, den kom ikke igjen, han var herover tidt inderlig bedrøvet. Hvo
							kunde trøste ham? Hverken Hr. Gabriel eller
							Madamen, men nok Vorherre. Trøst kan sendes paa
							mange Maader, Peer kom sovende til den, han var
							jo Lykke-Peer.En Nat drømmer han, at det var Pintse, og han
							var ude i den deilige, grønne Skov, hvor Solen skinnede ind imellem
							Grenene, og hvor hele Skovbunden stod fyldt med Anemoner og Kodriver.
							Saa begynder Kukkeren: »kukkuk!« Hvor mange Aar skal jeg leve, spørger
								Peer, for det spørger man altid Kukkeren om,
							naar man første Gang i Aaret hører den kukke, og Kukkeren svarede:
							»kukkuk!« men heller ikke mere, saa taug den.»Skal jeg kun leve endnu i eet Aar!« sagde Peer,
							»det er virkeligt altfor lidt. Vær saa god at kukke om!« saa begyndte
							ogsaa Kukkeren: »kukkuk! kukkuk!« ja, det fik ingen Ende; den blev ved,
							saa Peer gav sig til at kukke med, og det saa
							livagtigt, som om han selv var en Kukker, men hans Kuk blev stærkere og
							klarere;  alle Sangfuglene
							qviddrede ind deri, Peer sang dem efter, men
							meget deiligere: han havde hele sin klare Barnestemme og jublede i Sang.
							Han var saa glad i sit Hjerte, og vaagnede derved, forvisset om, at
							Klangbunden endnu var i ham, at Stemmen laae derinde, og nok en lys
							Pintsemorgen vilde komme frem i al sin Friskhed; og saa sov han glad paa
							den Forvisning.Men hverken næste Dag, Uge eller Maaned fornam han Noget til, at Stemmen
							kom igjen.Hver Efterretning, han kunde erholde om Theatret i Hovedstaden, var en
							sand Sjæleføde, den var ham det aandelige Brød. Smuler ere ogsaa Brød,
							og han tog tiltakke med Smulerne, den ringeste Fortælling.Hørkræmmerens vare Naboer til Gabriels; Madamen
							der, en høist agtværdig Madmoder, livlig og leende, men uden al
							Kjendskab eller Kundskab til Theatret, havde været i Hovedstaden for
							første Gang og var henrykt over Alt derinde, selv over Menneskene; de
							havde leet ad Alt, hvad hun sagde, forsikrede hun, og det var ganske
							troligt.»Var De ogsaa i Theatret?« spurgte Peer.»Det var jeg!« svarede Hørkræmmerens Kone. »Hvor jeg dampede! De skulde
							have set mig sidde og dampe i den Varme!«»Men hvad saae De? Hvilket Stykke?«»Det skal jeg sige Dem!« sagde hun. »Jeg skal give Dem hele Comedien!
							- Jeg var der to Gange. Den første Aften var det et
							Tåle-Stykke. Der kom hun, Prindsessen: »»abe, dabe! æbe, dæbe««! hvor
							hun kunde tale! derpaa kom Mandfolket: »»abe, dabe! æbe, dæbe!«« og saa
							dump Madamen! nu begyndte de igjen; Prindsen: »»abe, dabe! æbe, dæbe!««
							og saa dump Madamen. Hun dumpede fem Gange den Aften. Den anden Gang jeg
							var der, gik det paa Sang hele Molevitten: »abe, dabe! æbe, dæbe!« og
							saa dump Madamen. Nu sidder der ved Siden af mig en meget net Kone fra
							Landet; hun havde aldrig været i Theatret og troede, at det var forbi;
							men jeg, som nu kjendte det, sagde, at da jeg var der sidst, dumpede
							Madamen fem Gange. Sang-Aftenen dumpede hun kun tre Gange. -
							Ja, der har De begge Comedierne, saa livagtigt som jeg saae dem!«Var det Tragedier, hun havde seet, altid dumpede Madamen.Da lyste det op i hans Tanke: paa det store Theater var paa Forhænget,
							der rullede ned i Mellemacterne, malet en stor qvindelig Figur, en Musa
							med den komiske og tragiske Maske. Det var Madamen, der dumpede; det
							havde været den egenlige Comedie; hvad de sagde og sang var for
							Hørkræmmerkonen: »abe, dabe! æbe, dæbe!« men en stor Fornøielse havde
							det været, og det var det ogsaa for Peer, og
							ikke mindre for Madame Gabriel, der hørte denne
							Gjengivelse af Stykkerne; hun sad med Forbauselsens Udtryk og
							Aands-Bevidsthedens Overlegenhed, hun havde jo, som Amme, baaret Shakespeares »Romeo og Julie«, havde Apothekeren
							sagt.»Saa dump Madamen«, forklaret af Peer, blev siden
							en Vittigheds Talemaade der i Huset hvergang et Barn, en Spølkumme eller
							et og andet Meubel faldt paa Gulvet der i Huset.»Saaledes blive Ordsprog og Talemaader til!« sagde Hr. Gabriel, der førte Alt hen til Videnskaben.Nytaarsaften, paa Slaget tolv, stod Familien Gabriel og Kostgængerne hver med et Glas Punsch, det eneste, Hr.
								Gabriel drak hele Aaret; thi Punsch er ilde
							for en svag Mave. De drak Skaal for det nye Aar og talte Klokkeslagene:
							»een, to«, til det tolvte Slag: »der dump Madamen!« sagde de.Det nye Aar rullede op, rullede afsted; ved Pintse havde Peer været to Aar der i Huset.IXTo Aar vare gaaede, men Stemmen var ikke vendt tilbage. Hvorledes vilde
							Fremtiden stille sig for vor unge Ven.Han vilde altid kunde blive Timelærer i en Skole, meente Hr. Gabriel, det var dog en Levevei, men ikke til at
							gifte sig paa, det var heller ikke Peers Tanke i
							hvor stor Plads end Apothekerens Datter havde i hans Hjerte.»Blive Timelærer!« sagde Madame Gabriel,
							»Skolemand! saa bliver De det kjedeligste Gnav paa Jorden, ligesom min
								Gabriel. De er jo født Theatermenneske! bliv
							den største Skuespiller i Verden, det er noget Andet end at være
							Timelærer!«Skuespiller! ja, det var Maalet.Han udtalte det i et Brev til Syngemesteren, udtalte sin Lyst og sin
							Forhaabning. Saa inderligt længtes han efter den store Hjemstad hvor
							Moder og Faermoer levede, dem havde han ikke seet i to lange Aar.
							Afstanden var kun tredive Mile; i sex Timer kunde han med Hurtigtoget
							naae derhen. Hvorfor havde de da ikke seet hinanden? Det er let sagt.
								Peer havde ved Afreisen maattet give Løftet
							at forblive hvor han kom, ikke tænke paa Besøg. Moder havde fuldt op at
							bestille med at vaske og stryge, desuagtet tænkte hun flere Gange paa at
							gjøre den store Reise, uagtet den vilde koste svære Penge, men den kom
							dog aldrig istand.Faermoer, ja hun havde en Rædsel for Jernbaner; det var at friste Gud.
							Intet skulde bringe hende til at fare med Damp, hun var jo ogsaa en
							gammel Kone, hun kom ikke paa Reise før hun reiste op til Vorherre.Det sagde hun i Mai, - men i Juni reiste det gamle Menneske,
							ganske alene, de tredive lange Mile, til den fremmede By, til de  fremmede Mennesker, for at
							komme til Peer. Det var en stor Begivenhed, den
							sørgeligste, der kunde hænde Moder og Faermoer.Kukkeren havde sagt: »kukkuk« i det Uendelige, da Peer anden Gang spurgte den: »hvormange Aar skal jeg leve?«
							Sundheden og Humeuret var godt! de lyste Solskin lige ind i Fremtiden.
							Han havde faaet et fornøieligt Brev fra sin faderlige Ven,
							Syngemesteren. Peer skulde komme tilbage, man
							vilde see hvad der kunde gjøres for ham, hvilken Vei han havde at gaae,
							da Sangstemmen var borte.»Træd op som Romeo!« sagde Madame Gabriel, »nu er
							De gammel nok til Elskerfaget og har faaet Kjød paa Kroppen. De behøver
							ikke at males.«»Bliv Romeo!« sagde Apothekeren og Apothekerens Datter.Der brusede mange Tanker gjennem hans Hoved og Hjerte. Men:»Ingen veed, hvad imorgen skeer.«Han sad nede i Haven, der gik ud til Engen. Det var Aften og Maaneskin.
							Hans Kinder brændte, hans Blod brændte, Luften bar deilig Køling. Hen
							over Mosen svævede Taagen, den løftede sig og sank, han maatte tænke paa
							Elverpigernes Dands. Da kom ham i Tanke den gamle Sang om Ridder Oluf,
							der red ud at byde Gjester til sit Bryllup, men standsedes af
							Elverpigerne, som droge ham ind i deres Dands og Leeg, og det voldte
							hans Død. Det var en Folkesang, en gammel Digtning; Maaneskinnet og
							Taagerne hen over Mosen dannede i Aftenen Billeder til den.Peer sad snart halvt drømmende og saae derpaa.
							Buskene syntes at have Skikkelse af noget Menneskeligt, og Noget af
							Dyret; ubevægelige stode de, Taagen derimod løftede sig, som luftige
							bølgende Slør. Sligt havde Peer seet i Balletten
							paa Theatret, hvor Elverpigerne blive fremstillede, hvirvlende, svævende
							med Slør af Flor; men her var det langt deiligere og mere vidunderligt!
							saa stor en Scene kunde Theatret ikke fremvise; saa høi og klar en Luft,
							et saa lysende Maaneskin, havde den ikke.Fremmest i Taagen lyste tydeligt en Qvindeskikkelse, og denne ene blev
							til tre, de tre til mange, Haand i Haand dandsende, svævende Piger.
							Luften bar dem hen mod Hækken hvor Peer stod; de nikkede til ham; de
							talte; det var som Sølvklokker klang; de dandsede ind i Haven om ham; de
							havde ham i deres Kreds. Uden at tænke derved dandsede han med dem, men
							ikke deres Dands; han hvivlede rundt som i den uforglemmelige
							Vampyrdands, men den tænkte han ikke paa, han tænkte egenlig slet ikke
							mere, men var aldeles overvældet af al den Herlighed, han saae omkring
							sig.Mosen var en Sø, saa dyb og sortblaa, med Aakander, der lyste i alle
							tænkelige Farver; dandsende over Vandet bare de ham paa deres Slør hen
							mod den anden Bred, hvor Kæmpehøien havde kastet sit Grønsvær og løftet
							sig til et Slot af Skyer; men Skyerne vare af Marmor; blomstrende Træer
							af Guld og kostelige Stene snoede sig om de mægtige Marmorblokke; hver
							Blomst selv, var en farvestraalende Fugl, der sang med menneskelig
							Stemme. Det var som et Chor af tusinde og tusinde glade Børn. Var det
							Himlen eller var det Elverhøi?Slottets Vægge rørte sig, giede mod hinanden, - lukkedes om
							ham. Han var derinde, Menneskeverdenen laae udenfor. Da følte han en
							Angest, en Skræk, som aldrig før. Ingen Udgang var at finde, men fra
							Gulvet til høit op mod Loftet, fra alle Vægge, smilede til ham deilige
							unge Piger; de vare saa levende at see og dog maatte han tænke: ere de
							kun malede? Han vilde tale til dem, men hans Tunge havde ikke Ord,
							Talestemmen var aldeles borte, ikke en Lyd kom fra hans Læber. Da
							kastede han sig ned paa Jorden, saa ulykkelig, som han aldrig før havde
							været.En af Elverpigerne traadte hen til ham; hun meente ham det vist godt, paa
							sin Maade; hun havde paataget sig den Skikkelse, han helst vilde see;
							hun lignede Apothekerens Datter; han var nær ved at troe, at det var
							hende; men snart saae han, at hun var huul i Ryggen, ene og alene deilig
							Forside, aaben bag til, slet ikke Noget indeni.»Een Time her, er hundrede Aar ude,« sagde hun, »Du har allerede været
							her en heel Time. Alle, hvem Du kjender og holder af udenfor ere døde!
							bliv hos os! - ja blive maa Du, eller Væggene klemme Dig, saa
							at Blodet sprøiter ud af din Pande!«Og Væggene rørte sig, og Luften derinde blev som en gloende Bagerovn. Han
							fik Stemme.»Vorherre! Vorherre! har Du forladt mig?« raabte han i den dybeste
							Sjælesmerte.Da stod Faermoer hos ham. Hun tog ham i sine Arme, hun kyssede ham paa
							Panden, hun kyssede ham paa Munden:»Min egen søde lille Ven!« sagde hun, »Vorherre slipper Dig ikke, han
							slipper Ingen af os, selv ikke den største Synder. Gud være Priis og Ære
							i al Evighed!«Og hun tog frem sin Psalmebog, den samme hvoraf hun og Peer mangen Søndag havde sunget. Hvor klang hendes Stemme,
							hvor lød hendes Røst! alle Elverpigerne lagde deres Hoved til Hvile, de
							trængte dertil. Peer sang med Faermoer, som han
							før havde sunget hver Søndag; hvor var hans Stemme med Eet kraftig og
							stærk, dertil saa blød: Slottets Vægge rørte sig, bleve Skyer og Taage;
							Faermoer gik med ham ud af Høien i det høie Græs, hvor Sanct-Hans Ormene
							lyste og Maanen skinnede; men hans Fødder vare saa matte; han kunde ikke
							flytte dem, han sank ned i Græsset; det var den blødeste Seng; han
							hvilede saa godt og vaagnede ved Psalmesang.Faermoer sad hos ham, sad ved Sengen i det lille Kammer i Hr. Gabriels Huus. Feberen var endt, Sundhed og Liv
							vendt tilbage.Dødssyg havde han været. Nede i Haven havde de hiin Aften fundet ham
							afmægtig; en voldsom Feber fulgte; Doctoren meente, at han gik den ikke
							igjennem, han maatte døe, og derom blev skrevet til hans Moder. Hun og
							Faermoer vilde og maatte til ham; Begge kunde de ikke tage afsted, og
							saa reiste gamle Faermoer paa Jernbane.»Det gjorde jeg kun for Peer!« sagde hun. »Jeg gjorde det i Guds Navn,
							ellers maatte jeg have troet, at jeg fløi med de Onde paa Kosteskaft
							Sanct-Hans Nat!«XMed glad og lettet Hjerte gik Tilbagereisen. Inderligt takkede Faermoer
							Vorherre: Peer skulde overleve hende! Yndige
							Naboer havde hun i Vognen: Apothekeren og hans Datter. De talte om Peer, elskede Peer som
							om de vare i Familie med ham. En stor Skuespiller vilde han blive, sagde
							Apothekeren; Stemmen var nu ogsaa vendt tilbage, der laae Millioner i en
							saadan Strube.Hvilken Lyksalighed for Faermoer at høre slige Ord! hun levede ind i dem,
							troede paa dem, og saa vare de paa Stationen ved Hovedstaden, hvor Moder
							tog imod hende.»Gud være lovet for Jernbanen!« sagde Faermoer, »og lovet for at jeg
							glemte, at jeg var paa den! det skylder jeg disse herlige Mennesker!« og
							hun trykkede Hænderne paa Apothekeren og hans Datter. »Jernbanen er en
							velsignet Opfindelse, naar den er overstaaet. Man er i Guds Haand!«Og saa fortalte hun om den søde Dreng, der var udenfor al Fare og boede
							hos velhavende Folk, der holdt to Piger og en Karl. Peer var som Søn i Huset og sammen med to Børn af fornem
							Familie; den Ene var en Provstesøn. Faermoer havde boet paa Postgaarden,
							det var dyrt til Forfærdelse; men saa var hun bleven indbudt af Fru Gabriel; her havde hun været i fem Dage; det var
							Engle-Mennesker, især Fruen; hun havde nødt hende til at drikke Punsch,
							deilig lavet, men stærk.Om en Maaned var Peer, med Guds Hjelp, rask og
							kom da til Hovedstaden.»Fornem og forvænt er han vist bleven!« sagde Moder. »Han vil ikke finde
							sig i det her paa Qvisten! jeg er glad ved at  Syngemesteren har indbudt ham til sig,
							- og dog,« saa græd Moder, »det er skrækkeligt at man skal
							være saa fattig, at Ens Barn ikke kan faae det godt nok i sit eget
							Hjem!«»Siig ikke de Ord til Peer!« sagde Faermoer, »Du seer ikke ind i ham som
							jeg!«»Mad og Drikke maa han dog have, ihvor fiin han end er bleven, sulte skal
							han ikke saalænge jeg kan røre mine Hænder. Madame Hof har sagt, at han kan spise sin Middag to Gange om Ugen hos
							hende, nu hun er vel stillet. Hun kjender Storhed og trange Kaar. Har
							hun ikke selv fortalt mig, at hun en Aften i Theaterlogen, hvor de gamle
							Dandserinder have Plads, fik Ondt; hele Dagen havde hun kun faaet Vand
							og en Kornrnenskringle, hun var syg af Sult og blev afmægtig. »Vand!
							Vand!« raabte de Andre. »»Butterdeig!«« bad hun; »»Butterdeig!«« Det
							Nærende behøvede hun, men aldeles ikke Vand. Nu har hun faaet
							Spisekammer og et godt dækket Bord!«Tredive Mile borte sad endnu Peer, men lyksalig ved Tanken om at han
							skulde til Staden, til Theatret, til alle gamle, kjære Minder, dem han
							nu ret forstod at skatte. Det sang og klang i ham; det sang og klang
							udenom; Alt var Solskin, Ungdommens glade Tid, Forventningernes Tid. For
							hver Dag blev han kraftigere, fik Humeur og Farve. Men Madame Gabriel blev stærkt bevæget alt som Afskeden
							nærmede sig.»De gaaer til Storhed og mange Fristelser, for kjøn er De, det er De
							bleven i vort Huus. De har det Naturlige ligesom jeg og det hjelper i
							Fristelserne. Man maa ikke være ømsindet, ikke skabagtig! ømsindet som
							denne Dronning Dagmar, der om Søndagen snørede
							sine Silkeærmer og da havde Samvittighed over saa Lidt; der skal Mere
							til! jeg vilde aldrig have lamenteret som denne Lucretial hvad stak hun sig for? Hun var uskyldig og honnet,
							det vidste hun og hele Byen. Hvad kunde hun for Maleuren, den jeg ikke
							vil tale om, men som De i Deres Alder nok forstaaer! - saa
							gjør hun Skrig og tager Dolken! det behøvedes aldeles ikke! jeg havde
							ikke gjort det og De havde heller ikke, vi ere naturlige Mennesker, det
							skal man være til enhver Tid, og det vil De vedblive at være paa
							Konstens Bane. Jeg glæder mig til at læse om  Dem i Avisen! engang kommer De nok til vor
							lille By, træder maaskee op som Romeo, men da er
							jeg ikke Ammen, jeg sidder i Parquettet og fryder mig!«Madamen havde stor Vask og Strygning i Afskeds-Ugen for at Peer kunde komme hjem med reent Tøi, som da han
							kom til dem. Hun trak et nyt, stort Baand igjennem hans Ravhjerte; dette
							selv, var det Eneste, hun ønskede sig til en »Erindrings-Souvenir«, men
							hun fik det ikke.Af Hr. Gabriel erholdt han et fransk Lexicon, det
							han havde benyttet ved Undervisningen og som var forøget med Randgloser
							af Hr. Gabriels egen Haand. Fruen gav ham Roser
							og Hjertegræs. Roserne vilde visne, men Hjertegræsset kunde holde
							Vinteren over, naar det ikke kom i Vand, men blev paa det Tørre, og hun
							skrev et Citat af Goethe, som et Slags Stamblad:
							»Umgang mit Frauen ist das Element guter Sitten.« Hun gav det i
							Oversættelse:»Omgang med Fruer er Elementet for gode Sæder. Goethe.« »Han var en stor Mand!« sagde hun, »naar han bare
							ikke havde skrevet »Faust«, for jeg forstaaer
							den ikke. Det siger ogsaa Gabriel!«Unge Madsen forærede Peer
							en ikke uheldig Tegning, han havde gjort af Hr. Gabriel, hængende i en Galge, med et Riis i Haanden, og
							Underskrift: »En stor Skuespillers første Veileder paa Videnskabens
							Bane.« Primus Provstesøn forærede ham et Par nye
							Morgenskoe, Provstinden selv havde syet, men saa store at Primus ikke i de første Aar kunde fylde dem. Paa
							Saalerne var skrevet med Blæk: »Minde om en sørgende Ven. Primus.«Hele Hr. Gabriels Huus fulgte Peer til Banetoget. »Man skal ikke sige, at De reiser uden sans adieu!« sagde Madamen og kyssede ham paa
							Banegaarden.»Jeg generer mig ikke!« sagde hun, »naar man ikke gjør det skjult, kan
							man gjøre enhver Ting!«Signalpiben lød; unge Madsen og Primus raabte Hurra, »Smaathustøi« stemte i med,
							Madamen tørrede Øinene og viftede med Lommetørklædet; Hr. Gabriel sagde kun det ene Ord: » Vale!«Landsbyer og Stæder fløi forbi. Mon Menneskene derinde vare saa glade,
							som Peer? Han tænkte derpaa, priste sin Lykke,
								 tænkte paa det usynlige
							Guldæble, som Faermoer havde seet ligge i hans Haand, da han var Barn.
							Han tænkte paa sit Lykke-Fund i Rendestenen og fremfor Alt paa den
							gjenvundne Stemme og paa de Kundskaber, han nu havde tilegnet sig. Et
							heelt andet Menneske var han bleven. Det sang inden i ham af Glæde; det
							var en stor Selvbeherskelse, at han ikke sang det ud i Vognen.Nu viste sig Stadens Taarne, nu kom Bygningerne frem; Toget naaede
							Banegaarden. Her stod Moder og Faermoer, og endnu Een til, Madame Hof, godt indbunden, Hofbogbinder Hofs Hustru, født Frandsen; hun glemte ikke i Nød eller Velstand sine Venner. Hun
							maatte kysse ham som Moder og Faermoer.»Hof kunde ikke følge mig!« sagde hun. »Han sidder med samlede Værker til
							Indbinding for Majestætens Haandbibliothek. Du har det med Lykke, og jeg
							har det nu ogsaa. Jeg har faaet min Hof og min
							egen Kakkelovnskrog med Gyngestol. To Gange om Ugen spiser Du hos os. Du
							skal see mit Husliv! det er en heel Ballet!«Moder og Faermoer fik næsten ikke Leilighed til at tale til Peer, men de saae paa ham og deres Øine lyste
							lyksalige; saa maatte han i Droske for at kjøre til sit nye Hjem hos
							Syngemesteren; de loe og de græd.»Han er dog et deiligt Menneske!« sagde Faermoer.»Han har endnu sit skikkelige Ansigt som da han reiste!« sagde Moderen.
							»Det vil han bevare, ogsaa paa Theaterveien!«Drosken holdt udenfor Syngemesterens Dør, Herren var ude; hans gamle Karl
							lukkede op og førte Peer til sit Værelse, hvor
							der rundt om paa Væggene vare Portraiter af Componister og paa
							Kakkelovnen en skinnende hvid Gips-Buste.Den Gamle, lidt tung i Begreber, men Trofastheden selv, viste ham
							Skufferne i Commoden, Knagerne til at hænge Tøi paa, og lovede sin
							Beredvillighed til at børste Støvler, da Syngemesteren kom og trykkede
							hjerteligt Peers Haand til Velkomst.»Det er hele Leiligheden!« sagde han, »tag tiltakke! mit Claveer i Stuen
							kan Du benytte. Imorgen høre vi hvorledes Stemmen har det. Det er vor
							Castellan, vor Husbestyrer!« og han nikkede til den gamle Karl. »Alt er
							i Orden, Carl Maria Weber paa Kakkelovnen er
							bleven hvidtet i Anledning af Ankomsten! han  var utilladelig sortrøget. Men det er jo ikke
								Weber, der er stillet op, det er Mozart; hvorfra er han kommen her?«»Det er den gamle Weber!« sagde Karlen, »jeg bar
							ham selv ind til Gipseren og har imorges hentet ham igjen!«»Men dette er en Buste af Mozart og ikke en Buste
							af Weber!«»Undskyld, Herre!« sagde Karlen, »det er den gamle Weber, som er bleven reen! Herren kjender ham ikke igjen fordi
							han er hvidtet!«Det kunde han faae bekræftet af Gipseren, - men der fik han den
							Besked, at Weber var gaaet istykker, og da havde
							man givet ham Mozart istedet, det var jo lige Et
							paa en Kakkelovn.Den første Dag skulde her ikke synges, ikke spilles, men da vor unge Ven
							kom over i Salen, hvor Claveret stod og Operaen »Joseph« laae opslagen, sang han: »min fjortende Vaar«, sang
							med klokkereen Stemme. Der var Noget saa inderligt, saa uskyldigt og
							dertil en Kraft og Fylde. Syngemesteren blev vaad om Øinene derved.»Saaledes skal det være!« sagde han, »og endnu bedre skal det blive. Nu
							lukke vi Claveret for i Dag. Du trænger til Hvile!«»Endnu i Aften maa jeg til Moder og Faermoer! det har jeg lovet.« Og han
							skyndte sig afsted.Den nedgaaende Sol skinnede hen over Barndomsgaarden; Glasstykkerne i
							Muren straalede; det var som et heelt Diamantslot. Moder og Faermoer sad
							der øverst paa Qvisten, mange Trapper iveiret, men dem fløi han opad,
							tre Trin i hvert Spring, og han var ved Døren og blev modtagen med Kys
							og Omfavnelse.Reenligt og net var her i den lille Stue; der
							stod Kakkelovnen, den gamle Bjørn, og Dragkisten med de skjulte Skatte
							fra hans Kjephestetid; paa Væggen hang de tre kjendte Billeder: Kongens
							Portrait, Vorherres og »Faers« Silhouette,
							klippet i sort Papir. Det lignede ham aldeles fra Siden, sagde Moder,
							men det vilde have lignet mere naar Papiret havde været hvidt og rødt,
							for det var han. En deilig Mand! og Peer var
							hans udtrykte Billede.Der var Meget at tale om, Meget at fortælle om; Grisesylte skulde de
							have, og Madam Hof havde lovet at see endnu i
							Aften op til dem.»Men hvor ere dog de to gamle Mennesker, Hof og
							Jomfru Frandsen, faldne paa at gifte sig?«
							spurgte Peer.»De Tanker have de gaaet med i mange Aar!« sagde Moder. »Du veed jo han
							var gift; det gjorde han, sagde man, for at drille Jomfru Frandsen, som kneisede mod ham i sin Høiheds
							Tid; han fik Velstand med Konen; men hun var lovlig gammel: munter og
							paa Krykker! hun kunde ikke døe; det ventede han dog paa; det skulde
							ikke have undret mig om han, ligesom Manden i Historien, havde hver
							Søndag baaret den Gamle ud i Solskinnet, for at Vorherre kunde see hende
							og huske at kalde hende.«»Jomfru Frandsen sad stille og ventede,« sagde
							Faermoer. »Jeg troede aldrig hun naaede det. Men ifjor døde Madame Hof og saa blev Frandsen
							Kone i Huset!«I det Samme traadte Madam Hof ind.»Vi talte om Dem!« sagde Faermoer. »Vi talte om Deres Udholdenhed og
							Belønning.«»Ja,« sagde Madam Hof. »Det kom ikke i Ungdommens
							Tid, men man er altid ung nok naar man ikke har Legems-Bræk! siger min
								Hof. Han har de yndigste Indfald. Vi ere
							gamle, gode Værker, siger han, begge i eet Bind og med Guldsnit. Jeg er
							saa lykkelig med min Hof og min Kakkelovnskrog:
							Porcellains Kakkelovn! der lægges i om Aftenen og saa er der varmt hele
							næste Dag. Det er en Vellyst! det er som i Balletten »Circes Ø«. Kan De huske mig som Circe?«»Ja, De var deilig!« sagde Faermoer. »Hvor dog et
							Menneske kan forandre sig!« Det blev nu slet ikke sagt for at sige noget
							Ubehageligt og blev heller ikke optaget saaledes. Saa kom Grisesylten og
							Thevand.Den næste Formiddag aflagde Peer sit Besøg hos
							Grossererens. Fruen tog imod ham, trykkede hans Haand og bad ham tage
							Plads hos sig. I Samtalen med hende udtalte han sin inderlige Tak, han
							vidste, at Grossereren var hans skjulte Velgjører. Fruen vidste det
							ikke. »Men det ligner min Mand!« sagde hun; »det er ikke værd at tale
							om!«Grossereren blev næsten vred, da Peer berørte
							denne Sag. »De er aldeles paa feilt Spor!« sagde han, afbrød Samtalen og
							gik.Felix var nu Student og skulde gaae den
							diplomatiske Vei.»Min Mand kalder det Galskab,« sagde Fruen, »jeg har ingen Mening.
							Forsynet raader!«Felix viste sig ikke, han havde Timer med sin
							Fegtelærer.Hjemme fortalte Peer, at han havde takket
							Grossereren, men at denne ingen Tak vilde modtage.»Hvem har sagt Dig, at han var, hvad Du kalder, din Velgjører?« spurgte
								Syngemesteren.»Det har Moder og Faermoer!« svarede Peer.»Nu, saa maa han vel være det!«»De veed derom!« sagde Peer.»Jeg veed det! men af mig faaer Du ikke Noget at vide; og nu synge vi en
							Time her hjemme hver Morgen.«XIEengang om Ugen var Qvartet-Musik. Øre, Sjæl og Tanke fyldtes af Beethovens og Mozarts
							herlige Tonedigtninger. I lang Tid havde Peer
							ikke hørt god og vel udført Musik. Der gik ham som et Ildkys gjennem
							Rygraden ud i alle Nerver, Taarerne kom i hans Øine. Hver Musikaften her
							i Hjemmet var ham en Festaften, den gav et fyldigere Indtryk end nogen
							Opera paa Theatret, hvor altid Noget virker forstyrrende eller viser det
							Mangelfulde. Snart komme Ordene ikke til deres Ret, de slikkes ud i
							Sangen, ligesaa forstaaelige for en Chineser, som for en Grønlænder,
							snart svækkes Virkningen ved Mangel paa al dramatisk Begavelse og ved at
							Stemmefylden synker i enkelte Partier ned til SpilledaaseMusik eller
							slæber sig frem gjennem falske Toner. Usandhed i Decorationer og
							Costumer følger ogsaa med. Alt dette faldt bort ved Qvartetten.
							Tonedigtningen løftede sig i sin hele frie Herlighed, dens kostelige
							Tapeter dækkede Væggene i Concertsalen, han var der i den Musikens
							Verden, dens Mestre havde tryllet frem.I den offentlige store Musiksal blev en Aften givet af rigt besat
							Orchester Beethovens »Symphonie pastorale«; det
							var især Andanten: »Scene ved Bækken«, som
							forunderlig mægtigt gjennemstrømmede og løftede vor unge Ven; den bar
							ham ind i den levende friske Skovnatur; Lærken og Nattergalen
							jubilerede, Kukkeren sang ind deri. Hvilken Naturpragt, hvilket
							Vederqvægelsens Væld! Fra denne Stund kjendte han hos sig selv, at det
							var den malende Musik, hvori Naturen afspeilede sig og Menneskehjertets
							Strømninger gjenklang, som slog dybest an hos ham, Beethoven og Haydn bleve hans
							Yndlings-Componister.Med Syngemesteren talte han tidt herom, ved hver Samtale kom de To
							hinanden nærmere. Hvor var denne Mand rig i Kundskab, uudtømmelig som
								Mimers Brønd. Peer
							lyttede til, og som han, da han var en lille Dreng, begjerlig hørte paa
							Faermoers Eventyr og Historier, fornam han nu Toneverdenens, vidste,
							hvad Skoven og Havet fortæller, hvad der klinger i de gamle Kæmpehøie,
							hvad hver Fugl synger med sit Næb og Blomsten lydløs udaander i Duft.Sangtimen hver Morgen blev en sand Fornøielsens Time for Mester og
							Lærling; hver lille Sang blev sunget med en Friskhed, et Udtryk og en
							Uskyld; deiligst løde de Schubertske »VandrerQvad«. Melodien fik sin
							Ret, men ogsaa Ordene, de smeltede sammen, løftede og belyste hinanden,
							som de skulde. Peer var unegtelig dramatisk
							Sanger. Fremad i Dygtighed gik det hver Maaned, hver Uge, Dag for Dag.I Sundhed og Livsglæde, uden Savn eller Sorg, voxte vor unge Ven. Livet
							laae rigt og deiligt med en Fremtid fuld af Goder for ham. Hans Tillid
							til Menneskene var aldrig skuffet, han eiede Barnesindet og Mandens
							Udholdenhed, overalt saae han kun milde Øine og venlig Imødekommen. Dag
							for Dag blev Forholdet mellem ham og Syngemesteren inderligere og mere
							fortroligt, de To vare som en ældre og en yngre Broder, og den Yngre
							eiede hele det unge Hjertes Inderlighed og Varme; det blev forstaaet og
							paa sin Viis gjengivet af den Ældre.Hele Syngemesterens Personlighed var gjennemtrængt af en sydlig
							Ildfuldhed, man havde strax Fornemmelse af, at denne Mand kunde hade
							stærkt eller elske stærkt, lykkeligviis raadede det Sidste. Han var
							dertil, ved Formue efter sin afdøde Fader, stillet saaledes, at han ikke
							behøvede at overtage et Embede uden at dette tiltalte og fyldte ham;
							skjult gjorde han umaadelig meget Godt paa en fornuftig Maade, men led
							ikke, at man takkede ham eller talte derom.»Har jeg gjort Noget!« sagde han da, »saa har jeg gjort det, fordi jeg
							kunde det og fordi jeg burde det. Det var min Skyldighed!«Hans gamle Tjenestekarl: »Vor Castellan,« som han i Spøg kaldtes, talte
							kun med halv Stemme, naar han tilkjendegav sin Tanke om Husets Herre.
							»Jeg veed hvad han yder og virker mellem  Aar og Dag! og veed dog ikke det Halve. Ham
							skulde Kongen give en Stjerne paa Brystet! men han bar den ikke, han
							blev lynende gal, om jeg kjender ham, vilde man mærke ham for hans
							Honnethed! Han bliver salig, fremfor os Andre, i hvad Tro han saa har!
							han er just en Mand efter Skriften!« og derpaa lagde den Gamle et eget
							Eftertryk, som om Peer kunde have nogen Tvivl.Han følte og forstod just at Syngemesteren var en sand Christen i god
							Gjerning, et Exempel for Enhver; i Kirke derimod gik den Mand aldrig, og
							da Peer en Dag omtalte, at han næste Søndag med
							Moder og Faermoer gik til »Herrens Bord« og tilføiede om Syngemesteren
							aldrig gjorde det Samme, var Svaret: Nei! Det syntes, som om Denne vilde
							have sagt noget Mere, ja som om han havde Noget at betroe Peer, men der blev Intet sagt.Om Aftenen læste han høit af Aviserne om et Par navngivne Mænds
							Goddædighed, og kom derved til at yttre sig om gode Gjerninger og deres
							Løn.»Den skal Ingen tænke paa, den kommer! Lønnen for gode Gjerninger er som
							Dadler, staaer der i Talmud, de modnes sildig og
							blive søde!«»Talmud,« spurgte Peer, »hvad er det for en Bog?«»En Bog,« var Svaret, »hvorfra er groet mere end eet Tankefrø ind i
							Christendommen.«»Hvem har skrevet den Bog?«»Vise Mænd i de ældste Tider! Vise i forskjellige Folkeslag og
							Religioner. Her er Viisdom gjemt i faa Ord, som i Salomons Ordsprog. Hvilke Kjærne-Sandheder! man lærer her, at
							Menneskene rundt om paa Jorden, i Aartusinder, altid have været de
							Samme. »»Din Ven har en Ven, og din Vens Ven en Ven, vær forsigtig i din
							Tale!«« staaer der. Det er en Lærdom for alle Tider. »»Ingen kan springe
							over sin egen Skygge««, staaer der ogsaa, og »»tramp Tjørnen, medens Du
							har Skoe paa!«« Du bør læse denne Bog! Du vil i den finde Cultur-Aftryk
							tydeligere end i Jordlagene. For mig, som Jøde, er den dertil et
							Arvegods fra Fædrene!«»Jøde!« sagde Peer, »er De en Jøde!«»Veed Du ikke det! hvor underligt at vi To, ikke før i Dag, har talt
							herom!«Moder og Faermoer vidste heller ikke herom, havde aldrig  tænkt herover, men altid havde de
							vidst at Syngemesteren var en hæderlig, mageløs Mand. Det var en Guds
							Styrelse at Peer havde truffet ham paa sin Vei,
							næst Vorherre skyldte han ham al sin Lykke. Og nu kom Moder frem med en
							Hemmelighed, som hun rigtignok kun faa Dage havde baaret paa og som
							under Tausheds Løfte var betroet hende af Grossererens Frue.
							Syngemesteren turde aldrig erfare, at man vidste det; ham var det, der
							havde betalt Peers Underhold og Opdragelse hos
							Hr. Gabriel. Fra den Aften han i Grossererens
							Huus hørte Peer synge Balletten »Samson«, havde han alene været hans virksomme
							Ven og Velgjører, men i Taushed.XIIMadame Hof ventede Peer, og han kom.»Nu skal Du kjende min Høf!« sagde hun, »og
								Du skal kjende min Kakkelovnskrog. Den tænkte jeg ikke paa, da jeg
								dandsede »Circe« og »Rosen-Alfen i Provence!« ja nu tænke ikke Mange paa den
								Ballet og paa lille Frandsen. »»Sic transit
									gloria i Maanen!«« hedder det paa Latin, siger min Hof
								vittigt, naar jeg taler om min Glorie-Tid. Han holder meget af at
								gjøre Nar, men med Hjerte!«»Kakkelovnskrogen« var en venlig, lavloftet Stue med Gulvtæppe og
								Portraiter stedsvarende for en Bogbinder. Her var Billeder af Guttenberg og Franklin, samt af Shakespeare, Cervantes,
									Molière og de to blinde Poeter: Homer og Ossian. Nederst hang, i Glas
								og bred Ramme, en i Papir udklippet Dandserinde, med stor
								Guldpaillet og Kjole af Mol, det høire Been løftet mod Himlen, og
								nedenunder et Vers:Hvo vinder Hjerter i Dandsen?Hvo bærer Uskylds-Krandsen?Jomfru Emilie Frandsen!Det var digtet af Hof, der skrev yndige Vers,
								helst spøgefulde. Billedet havde han selv klippet, klistret og syet,
								før han fik sin første Kone. Det havde ligget mange Aar i Skuffe, nu
								prangede det i Digtergaleriet: »min
									Kakkelovnskrog«, som Madame Hof
								kaldte sin lille Stue. Her bleve Peer og Hof
								præsenterede for hinanden.»Er han ikke en deilig Mand!« sagde hun til Peer. »For mig er han den deiligste!«  »Ja, om Søndagen, naar jeg er indbunden i
								Stadsklæderne!« sagde Hr. Hof.»Du er deilig uden al Indbinding!« sagde hun og gjorde en Bøining med
								Hovedet, idet hun havde Fornemmelse af, at hun her talte lidt for
								barnlig i sin ældre Alder.»Gammel Kjærlighed ruster ikke!« sagde Hr. Hof. »Ildebrand i gamle Huse brænder ned til Grunden!«»Det er som med Fugl Phønix,« sagde Madame Hof, »man stiger ung op deraf. Her er mit Paradiis! jeg bryder
								mig ikke om at søge andre Steder hen! jo, en Timestid op til din
								Moder og Faermoer!«»Og til din Søster!« sagde Hr. Hof.»Nei, Engle-Høf! der er ikke Paradiis længer!
								Jeg skal sige Dig, Peer, de sidde i smaa
								Kaar og stort Vrøvl! man veed ikke, hvad man tør sige der i Huset.
								Man tør ikke nævne Ordet »Morian«, for den ældste Datter er forlovet
								med En, der har Negerblod; man tør ikke sige »pukkelrygget«, det er
								en af Drengene; man tør ikke tale om Kassemangel, min Svoger har
								været i de Tilfælde; man tør ikke engang sige at kjøre i Skoven;
								Skov er en fæl Lyd, for han hed Skow, som
								slog op med den Yngste. Jeg holder ikke af ude at sidde og lukke min
								Mund; tør jeg ikke tale, saa trækker jeg mig ind i mig selv og
								bliver i min Kakkelovnskrog. Var det ikke syndigt, som man siger,
								kunde jeg bede Vorherre, at vi maatte leve saalænge min
								Kakkelovnskrog holder ud; her voxer man bedre indad. Her er mit
								Paradiis, og det har Hof givet mig.«»Hun har Guldqværn i Munden!« sagde han.»Og Du har Guldkorn i Hjertet!« sagde hun.»Male, male Posen fuld,Mille er det bare Guld!«sagde han, og hun kildrede ham i Hagekløften.»Det Vers digtede han lige i dette Øieblik! det kunde godt trykkes!«»Ja og indbindes!« sagde han.Saaledes skjemtede de to gamle Mennesker.Aaret gik, først da begyndte Peer at
								indstudere en Rolle; han valgte »Joseph«, men ombyttede denne med
									Georg Browns i Operaen »den hvide Dame«. Ord og Musik tilegnede han
								sig snart, og fra Walter Scotts Roman, der
								har leveret Stoffet, optog han et klart, fyldigt Billede af den
								unge, livsglade Officeer, der besøger sit Hjemlands Bjerge og kommer
								til sin Fædreneborg uden at kjende den; en gammel Sang vækker
								Barndoms-Minderne, Lykken følger dem, og han vinder Borg og Brud.Det Læste blev, som noget Selvoplevet, et Kapitel af hans egen
								Livshistorie; den melodierige Musik fyldte ganske denne Stemning.
								Der gik imidlertid lang, lang Tid, før de første Prøver begyndte.
								Det hastede ikke med hans Optrædelse, meente Syngemesteren; endelig
								forestod den. Han var ikke blot Sanger, han var Skuespiller, og hele
								hans Personlighed laae for Rollen. Chor og Orchester tiljublede ham
								det første store Bifald; med største Forventning saae man
								Forestillingsaftenen imøde.»Man kan være en stor Skuespiller i Slobrok hjemme,« sagde en
								velvillig Kammerat, »være meget stor ved Daglys, men middelmaadig
								foran Lamperne i det fyldte Huus. Det vil nu vise sig!«Peer fornam ingen Angest, men en brændende
								Længsel efter den afgjørende Aften. Syngemesteren derimod var
								aldeles febril; Peers Moder havde ikke Mod
								til at komme i Theatret, hun vilde faae Ondt af Angest for sin kjære
								Dreng; Faermoer var syg, hun skulde blive hjemme, havde Lægen sagt,
								men den troe Veninde, Madame Hof, lovede at
								bringe Efterretning endnu samme Aften, hvorledes det var gaaet. Hun
								skulde og vilde i Theatret, selv om hun laae paa sit Yderste.Hvor var den Aften lang! hvor strakte sig de tre, fire Timer i det
								Uendelige. Faermoer sang en Psalme, bad med Moder til den gode Gud
								for lille Peer, at han ogsaa iaften maatte
								være LykkePeer. Viserne paa Uhret dreiede
								sig langsomt.»Nu begynder Peer!« sagde de. »Nu er han midt i det! nu har han
								overstaaet det!« Moder og Faermoer saae paa hinanden, men sagde ikke
								et Ord mere.Paa Gaden lød Vogn-Rummel; det var Folk, som kjørte fra Theatret. De
								to Qvinder saae ned fra Vinduet; Folk gik forbi og talte høirøstede;
								de kom fra Theatret, de vidste, hvad der vilde  bringe Livsensglæde eller stor Bedrøvelse
								oppe paa Qvisten i Grossererens Huus.Endelig kom Nogen op ad Trappen. Madame Hof
								styrtede ind, fulgt efter af sin Mand. Hun fløi Moder og Faermoer om
								Halsen, men sagde ikke et Ord; hun græd og hulkede.»Herre Gud!« sagde Moder og Faermoer, »hvorledes er det gaaet Peer?«»Lad mig græde!« sagde Madame Hof; hun var
								saa betagen, saa bevæget. »Jeg kan ikke bære det! Ak, I søde
								Mennesker, I kunne heller ikke bære det!« og nu strømmede Taarerne.»Have de pebet ham ud!« raabte Moder. »Nei, ikke det!« sagde Madame
									Hof. »De have - at jeg skulde
								opleve det!«Da græd baade Moder og Faermoer.»Hold Maade, Emilie!« sagde Hr. Hof. »Peer har seiret! triumpheret! Huset
								var ved at styrte sammen, saaledes klappede man. Jeg kan mærke det
								endnu i mine Hænder. Det var en Bifaldsstorm fra Parterret til
								Galeriet; hele Kongehuset klappede med. Men det var ogsaa hvad man
								kan kalde en Mærkedag for Theatrets Annaler! Det var mere end
								Talent, det var Geni!«»Ja, Geni!« sagde Madame Hof, »det er mine
								Ord! Gud velsigne Dig, Hof, for Du udtalte
								det. I rare Mennesker! aldrig havde jeg troet, at man saaledes kunde
								synge og spille Comedie, og jeg har dog gjennemlevet hele
								Theaterhistorien!« Hun græd igjen. Moder og Faermoer loe, medens
								Taarerne endnu perlede dem paa Kinderne.»Sov nu godt paa det!« sagde Hr. Hof. »Og kom
								saa, Emilie! God Nat! god Nat!«De forlode Qvistværelset og to lykkelige Mennesker der. Længe vare de
								To ikke alene. Døren aabnedes, og Peer, der
								ikke havde lovet at komme før næste Formiddag, stod i Stuen. Han
								vidste jo, med hvilken Tanke de Gamle fulgte ham, hvilken Uvished de
								endnu kunde være i, og da han med Syngemesteren kjørte forbi
								Hjemmet, holdt han udenfor, de havde Lys tændt deroppe, og han
								maatte til dem.»Deiligt, glædeligt, velsignet, Alt gaaet godt!« jublede han og
								kyssede Moder og Faermoer. Syngemesteren nikkede med straalende
								Ansigt og trykkede deres Hænder.»Og nu skal han hjem og til Ro!« sagde han, og Aftenbesøget var endt.»Vorherre i Himlen, hvor Du er naadig og god!« sagde de to fattige
								Qvinder. De talte til langt ud paa Natten om Peer. Rundt om i den store By taltes om ham, den unge, smukke,
								vidunderlige Sanger. Saavidt havde Lykke-Peer bragt det.XIIIMorgenavisen meddeelte allerede med Fanfare den meer end almindelige
							Debut, og Anmelderen forbeholdt sig Ret til i et følgende Nummer at
							udtale sig.Grossereren indbød til en stor Middag Peer og Syngemesteren.
							Det var en Opmærksomhed, et Beviis paa hans og hans Frues Interesse for
							den unge Mand, som var født her i Gaarden, og det samme Aar og Dag, som
							deres egen Søn.Grossereren holdt en smuk Skaal-Tale til Syngemesteren, den Mand, der
							havde fundet og slebet »Ædelstenen«, et Navn,
							hvormed et af de afgjørende Blade havde betegnet Peer.Felix sad ved Siden af ham og var Munterheden og
							Elskværdigheden selv; efter Maaltidet bragte han sine Cigarer, de vare
							bedre end Grossererens: »det har han Raad til!« sagde denne. »Han har en
							rig Fader!« Peer røg ikke, en stor Feil, men som
							nok vilde blive rettet.»Vi maae være Venner!« sagde Felix. »De bliver
							Byens Løve! alle de unge Damer, de gamle med, har De taget med Storm. De
							er et lykkeligt Menneske i Alt. Jeg misunder Dem! især i Det at kunne
							gaae ud og ind derovre paa Theatret mellem alle Smaapigerne!«Det synes nu Peer ikke var Noget saa særligt at
							misunde.Fra Madame Gabriel modtog han Brev. Hun var i
							Henrykkelse over den jublende Udtalelse i Bladene om hans Debut og Alt,
							hvad han maatte blive som Konstner. Hun havde med Pigerne drukket hans
							Skaal i Punsch. Hr. Gabriel tog ogsaa Deel i
							hans Hæder og var forvisset om, at han, fremfor de fleste Andre, udtalte
							fremmede Ord correct. Apothekeren løb Byen rundt og mindede  om, at de paa deres lille Theater
							tidligere havde seet og beundret dette Talent, som først nu blev kjendt
							af Hovedstaden. Apothekerens Datter vilde nok ærgre sig, tilføiede
							Madamen, nu, da han kunde frie til Baronesser og Comtesser. Apothekerens
							Datter havde forhastet sig og slaaet til; hun var for en Maaned siden
							bleven forlovet med den tykke Raadmand; der var lyst for dem, og den
							tyvende i Maaneden stod Brylluppet.Det var netop den tyvende i Maaneden, at Peer
							modtog dette Brev. Han fornam som et Stik igjennem Hjertet; det blev ham
							i dette Øieblik saa klart, at hun, under alle Sjælens Svingninger, havde
							været hans stadige Tanke; han holdt af hende meer end af alt Andet i
							denne Verden. Taarer kom ham i Øinene; Brevet knugede han i Haanden. Det
							var den første, store Hjertesorg, siden han med Moder og Faermoer hørte,
							at Fader var falden i Krigen. Han syntes, at al Glæde var borte, hans
							Fremtid tom og sørgelig. Solskinnet lyste ikke mere fra hans
							ungdomsfriske Ansigt; Solskinnet var slukt i hans Hjerte.»Han seer daarlig ud!« sagde Moder og Faermoer. »Det er den
							Theateranstrengelse!«Han var ikke som før, det saae de To; det saae ogsaa Syngemesteren.»Hvad er det dog!« sagde denne. »Maa jeg ikke vide, hvad der trykker
							Dig.«Da blussede hans Kinder, Taarerne fik frit Løb, og han fortalte sin Sorg,
							sit Tab.»Jeg holdt saa inderligt af hende!« sagde han. »Nu først, da det er for
							silde, er det blevet mig rigtig klart!«»Stakkels, bedrøvede Ven! Jeg forstaaer Dig saa godt! græd kun ud for
							mig, og hold paa den Tanke, saasnart Du kan holde paa den: at hvad der
							skeer i Verden, skeer til det Bedste for os. Ogsaa jeg har kjendt og
							kjender hvad Du nu fornemmer; ogsaa jeg holdt engang, som Du, af en
							Pige; klog, smuk, bedaarende var hun; min Kone skulde hun være; gode
							Kaar kunde jeg byde hende, og hun holdt af mig; men een Betingelse for
							Giftermaalet var der, hendes Forældre forlangte det, hun forlangte det:
							jeg skulde blive Christen -!«»Og det vilde De ikke?«  »Jeg
							kunde det ikke! man kan ikke med frelst Samvittighed løbe fra een
							Religion til en anden, uden at synde enten mod den, man forlader eller
							mod den, man træder over til!«»De har ikke Tro!« sagde Peer.»Jeg har mine Fædres Gud! han lyse for min Fod og min Forstand!«De sade en Stund Begge tause; da giede Hænderne over Tangenterne og
							Syngemesteren spillede en gammel Folkevise; Ingen af dem sang Ordene;
							Enhver underlagde vist sine Tanker.Madame Gabriels Brev blev ikke mere læst. Hun
							drømte neppe, hvilken Sorg det havde forvoldt.Faa Dage efter kom Brev fra Hr. Gabriel; han
							vilde ogsaa bringe sin Lykønskning og »en Commission«; den især havde
							nok givet Anledning til Brevet. Han bad Peer
							kjøbe en lille PorcellainsTing, nemlig: Amor og
								Hymen, Kjærligheden og Ægteskabet. »Den er
							udsolgt her i Byen,« skrev han, »men let at erholde i Hovedstaden; Penge
							følger med. Send Tingen snarest, den er Brudegave til Raadmandens, ved
							hvis Bryllup jeg var med min Hustru!« Forresten fik Peer at vide: »Unge Madsen bliver
							aldrig Student; han har forladt Huset og bemalet Væggen med Flauheder
							mod Familien. Slet Subject, unge Madsen. »»Sunt pueri
								pueri, pueri puerilia tractant!«« *dolgoeO* »»Drenge ere
							Drenge, Drenge gjøre Drengestreger!«« jeg oversætter det, da Du ikke er
							Latiner.«Hermed sluttede Brevet fra Hr. Gabriel.XIVTidt, naar Peer sad ved Claveret, klang i Toner
							derfra, hvad der rørte sig i hans Bryst og Hoved; Tonerne løftede sig i
							Melodi, der stundom bar Ordene med, de kunde ikke skilles fra Sangen;
							saaledes bleve flere Smaadigte til, rhythmiske, stemningsfulde. Med
							dæmpet Røst bleve de sungne; det var, som om de, skye og bange for at
							fornemmes, hensvævede i Eensomheden.Alt farer hen som Vinden,Her er ei blivende Sted.Snart svinder Rosen paa Kinden,Smilet og - Taarerne med.Hvorfor være bedrøvet?Hen farer Sorg og Fortræd;Alt farer hen som Løvet,Tiden og Mennesket med!Alt er Forsvinden - Forsvinden,Ungdom, dit Haab og din Ven.Alt farer hen som VindenOg kommer aldrig igjen!»Hvorfra har Du den Sang og Melodie?« spurgte Syngemesteren, der
							tilfældig saae Musik og Ord nedskrevne.»Den kom af sig selv, den og alle disse. De flyve ikke videre i Verden!«»Tungt Humeur sætter ogsaa Blomster!« sagde Syngemesteren,  »men tungt Humeur tor ikke raade; nu
							sætte vi Seil til og styre mod næste Debut. Hvad siger Du om Hamlet, den sorgfulde, unge Prinds af Danmark!«»Jeg kjender Shakspearcs Tragedie!« sagde Peer, »men endnu ikke Thomas' Opera.«»Ophelia skulde Operaen kaldes,« sagde
							Syngemesteren. »Shakspcare har i Tragedien ladet
							Dronningen fortælle os Ophelias Død, og denne er
							bleven ligesom Høidepunktet i den musikalske Gjengivelse; man seer for
							Øiet og fornemmer i Toner, hvad vi tidligere kun hørte som Fortælling af
							Dronningen:»Der staaer en Piil og luder over Aaen;sit sølvgraa Løv i klaren Strøm den speiler;der bandt hun sære Krandse, af Ranunkler,af Nelder, Tusindskjøn og Purpurblomster,som kaade Hyrder gav et ublu Navn,men kydske Piger kalde Dødningfingre.Der, mens hun klattred op og vilde smykkeden sveie Green med sine vilde Blomster,da brast den avindsyge Green, og hunfaldt ned med sine vilde Sørgekrandsei Strømmen, der sig grædende sneg hen.Vidt spredtes hendes Klæder, og en Stundbar de paa Vandet hende som en Havfru,imens hun Stykker sang af gamle Sange,som om hun ei forstod sin egen Nød.«*)Operaen fører os Dette for Øie: vi see Ophelia;
							hun kommer legende, dandsende, syngende den gamle Folkevise om »Nøkken«, der lokker Menneskene ned til sig i
							Elven, og medens hun synger og plukker Blomster hører man fra Floddybet
							de samme Toner; de lyde i Chorsang lokkende fra det dybe Vand; hun
							lytter, hun leer, nærmer sig Bredden, holder sig fast i den hængende
							Piil og bøier sig for at plukke de hvide Aakander; sagte glider hun ud
							paa disse, hviler syngende paa de brede Blade, gynger paa disse og fø-
								*) Shakspeares »Hamlet«, oversat af
									Edv. Lembke. res af Strømmen ud paa Dybet,
							hvor hun, som den løsrevne Blomst, synker i Maaneskinnet, omtonet af
							Nøkkens Melodi.Om hele denne store Scene er det som om Hamlet,
							hans Moder, hendes Boler og den hevnraabende, dræbte Konge alene vare
							til for at danne den rige, billedskaarne Ramme.Vi faae ikke Shakspeares »Hamlet«, ligesom vi i
							Operaen Faust ikke faae Goethes »Faust«. Det Speculative er ikke Stof for Musiken, det
							er Kjærligheds-Forholdet i begge disse Tragedier, der løfter sig til en
							Digtning i Toner.«Operaen Hamlet blev bragt paa Scenen. Ophelias Fremstillerinde var henrivende,
							Dødsscenen var af stor Virkning, men Hamlet selv
							fik denne Aften en sympathetisk Storhed, en CharakteerFuldendthed, der
							voxte ved hver Scene, hvori han optraadte; man var dertil forbauset over
							Omfanget af Sangerens Stemme, over Friskheden i de høie som i de dybe
							Toner, og at han kunde med lige glimrende Held synge Hamlet og Georg Brown.Sangpartierne i de fleste italienske Operaer ere et Canevas, hvori den
							begavede Sanger og Sangerinde lægge deres Sjæl og Snille og løfte da de
							brogede, bølgende Farver til de Skikkelser, Digtningen fordrer; hvor
							meget herligere maae de da kunne aabenbare sig, hvor Tonerne ere lagte
							og ledede gjennem Tanke om Charakteren; og det har Gounod og Thomas forstaaet.Hamlets Skikkelse i Operaen fik denne Aften Kjød
							og Blod, samlede og løftede sig til Hovedpersonen i Digtningen.
							Uforglemmelig blev Nattescenen paa Bastionen, hvor Hamlet første Gang seer sin Faders Aand; Scenen i Slottet,
							foran den opreiste Skueplads, hvor han henkaster Ordenes Giftdraaber,
							det forfærdelige Møde med Moderen, hvor Faderens Aand staaer
							hevnraabende for Sønnen, og endelig, hvilken Magt i Sangen, hvilke Toner
							ved Ophelias Død! Var og blev hun end den
							sympathetiske Lotusblomst paa den dybe, mørke Sø, dens Bølger vidt om
							grebe mægtigere ind i Tilskuerens Sjæl. Hamlet
							blev denne Aften Hovedskikkelsen. Triumphen var fuldendt.»Hvorfra har dog det Menneske Dette!« sagde Grossererens rige Frue og
							tænkte paa Peers Forældre og Faermoer paa
							Qvisten. Faderen havde været Pakhuuskarl, brav og hæderlig, var falden
							som Soldat paa Ærens Mark, Moderen vasker, - men det giver  ikke Sønnen Dannelse, groet op
							var han i Fattigskole - og hvad Stort kunde vel i en Tid af to
							Aar en Provinds-Professor bibringe ham af høiere Skolekundskaber.»Det er Geniet!« sagde Grossereren, »Geniet! det fødes - af
							Guds Naade!«»Tilvisse!« sagde Fruen, og foldede Hænderne derved, da hun talte til Peer. »Skjønner De ret af ydmygt Hjerte paa,
							hvad De har faaet? Himlen har været Dem ubegribelig naadig! Alt er
							givet. De veed ikke, hvor gribende Deres Hamlet
							er! De har selv neppe Forestilling derom. Jeg har hørt, at mange store
							Digtere vide heller ikke selv, hvad Herligt de have givet, Philosopherne
							maae klare det for dem. Hvorfra har De fremmanet Deres Hamlet?«»Jeg har tænkt over Charakteren, læst en Deel af, hvad der er skrevet om
							den Shakspearske Digtning, og siden paa Scenen levet mig ganske ind i
							Person og Begivenhed! - jeg giver min Deel og Vorherre giver
							Resten!«»Vorherre!« sagde hun med et halv bebreidende Blik, »brug ikke her det
							Navn! han gav Dem Evner, men De troer da ikke, at han har med Theater og
							Opera at gjøre!«»Jo tilvisse!« svarede Peer freidig. »Der er
							ogsaa hans Prædikestol ud for Menneskene, og der høre de Fleste tidt
							bedre efter end i Kirken!«Hun rystede med Hovedet. »Gud er med i alt Godt og Smukt, men lad os
							vogte os for at tage hans Navn forfængeligt. Det er en Naadegave, at
							blive en stor Konstner, men det er dog bedre at være en god Christen!«
								Felix vilde aldrig for hende have nævnet
							sammen Theater og Kirke, følte hun og var glad derved.»Nu har De lagt Dem ud med Mama!« sagde Felix
							leende.»Det var saa langt fra min Tanke!«»Bryd Dem aldrig om det! De kommer igjen i Naade, naar De paa Søndag
							gaaer i Kirke! Staa udenfor hendes Stol, see op til Høire, der i
							Pulpituret sidder et lille Ansigt, der nok er værd at see paa:
							Enkebaronessens nydelige Datter. Det er et velmeent Raad! og jeg giver
							Dem eet til: De kan ikke boe, hvor De nu boer! flyt dog ind i en større
							Leilighed, med en ordenlig Trappe! eller vil De ikke fra Syngemesteren,
							saa lad ham boe bedre! han har Formue dertil, og De har ganske gode
							Indtægter. De maa  ogsaa give et
							Gilde, et Aftengilde; jeg kunde selv give det og vil give det, men De
							kan indbyde et Par af de smaa Dandserinder! - De er et
							lykkeligt Menneske! men jeg troer, Himlen hjelpe mig, at De endnu slet
							ikke forstaaer at være et ungt Menneske!«Det forstod just Peer, paa sin Viis! med sit
							fulde, varme, unge Hjerte elskede han Konsten, den var hans Brud, hun
							gjengjeldte hans Kjærlighed, løftede ham i Solskin og Glæde; den Mismod,
							der havde knuget ham, fordunstede snart, milde Øine saae paa ham, Alle
							kom ham venligt deeltagende imøde. Ravhjertet, som han endnu stadigt bar
							paa sit Bryst, hvor Faermoer engang havde hængt det, var tilvisse en
							Talisman, ja det tænkte han, thi ganske fri for Overtro, Barnetro kan
							det ogsaa kaldes, var han ikke. Enhver genial Natur har Noget af denne,
							seer og troer paa sin Stjerne. Faermoer havde viist ham den Kraft, der
							laae i Ravet, det drog til sig; hans Drøm havde viist ham, hvorledes der
							ud fra Ravhjertet voxte et Træ, der sprængte Loft og Tag, og bar i
							Tusindviis Hjerter af Sølv og Guld; det betød tilvisse, at i Hjertet, i
							hans eget, varme Hjerte laae hans Konstner-Magt, hvorved han vandt og
							skulde vinde Tusinder og atter Tusinder.Mellem ham og Felix var unegtelig et Slags
							Sympathi, hvor forskjellige de end vare; Peer
							antog, at Forskjellen mellem dem laae i, at Felix, som den rige Mands Søn, var voxen op i Fristelser og havde
							Raad og Lyst til at smage paa dem; han var derimod bleven lykkeligere
							stillet som Fattigmands Barn.Begge de to Husets Børn gik imidlertid frem mod Storhed. Felix vilde snart blive Kammerjunker, og det er
							første Etage til Kammerherre; saa har man Guldnøglen bag paa. Peer, den altid lykkeligere, havde allerede for
							paa, men usynligt, Geniets Guldnøgle, som lukker op for alle Jordens
							Skatte, og Hjerternes med.XVDet var endnu i Vintertid; Kanebjælderne klang, Skyen bar Sneefnug; men
							hvor en Solstraale brød frem, forkyndte den Foraar. Det duftede og klang
							i det unge Bryst, det lød i malende Toner, der udfoldede sig i Ord:End ligger Jorden i Sneens Svøb,Lystigt paa Søen er Skøiteløb,Træerne prange med Riimfrost og Krager,Men imorgen bestemt det dager;Solen bryder den tunge Sky,Vaaren rider Sommer i By,Pilen kaster de uldne Vanter.Spil op, Musikanter!Alle Smaafugle! stem i, stem i:»Nu er Vintertiden forbi!«O, hvilket Kys af den varme Sol!Kom, pluk Skovmærke og Martsviol:Det er som Skoven sit Aandedræt holder,Nu i een Nat hvert Blad sig udfolder,Kukkeren synger, Du den forstaaer,Hør, Du skal leve i mange Aar!Verden er ung, vær ung med de Unge,Lad Hjerte og TungeJuble med Vaaren, freidig og fri:»Aldrig er Ungdomstiden forbi!«Aldrig er Ungdomstiden forbi!Jordlivet er et heelt Trylleri,Solskin og Stormveir, Glæde og Smerte,Der er en Verden lagt i vort Hjerte;Den svinder ei som et Stjerneskud.Mennesket skabtes i Billed af Gud.Gud og Naturen staae evige unge,Vaar, lær Du os at sjunge,Hver lille Fugl stemmer med deri:»Aldrig er Ungdomstiden forbi!«»Det er et heelt Tonemaleri!« sagde Syngemesteren, »og godt givet for
							Chor og Orchester. Det er det bedste endnu af alle dine
							Stemnings-Stykker. Du maa virkelig lære Generalbas, uagtet det ikke er
							din Bestemmelse at blive Componist!«Unge Musikvenner bragte imidlertid snart Sangen frem ved en større
							Concert, hvor den vakte Opmærksomhed, men ikke Forventninger. Vor unge
							Vens Bane var aabnet ham; hans Storhed og Betydning laae ikke blot i
							Stemmens sympathetiske Klang, men i hans betydelige, dramatiske Evne;
							det havde han viist som Georg Brown og som Hamlet. Han foretrak iøvrigt den egenlige Opera
							for Syngestykket; det var hans sunde og naturlige Sands imod, denne
							Gaaen over fra Sang til Tale og atter til Sang; »det er,« sagde han,
							»som om man fra Marmortrappe kommer ud paa Trætrappe, ja tidt paa
							Hønsestige og saa igjen ud paa Marmor. Den hele Digtning maa
							gjennemgaaende leve og aande i Tonerne.«Fremtidsmusiken, som den nyere Retning i Operaen kaldes og for hvilken
							særlig Wagner er Bannerfører, fik en Forsvarer
							og Beundrer i vor unge Ven. Han fandt her Charaktererne saa klart
							tegnede, Recitativerne saa tankegivende, den hele Handling i dramatisk
							Fremadskriden, uden Stillestaaen ved idelig tilbagevendende Melodier.
							»Det er dog en Unatur med disse store indlagte Arier!«»Ja indlagte!« sagde Syngemesteren, »men hvor de som hos de fleste store
							Mestre skyde frem, en mægtig Deel af det Hele, skulle og maae de være!
							hører det Lyriske hjemme noget Sted, da er det  i Operaen!« og han nævnede i »Don Juan« Don
							Ottavios Arie: »Taare, hold op at rinde!« »hvor er den liig en deilig
							Skovsø, ved hvis Bred man hviler og fyldes heelt af Toneskovens
							Strømninger. Jeg bøier mig for Dygtigheden i den nye musikalske Retning,
							men jeg dandser ikke med Dig om dens Guldkalv! det er heller ikke dit
							Hjertes Mening, Du udtaler, eller ogsaa er den Dig ikke selv klar.«»I en af Wagners Operaer vil jeg optræde!« sagde
							vor unge Ven, »kan jeg ikke i Ord, saa vil jeg ved Sang og Spil hævde
							mit Hjertes Mening!«Valget faldt paa Lohengrin, den unge,
							hemmelighedsfulde Ridder, der i Baaden, trukken af Svanen, glider op ad
							Scheldefloden for at kæmpe for Elsa af Brabant.
							Hvo havde vel sunget eller givet, som han, Mødets første Sang,
							Hjertesamtalen i Brudekammeret og Afskedssangen, hvor den hellige Grals
							hvide Due omflagrer den unge Ridder, som kom, seirede og -
							forsvandt.Denne Aften var, om muligt, endnu et Skridt frem i konstnerisk Storhed og
							Betydning for vor unge Ven, og for Syngemesteren et Skridt frem til
							Erkjendelse af Fremtids-Musiken. -»Med Betingelser!« sagde han.XVIPaa den aarlige, store Maleri-Udstilling mødtes en Dag Peer og Felix foran
								Portraitet af en ung, smuk Dame, Datter af Enkebaronessen, som Moderen almindelig kaldtes, hvis Salon
								var Samlingsstedet for den fornemme Verden og Enhver af Betydning i
								Konst og Videnskab. Den unge Baronesse var i sit sextende Aar, et
								uskyldigt, deiligt Barn. Billedet var ligt og konstneriskt
								gjengivet.»Træd ind i Salen her tæt ved,« sagde Felix,
								»der staaer den unge Deilighed selv med sin Moder.«De stode hensunkne i Beskuelsen af et charakteristisk Billede; det
								forestillede Campagnen, hvor to unge Ægtefolk kom ridende paa en og
								samme Hest, holdende hinanden fast. Hovedfiguren var imidlertid en
								ung Munk, som betragtede de to lykkelige Veifarende. Der laae et
								sørgende, drømmende Udtryk i den unge Mands Ansigt, man læste deri
								hans Tanke, hans Livshistorie: et forfeilet Maal, det Lykkeligste
								tabt! Menneskelykken i Kjærlighed havde han ikke grebet.Den ældre Baronesse saae Felix, som ærbødigt
								hilsede hende og den smukke Datter; Peer
								viste samme almindelig Høflighed. Enkebaronessen kjendte ham strax
								fra Scenen, og efter at have talt til Felix
								sagde hun nogle venlige, forbindtlige Ord til Peer, idet hun trykkede hans Haand:»Jeg og min Datter hører til Deres Beundrere!«Hvor var den unge Pige i dette Øieblik fuldendt smuk. Hun saae med
								sine milde, klare Øine næsten i Taknemmelighed paa ham.»Jeg seer i mit Huus,« sagde Enkebaronessen, »saamange af de meest
								betydende Konstnere; vi almindelige Mennesker trænge til  en Aandens Luftning, De vil være
								hjertelig velkommen! Vor unge Diplomat,« hun pegede paa Felix, »vil ledsage Dem første Gang, senere
								haaber jeg at De ved Dem selv finder Veien!«Hun smilede til ham; den unge Pige rakte ham sin Haand, naturligt og
								hjerteligt, som havde de længe kjendt hinanden.Seent paa Efteraaret, en kold, sludfuld Aften, kom de to unge Mænd,
								de to Fødte i den rige Grosserers Gaard. Det var et Veir til at
								kjøre og ikke gaae i, for den rige Mands Søn og for Scenens første
								Sanger, alligevel, de gik, vel indpakkede, Galosker paa Fødderne,
								Beduinhætte paa Hovedet.Som et heelt Feeri var det at komme ude fra den raa Luft ind i den
								med Luxus og Smag indrettede Bolig. I Vestibulen, foran den med
								Tæpper belagte Trappe, prangede et Flor af Blomster mellem Buske og
								Viftepalmer; et lille Vandspring pladskede i Basinet, omgivet af
								høie Callaer.Den store Selskabssal var prægtigt oplyst og en stor Deel af
								Selskabet allerede samlet. Der blev snart næsten Trængsel; man
								traadte paa Silkeslæb og Kniplinger, omsuset af Conversationens
								klingende Mosaik, i sin Heelhed vistnok det mindst Værdifulde af al
								den Herlighed.Havde Peer været et forfængeligt Menneske,
								det han ikke var, kunde han have indbildt sig at det var en Fest for
								ham, saa hjertelig var Modtagelsen af Husets Frue og den
								livsstraalende Datter. Unge og ældre Damer, ja Herrer med, sagde ham
								Behageligheder.Der blev musiceret; en ung Forfatter læste et velskrevet Digt; der
								blev sunget og den Tact viist, at Ingen anmodede vor unge, hyldede
								Sanger om at fuldkommengjøre det Hele. Husets Frue var den
								opmærksomste Vertinde, aandfuld og hjertelig i den rige Salon.Det var Indtrædelsen i den store Verden. Snart var vor unge Ven ogsaa
								her en af de Udvalgte i den snevre Familie-Kreds.Syngemesteren rystede med Hovedet og loe.»Hvor Du er ung, kjære Ven!« sagde han, »at det kan fornøie  Dig at komme til disse
								Mennesker! de kunne i og for sig være brave nok, men de oversee os
								Borgerlige. For Nogle af dem er det alene en Forfængeligheds-Sag, en
								Morskab, og for Andre et Slags Dannelses-Skilt, at de optage i deres
								Kreds Konstnere og Øieblikkets Feterede; disse høre til Salonen som
								Blomster til Vandglasset, de pynte og kastes saa hen!«»Hvor bittert og ubilligt!« sagde Peer, »De
								kjender ikke disse Mennesker og vil ikke kjende dem!«»Nei!« svarede Syngemesteren. »Jeg hører ikke hjemme mellem dem! Du
								ikke heller! og det huske og vide de Allesammen. De klappe og beskue
								Dig, som man klapper og beskuer Veddeløbshesten, der skal vinde en
								Seier. Du hører til en anden Race, end de. De slippe Dig, naar Du
								ikke længer er i Mode. Begriber Du ikke det? Du er ikke stolt nok!
								- Du er forfængelig, og det viser Du ved at søge disse
								Høitstillede!«»Hvor ganske anderledes vilde De tale og dømme,« sagde Peer, »om De kj endte Enkebaronessen og et
								Par af mine nye Venner der!«»Jeg kommer ikke til at kjende dem!« sagde Syngemesteren.»Naar skal Forlovelsen declareres!« spurgte en Dag Felix. »Er det Moder eller Datter?« og han loe. »Tag ikke
								Datteren, thi da faaer De hele den adelige Ungdom imod Dem; ogsaa
								jeg bliver Deres Fjende og den blodigste!«»Hvad mener De?« spurgte Peer.»De er jo den Begunstigede! kan gaae ud og ind til alle Tider. De
								faaer Penge med Moderen og kommer ind i god Familie!«»Hold op med den Spøg!« sagde Peer. »Der er
								ikke noget Morsomt i, hvad De der siger.«»Det skal heller ikke være morsomt!« sagde Felix. »Det er den høitidsfulde Alvor! for De vil da ikke lade
								Hendes Naade sidde over og sørge, blive dobbelt Enke!« -»Lad Baronessen være udenfor denne Tale,« sagde Peer, »gjør Dem lystig over mig, men kun over mig alene,
								og jeg skal svare Dem!« 
								»Ingen vil troe at det er et Inclinations Parti fra Deres Side!«
								vedblev Felix. »Hun er lidt udenfor
								Skjønheds-Linien! - man lever ikke af Aand alene!«
								-»Jeg havde tiltroet Dem mere Dannelse og Forstand,« sagde Peer, »end at De saaledes vilde tale om en
								Dame, De bør høiagte og i hvis Huus De kommer. Og jeg taaler det
								ikke længer!«»Hvad vil De da gjøre!« spurgte Felix, »vil
								De slaaes!«»Jeg veed, at De har lært det og jeg ikke, men jeg kan lære det!« og
								han forlod Felix.Et Par Dage efter mødtes igjen de to Husets Børn, Sønnen fra første
								Sal og Sønnen fra Qvisten. Felix talte til
									Peer som om intet Brud havde været
								imellem dem; denne svarede høfligt, men kort.»Hvad er nu det!« sagde Felix. »Vi To vare
								lidt pirrelige sidst; men Dril maa der til, derfor er man ikke
								flabet! jeg holder ikke af at bære til Bunke, lad os glemme og
								tilgive!«»Kan De tilgive Dem selv den Maade De talte om en Dame, vi Begge
								skylde Høiagtelse?«»Jeg talte meget honnet!« sagde Felix; »i den
								fornemme Verden kan man ogsaa tale med Ragekniv, men det menes ikke
								saa slemt! det er Saltet til »Hverdagslivets matte Fisk«, som Poeten
								kalder det. Vi ere Alle lidt ondskabsfulde. De kan ogsaa nok dryppe
								En, min Ven, give en lille Uskyldigheds-Draabe, som svier!«Snart saae man de To Arm i Arm. Felix vidste
								nok, at flere end een ung, smuk Dame, der ellers gik forbi uden at
								see paa ham, nu lagde Mærke til ham, der gik med »Idealet fra
								Scenen«. Lampelyset kaster altid et Skjønheds-Skjær over Theatrets
								Helt og Elsker; det lyser endnu om ham, naar han viser sig paa Gaden
								ved Dagslyset, men slukkes der som oftest. De Fleste af Scenens
								Konstnere ligne Svanen, man skal see den i dens Element, ikke paa
								Brostenene, ikke paa offentlig Promenade. Der gives imidlertid
								Undtagelser, og til disse hørte vor unge Ven. Hans Personlighed
								udenfor Scenen forstyrrede aldrig det Tankebillede, man havde af ham
								som Georg Brown, Hamlet og Lohengrin. - Det var disse
								Digtningens og Tonernes Skikkelser, som mangt et ungt Hjerte
								sammensmeltede med Mennesket selv og løftede mod  Idealet. - Han vidste at det var
								saaledes og fandt ogsaa et Slags Behag deri! han var lykkelig i sin
								Konst og i de Midler han besad til at øve den, dog kunde der komme
								en Skygge over dette ungdomsglade Ansigt, og fra Claveret klang da
								Melodien til Ordene:Alt er Forsvinden - Forsvinden,Ungdom, dit Haab og din Ven.Alt farer hen som VindenOg kommer aldrig igjen!»Hvor veemodigt!« sagde Enkebaronessen, »De har Lykken i dens fulde
								Maal! jeg veed Ingen, der er lykkelig som De!«»Kald Ingen lykkelig før han er i sin Grav, har jo den vise Solon
								sagt!« gjentog han og smilede gjennem Alvor; »det er en Uret, en
								Forsyndelse, om jeg ikke var taknemmelig glad i mit Hjerte. Jeg er
								det! jeg er taknemmelig for det mig Betroede, men dette selv
								vurderer jeg anderledes end Andre. Det er et smukt Fyrværkeri, der
								farer hen og slukkes! den sceniske Konstners Værk er forsvindende.
								De evigt lysende Stjerner kunne glemmes for Øjeblikkets Meteorer,
								men naar disse slukkes er der intet blivende Spor af dem uden de
								gamle Optegnelser. En ny Slægt kjender ikke og kan ikke gjøre sig
								Forestilling om dem, der fra Scenen henrev deres Bedsteforældre;
								Ungdommen jubler maaskee ligesaa lydeligt og inderligt for Glandsen
								af Messing som de Gamle engang for Glandsen af det ægte Guld. Langt
								lykkeligere stillet, end den sceniske Konstner, er Digteren,
								Billedhuggeren, Maleren og Componisten. De kunne i levende Live
								prøve trange Kaar, savne den fortjente Erkjendelse, medens Bæreren
								af deres Værker lever i Overdaad og Forgudelsens Overmod; lad
								Mængden beundre den stærktfarvede Sky og glemme Solen, Skyen
								fordunster, Solen lyser og straaler for nye Slægter.«Han satte sig ved Claveret og phantaserede saa tankerigt, saa mægtigt
								som aldrig før.»Vidunderligt deiligt!« udbrød Enkebaronessen. »Det var som hørte jeg et heelt Livs Historie!
								De gav os Hjertets Høisang i Toner!«  »Jeg tænkte derved paa tusind og een Nat,«
								sagde den unge Pige, »paa Lykkens Lampe, paa Aladdinl« og hun saae med uskyldige, taarefyldte Øine frem
								for sig.»Aladdinl« gjentog han.Denne Aften var et Vendepunkt i hans Liv. Et nyt Afsnit begyndte
								tilvisse.Hvad foregik der med ham i dette hensusende Aar? Hans friske Farve
								forlod Kinderne, Øinene straalede langt klarere end før. Søvnløse
								Nætter levede han, men ikke i vilde Orgier, i Sværm og Sviir, som
								saa mangen stor Konstner; han var bleven mindre talende, men mere
								glad.»Hvad er det, som fylder Dig saa?« sagde hans Ven, Syngemesteren, »Du
								betroer mig ikke Alt!«»Jeg tænker paa hvor lykkelig jeg er!« svarede han - »jeg
								tænker paa den fattige Dreng! jeg tænker paa - Aladdin!«XVIIEfter de Fordringer, det fattigtfødte Barn tidt længe beholder, førte Peer nu et velstaaende, behageligt Liv; han var
							saa velhavende, at han, som Felix engang sagde,
							nok kunde slaae et ordenligt Skrald for sine Venner. Han tænkte derpaa,
							tænkte paa de to tidligste af Vennerne, Moder og Faermoer; dem og sig
							selv beredte han en Festdag.Det var deiligt Foraarsveir, de to Gamle skulde kjøre med ham udenfor
							Byen og see et lille Landsted, Syngemesteren fornyligt havde kjøbt. Idet
							han vilde sætte sig i Vognen kom en Madame, fattigt klædt, i Alder mod
							de tredive Aar; hun havde en Promemoria,
							anbefalende paategnet af Madame Hof.»Kjender De mig ikke!« sagde Madamen. »Lille Lokkehoved, kaldte man mig!
							Lokkerne ere borte, der er saa Meget, der er borte, men der er endnu
							gode Mennesker! vi To have virket sammen i Balletten. De er bleven bedre
							stillet, end jeg, De er bleven en mægtig Mand! jeg er nu skilt fra to
							Mænd og ikke længer ved Theatret!«Hendes Promemoria lød om, at komme i Besiddelse
							af en Symaskine.»I hvilken Ballet have vi To virket sammen,« spurgte Peer.»I Tyrannen i Padua,« svarede hun, »der vare vi
							Pager begge To, i blaat Fløiel og Barret; husker De ikke lille Malle Knallerup! jeg gik lige bag efter Dem i
							Optoget!«»Og traadte mig op af Smalbenene!« sagde Peer
							leende.»Gjorde jeg?« sagde hun, »saa har jeg taget for lange Skridt. De er dog
							gaaet langt raskere frem! De har forstaaet at bruge Benene i Hovedet!«
							og hun saae med sit bedrøvelige Ansigt coquet  smigrende paa ham, bevidst at have sagt en
							aandrig Compliment. Peer var rundhaandet: hun
							skulde have Symaskinen, lovede han. Lille Malle
							havde jo ogsaa været En af dem, der særligt sparkede ham bort fra
							Balletveien, ind paa en heldigere Bane.Snart holdt han udenfor Grossererens Gaard og steg op til Moder og
							Faermoer; de vare i deres bedste Klæder og havde tilfældigviis Besøg af
							Madame Hof, som strax blev indbudt til at kjøre
							med, hvorfor hun havde en svær Kamp med sig selv, der endte med, at hun
							sendte Hr. Hof en Løbeseddel, som meldte, at hun havde modtaget
							Indbydelsen.»Alle de fine Hilsener, Peer faaer!« sagde hun.»Hvor man kjører herskabeligt!« sagde Moder, »og i en deilig, magelig
							Vogn!« sagde Faermoer.Nær Byen, tæt op til den kongelige Park, laae et lille, venligt Huus,
							omgivet af Viinløv og Roser, Nøddebuske og Frugttræer. Her holdt Vognen,
							her var Landstedet. De bleve modtagne af en gammel Pige, god Bekjendt af
							Moder og Faermoer; tidt havde hun hjulpet dem ved Vaskning og Strygning.Haven blev seet, Huset blev seet. Ja herinde var især en yndig Ting, et
							lille Glashuus med deilige Blomster; det stod i Forbindelse med
							Dagligstuen. Døren kunde man skyde tilside lige ind i Muren. »Det er
							ligesom en Coulisse!« sagde Madame Hof. »Den
							gaaer med Haandkraft, og saa sidder man her ligesom i et Fuglebuur,
							belagt med Fuglegræs. Det kaldes en Vinterhave!«Soveværelset var ligesaa yndigt, paa sin Maade. Lange, tætte Gardiner om
							Vinduerne, blødt Gulvtæppe og to Lænestole, saa magelige, dem maatte
							Moder og Faermoer prøve.»Man bliver ganske doven ved at sidde i den!« sagde Moder.»Man mister sin Tyngde!« sagde Madame Hof. »Ja
							her kunne I to Musik-Mennesker svømme i Magelighed ovenpaa
							TheaterAnstrengelserne. Dem har jeg ogsaa kjendt! ja tænk, jeg kan endnu
							drømme om at jeg gjør Battements, og Hof gjør
							Battements ved Siden af mig! er det ikke yndigt: »»to Sjæle og een
							Tanke!«« -»Her er friskere Luft og mere Plads, end i de to smaa Stuer oppe paa
							Qvisten!« sagde Peer med straalende Øine.»Det er her!« sagde Moder. »Dog der hjemme er ogsaa godt! der har jeg
							født Dig, min søde Dreng, og levet med din Fader!«  »Her er bedre!« sagde Faermoer. »Her er det en
							heel Herskabs-Leilighed! jeg under Dig og det mageløse Menneske,
							Syngemesteren, dette Fredens Hjem.«»Og jeg under Dig det, Faermoer! og Dig, kjære, velsignede Moder! I To
							skulle altid boe her og ikke, som inde i Byen, gaae saa mange Trapper
							op, og have det saa snevert og saa smaat! I skulle have en hjelpsom
							Haand herude og see mig saa tidt som før i Byen. Ere I glade derved! ere
							I tilfredse!«»Hvad er dog nu alt Det, Drengen staaer der og siger!« sagde Moder.»Huset, Haven, det Hele er dit, Moder, dit, Faermoer! det har jeg stræbt
							efter at kunne skaffe Eder; min Ven, Syngemesteren, har troligt hjulpet
							mig med at faae det istand.«»Hvad er dog alt Det, Du siger, Barn!« udbrød Moderen. »Du vil forære os
							et Herresæde! Du søde Dreng, ja, Du gjorde det gjerne om Du kunde!«»Det er Alvor!« sagde han. »Huset er dit og Faermoers!« Han kyssede dem
							Begge, de brast i Graad, Madame Hof ikke mindre.»Det er det lykkeligste Øieblik i mit Liv!« udbrød Peer, og omfavnede dem alle Tre.Nu maatte de see Alt om igjen, det var jo deres eget. For Hylden til fem,
							sex Urtepotter ud paa Taget, havde de nu det lille nydelige Glashuus;
							for Madskabet var her et luftigt Spisekammer, og Kjøkkenet selv var en
							heel lille Varmestue. Skorstenen havde Ovn og Kogeindretninger; den saae
							ud som et stort, blankt Strygejern, sagde Moder.»Nu have I da ogsaa faaet en Kakkelovnskrog ligesom jeg!« sagde Madame
								Hof. »Her er kongeligt! I have opnaaet Alt,
							hvad Mennesker kunne opnaae paa denne Jord, og Du ogsaa, min egen,
							feterede Ven!«»Ikke Alt!« sagde Peer.»Den lille Kone kommer nok!« sagde Madame Hof.
							»Jeg har hende allerede til Dig! jeg har hende paa Følelsen! men jeg
							skal nok holde Mund! Du mageløse Menneske! Er det ikke ligesom en
							Ballet, det Hele!« hun loe med Taarer i Øinene, det gjorde ogsaa Moder
							og Faermoer.XVIIISkrive Text og Musik til en Opera, og selv være Bæreren for den paa
								Scenen, var et Maal saa stort og lyksaligt. Et Talent havde vor unge
								Ven fælles med Wagner, det at kunne selv
								bygge den dramatiske Digtning, men havde han vel Fylde af musikalsk
								Stemning, som denne, til at skabe et Toneværk af Betydning?Mod og Mismod vexlede. Han kunde ikke slippe denne sin »stadige
								Tanke«. For Aar og Dag siden lyste den frem som et Phantasibillede;
								nu var den en Mulighed, et Livsmaal. Mangen fri Phantaseren paa
								Claveret var bleven hilset som en Trækfugl fra denne Mulighedens
								Kyst. De smaa Romancer, den charakteristiske Foraarssang, bebuded
								Tonernes endnu ikke opdukkede Land; Enkebaronessen saae deri
								Forkyndelsens Tegn, som Columbus saae det i de friske Grene,
								Havstrømningerne bare før han endnu saae Landet selv i Horizonten.Landet var der! Lykkens Barn skulde naae derhen. Et henkastet Ord
								blev Tankefrøet; hun, den unge, smukke, uskyldige Pige udtalte
								Ordet: Aladdin.Et Lykkebarn som Aladdin var vor unge Ven!
								det lyste ind i ham. Med Forstaaen og Lyst læste og gjenlæste han
								den smukke østerlandske Digtning; snart tog den dramatisk Form,
								Scene for Scene voxte frem i Ord og Musik, og alt som de voxte bleve
								de musikalske Tanker rigere; ved Digtningens Slutning var det som
								Tonebrønden nu først var boret og hele det rige, friske Væld
								strømmede frem; paany gjennemcomponerede han sit Arbeide, og i
								kraftigere Skikkelse løftede sig da efter Maaneder Operaen: Aladdin.Ingen vidste om dette Værk, Ingen havde hørt saameget som  nogle Tacter deraf, ikke engang
								den meest Deeltagende af alle Vennerne, Syngemesteren. Ingen i
								Theatret, naar om Aftenen den unge Sanger ved Stemmen og sit
								fortræffelige Spil henrev Publicum, faldt det ind, at den unge Mand,
								som saaledes saaes leve og aande i sin Rolle, levede endnu
								inderligere, ja fortabte sig nogle Timer efter i et mægtigt Værk af
								Tonerne, der strømmede ud fra hans egen Sjæl.Syngemesteren havde ikke hørt en Tact af Operaen »Aladdin«, før den fuldført i Noder og Text blev lagt paa
								hans Bord til Gjennemlæsning. Hvilken Dom vilde blive fældet;
								tilvisse en streng, retfærdig. Den unge Componist svævede mellem den
								bedste Forhaabning og Tanken om at det Hele ogsaa kunde være en
								Selvskuffelse.To Dage gik, der blev ikke vexlet et Ord om denne vigtige Sag.
								Endelig stod Syngemesteren for ham med Partituret i Haanden, det han
								nu kjendte. Der var en egen Alvor udbredt over hans Ansigt,
								hvorledes var den at tyde.»Det havde jeg ikke ventet!« sagde han. »Det havde jeg ikke tiltroet
								Dig. Ja, jeg har endnu ikke nogen klar Dom, jeg tør udtale. Der er
								hist og her Feil i Instrumentationen, - Feil, som lade sig
								rette. Der ere enkelte Ting dristige og nye, man maa høre disse
								under de berettigede Betingelser! som der hos Wagner er Paavirkning af Carl Maria
									Weber, fornemmes hos Dig Beaandelse af Haydn. Det Nye i hvad Du har givet, staaer mig endnu noget
								fjernt, Du selv staaer mig for nær, saa at jeg ikke er den rette
								Dommer. Jeg vil heller ikke dømme; omfavne Dig vil jeg!« udbrød han
								med fremsprudlende Glæde. »Hvor har Du kunnet magte dette!« og han
								trykkede ham i sine Arme. »Lykkelige Menneske!«Der gik snart en Mumlen gjennem Byen, gjennem Aviser og »løs Snak«,
								om den nye Opera af Scenens unge, feirede Sanger.»Det er daarlig Skrædder, som ikke af Affaldet fra Skrædderbordet
								skulde kunne lappe en Barnetrøie sammen!« sagde En og Anden.»Skrive Text, componere den og selv synge den ud!« blev ogsaa sagt,
								»det er Geni paa tre Etager! men han er jo født endnu høiere
								- paa Qvisten!« 
								»De ere To om det, han og Syngemesteren!« sagde de. »Nu slaaer
								Alarmtrommen af Compagniet for indbyrdes Beundring.«Operaen kom til Indstudering. De Medvirkende vilde ikke udtale nogen
								Mening: »Man skal ikke sige, at Dommen er udgaaet fra Theatret!«
								sagde de, og næsten Alle satte et alvorligt Ansigt op, der ikke
								straalede nogen Forhaabning.»Der er mange Horn i det Stykke!« sagde en ung Hornist, der selv
								componerede. »Bare han ikke løber sig et Horn i Livet!«»Det er genialt, glimrende, fuldt af Melodie og Charakteer!« ja det
								blev der ogsaa sagt.»Imorgen ved denne Tid er da Skafottet reist!« sagde Peer. »Dommen er maaskee allerede nu
								fældet!«»Nogle sige, at det er et Mesterværk!« sagde Syngemesteren, »Andre,
								at det er et Makværk!«»Og hvor ligger Sandheden?«»Sandheden!« sagde Syngemesteren, »ja siig mig den! see Stjernen
								deroppe! siig mig, hvor er der nøiagtigt dens Plads. Luk dit ene
								Øie! Du seer den? Betragt den nu med dit andet Øie alene! Stjernen
								har flyttet sig, har antaget en anden Plads. Hvert Øie hos det samme
								Menneske seer saa forskjelligt, hvor forskjelligt maa da den store
								Menneskemængde see!«»Skee hvad der maa!« sagde vor unge Ven, »jeg maa vide min Plads i
								Verden, kjende, hvad jeg kan og maa udrette, eller opgive.«Aftenen kom, Afgjørelsens Aften.En feteret Konstner skulde løftes høiere eller ydmyges i sin
								gigantiske, forfængelige Stræben: Knald eller Fald! Det var en heel
								Stads Begivenhed. Folk stode Natten over paa Gaden foran
								Billet-Contoret, for at erholde Plads. Huset var propfuldt, Damerne
								kom med store Bouquetter, skulde disse bæres hjem igjen eller falde
								for den Seirendes Fødder?Enkebaronessen og den unge, smukke Datter sad i Logen over
								Orchestret. Der var i Publicum et Røre, en Mumlen, en Bevægelighed,
								der med Eet forstummede, idet Capelmesteren indtog sin Plads og
								Ouverturen begyndte.Hvo husker ikke Henselts Musikstykke: »si'
									l'oiseau j'étais«, der giver ligesom et
								jublende Fugleqvidder; her var noget Beslægtet:  jublende, legende Børn, glade Barnerøster,
								Mund i Mund; Gjøgen kukkede med til dem, Droslen slog. Det var det
								uskyldige Barnesinds Leg og Jublen, Aladdins-Sindet; da rullede ind deri et Tordenveir, Noureddin øvede sin Magt; et dræbende Lyn
								slog ned, sprængte Fjeldet; bløde, lokkende Toner løde, en Klang fra
								Tryllegrotten, hvor Lampen lyste i den forstenede Hule, omsuset af
								mægtige Aanders Vingeslag. Nu klang i Valdhorn-Toner en Psalmesang,
								saa mild og blød, som kom den fra Barnemund; et enkelt Horn hørtes,
								og atter et, flere og flere smeltede ind i samme Toner, og løftede
								sig derpaa i en Fylde og Kraft som var det Dommedags-Basunen. Lampen
								var i Aladdins Haand! og der svulmede et Hav
								af Melodie og Storhed, som Aandernes Behersker og Tonernes Mester
								mægter det.Forhænget rullede op i en Bifalds-Jubel, der lød som Fanfare under
								Capelmesterens Tactstav. En opløbet, deilig Dreng legede, saa stor
								og dog saa uskyldig, Aladdin sprang mellem
								de andre Drenge. Faermoer vilde strax have sagt: »ja det er Peer, som han legede og sprang mellem
								Kakkelovnen og Dragkisten hjemme paa Qvisten; han er i Sindet ikke
								bleven et Aar ældre!«Hvor sang han med en Tro, en Inderlighed Bønnen, den, Noureddin bød ham bede, før han steg ned i
								Klippegraven for at hente Lampen. Var det den reent fromme Melodie,
								eller den Uskyld, hvormed den blev sunget, som rev alle Tilhørere
								med sig? Jubelen var ustandselig.Det vilde have været at profanere Indtrykket, dersom denne Sang var
								bleven gjentaget; man forlangte det, men erholdt det ikke. Tæppet
								faldt, første Act var endt.Al Kritik var forstummet, man var opfyldt af Glæde, stemt til kun at
								nyde i Taknemmelighed.Et Par Acchorder lød fra Orchestret, Tæppet rullede op.
								Tonestrømninger, som fra Glucks »Armida« og
									Mozarts »Tryllefløiten«, greb og fyldte
								Enhver, idet Scenen atter aabnedes, hvor Aladdin stod i den vidunderlige Have. En blød, dæmpet Musik
								klang fra Blomster og Stene, fra Kilder og dybe Kløfter,
								forskjellige Melodier smeltende sammen i en stor Harmoni. En
								Luftning af Aandernes Hensusen klang i Chorsang; det var som lød den
								fjern og nu nær, svulmende i Kraft og igjen forsvindende. Baaren  af denne Samklang løftede
								sig Aladdins Sang-Monolog; tilvisse hvad man
								kalder en stor Arie, men saaledes i Charakteer og Situation at den
								blev en nødvendig dramatisk Deel af det Hele. Den klangfulde,
								sympathetiske Stemme, disse inderlige Hjertets Toner gjennemildnede
								Alle og henrev til en Begeistring, der ikke kunde stige høiere, da
								han greb Lykkens Lampe ombruset af Aandernes Sang.Bouquetter regnede ned fra alle Sider, et Tæppe af levende Blomster
								bredte sig for hans Fod.Hvilket Livs-Øieblik for den unge Konstner, det høieste, det største!
								et mægtigere kunde ingensinde forundes ham, følte han. En
								Laurbærkrands berørte hans Bryst, og faldt ned foran ham; han havde
								seet fra hvilken Haand den kom. Han saae den unge Pige i Logen
								nærmest Scenen, den unge Baronesse, opreist som en Skjønheds-Genius
								høit jublende ved hans Triumph.Der gik en Ild igjennem ham, hans Hjerte svulmede, som aldrig før,
								han bøiede sig, tog Krandsen, hævede den mod sit Hjerte og sank i
								samme Secund tilbage. - Besvimet? Død? - Hvad
								var det? - - Tæppet rullede ned.»Død!« gjenlød det. Død i Seiersglæden, som Sophokles ved de olympiske Lege, som Thorvaldsen i Theatret, under Beethowens Symphoni. En Aare
								i Hjertet var bristet, og som ved et Lynslag var endt hans Dage her,
								endt uden Smerte, endt i jordisk Jubel, i Kaldet af sin jordiske
								Mission. Den Lykkelige fremfor Millioner!Efterskrift og noterEfterskriftI. Hvad skrev H.C. Andersen foruden eventyr?H.C. Andersens halvandet hundrede Eventyr og Historier kender vel
									stadig »alle« danske nogen af - for ikke at tale om
									læsere på de henimod halvandet hundrede sprog, der i halvandet
									hundrede år har budt på gode eller dårlige oversættelser og
									bearbejdelser.Eventyrene kom i hæfter, senere i bind, fra 1835. De vigtigste
									danske udgaver fordeler de 156 eventyr på fem bind, således også
									tekstbindene til DSLs udgave, der nævnes s. 107f. Men i Samlede Skrifter, 2. udgave, fra årene
									kort efter digterens død i 1875 er de presset sammen i de sidste
									tre ud af femten bind. Og mange vil da spørge: Hvad står der så
									i de tolv andre? Svaret er, at den flittige digter skrev i de
									fleste litterære genrer. Der er dog enighed om, at man
									- uanset uretfærdigheder på grund af forenkling
									- kan ordne produktionen i stigende trin fra digte til
									skuespil til romaner til rejsebøger med eventyrene som den
									geniale krone på værket. Det skal tilføjes, at Andersen udover
									digtningen har skrevet selvbiografier med Mit
										Livs Eventyr fra 1855 som den væsentligste, og at han
									førte omfattende korrespondancer med store brevudgaver i nutiden
									som resultat, desuden en dagbog, nu udgivet i ti bind +
									registre. Måske er H.C. Andersen, som det er blevet sagt, det
									menneske fra fortiden, vi ved mest om.Blandt de næsten tusind digte kan enhver finde nogle af de mest
									livskraftige i forfatterregistret til en sangbog, med »I Danmark
									er jeg født« og »Jylland mellem tvende Have« som de kendteste.
									Johan de Mylius har i 2000 udgivet Samlede
										digte.Musikken spiller også en rolle for Andersens c. 30 skuespil,
									hvoraf ikke fa er opera- og syngespiltekster, således den
									hyppigst opførte danske opera Liden
									Kirsten med musik af vennen J.P.E. Hartmann. Danske Klassikere har dog ihvertfald for
									øjeblikket ingen planer om bind med hans digte og skuespil.Anderledes med romanerne og rejsebøgerne. DSL leverede i 1940rne
									den eneste samlede og kommenterede udgave af disse i syv bind.
									Og klassikerseriens allerførste bind i 1986 var Andersens første
									rejsebog: Skyggebilleder af en Reise til
										Harzen, det sachsiske Schweitz etc. etc., i Sommeren
									1831; samme år fulgte den officielle debut: Fodreise fra Holmens Canal til Østpynten af
										Amager i Aarene 1828 og 1829 - med
									ejendommeligheder, der peger fremad gennem produktionen, og fra
									første færd forbløffende, idet den udkom 2. januar 1829! Hermed
									havde DSL - ved Johan de Mylius - kastet lys
									på to levende og væsentlige bøger, der af ukendte grunde var
									udeladt i syvbindsudgaven.Ikke længe efter Skyggebilleder og Fodreise udgav Mogens Brøndsted de tre
									tidlige romaner fra 1835, 1836 og 1837, alle med social opdrift
									som tema: gennembrudsværket Improvisatoren som resultat af Andersens store
									Italiensrejse, om det kunstneriske talents sluttelige
									gennembrud, den mere problemfyldte O. T. samt Kun en Spillemand, modsat de to første med en negativ
									slutning på hovedpersonens bestræbelser. Efter nogle års forløb
									udgav Erik Dal De to Baronesser (1848);
									romanen om de to kvinder, der begge er født på samfundets bund,
									er ofte betegnet som den bedste og modneste af romanerne.
									Herefter følger nu Lykke-Peer, og
									samtidig udkommer »At være eller ikke
									være« fra 1857 ved Mogens Brøndsted og Erik Dal; Andersens
									religiøse tro og fremskridtstro sættes her ind i tidens
									væsentlige debat.Et bind med Rejseskitser 1826-1872 ligger
									parat til udgivelse, og dets fleste stykker har aldrig eller kun
									en enkelt gang været optrykt. Her indføjes den særdeles kendte
										Billedbog uden Billeder fra 1840 om,
									hvad Månen ser på sin rejse. Tilbage står tre væsentlige bøger,
									godt spredt i tid ligesom romanerne: En
										Digters Bazar, 1842, om den store rejse så langt som
									til Tyrkiet - den tankerige I
										Sverrig, 1851, og den mere turistmæssige ISpanien, 1863. De tre her nævnte
									udgivere har blikket rettet mod hver sin af de tre bøger, og DSL
									håber meget, at de to næstvigtigste genrer i »eventyrdigterens«
									alsidige livsværk kan være dækket med de tolv her omtalte bind
									inden digterjubilæet i 2005.II. Bogens tilblivelseIkke overraskende er Lykke-Peers
									tilblivelse i sommeren 1870 en væsentlig enklere proces end
									arbejdet med de større og tungere værker. Og vil man følge
									»digteren ved arbejdet«, kan man med ringe ulejlighed følge
									henvisningerne til bogen i Dagbøger XII
									65, tilsyneladende knap 50, i virkeligheden c. 80. Den første
									omtale er fra 29.4.1870, da digteren »Blev om Aftenen hjemme og
									begyndte paa Eventyret om Lykke-Peer«. Andersen boede da i
									vennen grosserer Marcus Melchiors lejlighed på hjørnet af Højbro
									Plads. Under et månedlangt besøg hos familien Scavenius på
									herregården Basnæs skete mod sædvane intet, tværtimod rummer
									dagbogen netop i den tid pirrelige og depressive notater om
									ungdomsårene, om befindendet og om efterverdenens glemsel; men
									under et besøg på Holsteinborg, hvor H.C. Andersen ellers
									sjældent skrev, nåede han efter en flittig dag og med hovedpine
									til at læse nogle kapitler højt (30.6.); men han kunne godt
									komme i tvivl om, hvad han egentlig stilede imod1. Derefter var det især en halv snes dage hos
									vekselmægler Martin Henriques på Petershøj i Klampenborg, der
									førte til resultatet. Næsten daglig omtales skrivning og
									højtlæsning, og vel ankommen til familien Melchiors villa
									Rolighed på Østerbro - dengang udenfor byen
									- kan Andersen begynde renskriften 20.7. for 24.7. at
									oplæse hele bogen hos familien Drewsen. (Man er lige ved at
									sætte et udråbstegn i parentes, der if. Piet Hein altid er
									sikker på at ses, men faktisk er der flere senere eksempler på,
									at forfatteren højtlæste (og dermed afprøvede) den halve eller
									hele bog, en af gangene med tilføjelsen »saa at jeg blev meget
									træt« (22.10.1870)). Nogle af tilhørernes reaktioner er nævnt s.
									102. Endnu 25.7. hedder det »Reenskrevet og tildigtet«. Den 7.8.
									er renskriften færdig.Så vidt så godt. Men Lykke-Peer plus
									dagligdagens tildragelser plus den nærtagende og efterhånden
									lidt skrøbelige digters fortrædeligheder fylder ikke hele
									sommerdagbogen. Det hører med, at den fransk-tyske krig brød ud
									midt i juli, netop som bogens første version afsluttedes, og den
									kaster tunge skygger over den sommer, vi her taler om; flere
									brevsteder vidner om digterens  stedvis overspændte tanker herved, og
									sammenstødet mellem de stridende emner føles i et brev til
									Henriette Collin 8.8.2, hvor Andersen
									fortæller om afslutning af kladde og renskrift: »Jeg er ret
									tilfreds dermed. Den første Halvdeel De kjender, er den meest
									moersomme, Resten er derimod mere poetisk og digterisk. De
									blodige Efterretninger fra Krigs Skuepladsen fylde og ryste mig!
									Hvad vil skee!«3.9. fik Bianco Lunos Bogtrykkeri de første fire ark, og notater
									om oplæsning bl.a. i Studenterforeningen veksler nu med notater
									om korrektur. 10.11. kommer de første eksemplarer i rødt eller
									blåt helshirting3. Dagen bringer derudover
									et par ærgerlige indtryk og ender med de ofte citerede ord: «Jeg
									er mæt af Dage - iaften.« Oplaget var 5500 eksemplarer
									og formatet det samme smalle som til Dryaden 1868 og Tre nye Eventyr og
										Historier 1870, med luftige indrammede sider
									- om man vil: oppustet, idet bogen nærmer sig 200
									sider. »Man maa ikke komme med Linial og Passer til hans
									Frihaandstegninger,« det er »underlig Trættende,« skriver
									henholdsvis Folkets Avis 21.12.1870 og
										Dagbladet to dage efter.Så følger naturligvis notater om bortgivne eksemplarer
									- forfatteren fik 55 - om taksigelser, om
									fortsatte læsninger bl.a. for det samlede kongehus 4.1.1871
									- og efterhånden om oversatte udgaver. Man er med, i
									stort og småt, som så ofte i H.C. Andersens Dagbøger.III. Tid, sted og personerDet gode gamle program: at redegøre for en bogs tid, sted og
									personer, trækkes skævt ved denne bog, simpelthen fordi dens
									smalle anlæg ikke kalder på udførlige skildringer af tid og
									sted.Tidsrammen er Peers liv frem til hans debut og død, der gerne
									kunne finde sted dagen før bogens udgivelse. Det eneste
									historiske holdepunkt er faderens død i krigen 1848, før
									drengens skolegang; den har det formål at gøre hjemmet endnu
									beskednere end før og er da immervæk mere nærliggende end at
									lade hovedpersonens far fa et vindue i hovedet som i det første
									kapitel af »Atvære eller ikke være«. Man skal trods
									forfatterens glæde ved jernbaner ikke hænge sig i den
									kronologiske uorden, at den stakkels farmor ved moderens død må
									rejse tredive mil på jernbanen, der først i 1865 muliggjorde en
									så lang rejse (s. 46); Peer er vel kun 17 år, da han forlader
									latinskolen, endnu knap nok ved stemme.Udenfor hovedstaden foregår kun Peers to år på skolen, kap. V-IX,
									og i den tid træffer vi adskillige personer, men hører derudover
									intet om det omgivende købstadmilieu. Og selv de mange
									københavnske kapitler er samlet om personer og familier; at
									voldene falder, og at der forresten førtes en ulykkelig krig i
									1864, ligger udenfor bogens anlæg - svarende til dens
									hele plads mellem roman og novelle, til koncentrationen om Lykke-Peer.Om dette midtpunkt flokkes unægtelig en skare personer, som i
									forhold til bogens omfang er både stor og broget. Nogle ikke
									strengt »nødvendige« bipersoner bidrager farverigt til LykkePeer s underholdningsværdi: Jomfru
									Frandsen, senere Madam Hof, har efterhånden i tildelingen af
									balletroller oplevet, at »på teatret gror chikanen«, men hun
									bliver »godt indbundet« af sin hofbogbinder, og den sidste af de
									kostelige småscener med hende (s. 62) foregriber vore dages
									såkaldte politiske korrekthed, nøje efter et ti år gammelt notat
									fra det virkelige liv4. Peer kan lige så
									lidt som sin forfatter rejse ud i verden uden at lytte til en
									grotesk beretning af en enkemadame i sort (s. 26),
									hørkræmmerkonen giver ham et noget specielt indtryk af en
									teaterforestilling (s. 44) - osv. ned til forbigående
									detaljer.Af de »nødvendige« bipersoner er nogle ikke meget mere end typer.
									Det gælder Moder og Faermoer, de fattige, troende og opofrende
									mennesker, der far deres fortjente løn. Det gælder grossererens,
									der med al velvilje dog er snobbede og overfladiske -
									fruen ved ikke, hvilket af Peers fund der virkelig betyder noget
									(s. 13) - men hvordan skulle hun kunne det? og det
									gælder også deres søn Felix, hovedpersonens fødte modstykke, som
									på flere måder er ufin overfor ham, bl.a. i forholdet til hans
									første kærlighed, den ganske vist meget småborgerlige
									apotekerdatter Julie; men Felix taber aldrig en vis tilknytning
									til og balance med Peer og er også den, der fører ham sammen med
									de højeste sociallag og dermed den femtenårige baronesse. Hende
									er det, der med  ordet
									»Aladdin« (s. 82) - og med sit blik -
									bestemmer Peers sidste korte løbebane frem til laurbærkransen
									mod hans hjerte i bogens sidste linier.Centrale i bogens midterdel er rektor Gabriel og sceneriet om
									ham, især hans kone. Med de førstnævnte bipersoner er de fælles
									om at give grinagtige indtryk af en indespærret småborgerlighed;
									men Johan de Mylius5 påpeger præcist, at
									denne latterliggørelse har sin pris, fordi den ikke giver noget
									andet billede af almindelig menneskelighed, men graver grøfter
									mellem borgerlighed og dannelse.En særstilling i persongalleriet indtager Syngemesteren. Han har
									intet navn og ingen familie, men gør godt til mange sider af sin
									arvede rigdom, med afstand til pjat og »finhed« (s. 78f);
									tilsidst kommer det frem, at det er ham, der har betalt Peers
									uddannelse allerede fra latinskoleårene. (Moder og Faermoer
									tror, det er grossereren, der sætter drengen i gang, men det er
									svært at tro, at han ville »gøre godt i Løndom«). Syngemesteren
									far betydning for Peer langt udover økonomi og musik, men det
									ejendommeligste ved ham er, at han er jøde, så »tilfældigt« det
									end kommer på tale; dette er også grunden til hans ugifte stand
									(s. 67f.) og til hans anonymitet - et jødisk navn
									kunne give let adgang til snak om virkelige personer som
									forbillede.Intet i Syngemesterens handlemåde adskiller sig fra, hvad en
									ædelttænkende kristen kunne gøre og mene. Hans jødedom6 har ingen anden forklaring, end at
									forfatteren med den vil udtrykke sin taknemlighed overfor de
									jødiske personligheder, der i de sene år blev hans nærmeste
									venner. I dagbogen hedder det 23.11. 1870: »Besøgt Jette
									Melchior, som var glad for Bogen og sagde at hun vidste af Folk
									at Syngemesteren var hendes [og Moritz Melchiors] Broder Moses,
									men han vist ikke faldt paa det.« Den fremragende dygtige
									grosserer Moses Melchior (1825-1912) omtales selvfølgelig
									talrige gange i breve og dagbøger; søsterens bemærkning er ikke
									eftergået; men ugift var han.Hovedpersonen Peers forløb var - når der et øjeblik ses
									bort fra hans tidlige død - gang på gang foregrebet i
									lyse, mørke eller satiriske varianter af hans digter -
									som henholdsvis Improvisatoren 1835, O. T. 1836 og
									historien om »Portnerens Søn« fra 1866. I 1870 kunne man opfatte
									historien som en forenklet og afklaret gentagelse af disse
									værker og af H.C. Andersens livshistorie, lidet anende, hvilke
									stød den aldrende digter endnu kunne give verden i sine seneste
									eventyr. Nogen egentlig karaktertegning kommer skildringen dog
									ikke til. Men digteren bevægede sig friere end før7. Bo Grønbech skriver: »Han var en fange af sine egne
									problemer. ... Kun i Improvisatoren og i
										Lykke-Peer havde H.C. Andersen held
									til at fa sin egen person og romanens handling til at gå op i en
									højere enhed og til at holde personlige ideer og erindringer på
									plads. Disse to romaner kan læses i deres helhed med næsten
									ublandet fornøjelse, de andre læser man for de fortræffelige
									detaillers skyld.«Indført i teatrets verden af gudfaderen som maskinkarl kommer
									Peer til balletmesteren, til kapelmesteren, til syngemesteren, i
									overgangsalderen til latinskolen og med en erotisk farvet drøm
									eller sygdom - i virkeligheden en lykkeligt overstået
									krise - videre til en sangerkarriere, der sprænger
									sine grænser og bliver til en trefoldig succes som
									tekstforfatter, sanger og komponist, altsammen meget ligeløbende
									og uden kompositionstekniske snørkler, men med krisen som
									overgang til modningen.Men så glat er det jo heller ikke gået. Peer har skullet hæve sig
									over sin stand, så værdifuldt hans fattige barndomshjem end var,
									han har lidt skuffelser i forhold til Felix, har måttet give
									afkald på apotekerens datter og hører selvfølgelig sladder om
									den forestående premiere.Med den, og med den unge baronesses laurbærkrans, ender livet for
									»den lykkelige fremfor Millioner« - et udtryk,
									Andersen bruger om sig selv i et af de iøvrigt depressive
									dagbogsnotater fra Basnæs 18.6.1870 og 25 år før i et usædvanlig
									harmonisk brev til Edvard Collin8. Man kan
									banalt bemærke, at forfatteren dermed befrier ham for et langt
									livs eventuelle prøvelser, for dem er der jo ingen tid til, og
									tredelingen af hans liv kan derfor ikke sammenlignes med
									dannelsesromanens traditionelle mønster Hjemme -
									Hjemløs - Hjem, som på sin vis allerede
									Oehlenschlägers Aladdin gennemløber. Men
									pointen stikker dybere.IV. Hvad er det for en bog?Den tidlige død som livets kulmination forekommer flere gange hos
									Andersen: i passager i »Den flyvende Koffert« fra 1839 (måske
									rettet mod Carl Bernhards roman Lykkens
										Yndling fra 1837), En Digters
									Bazar fra 1841, »Iisjomfruen« fra 1861 ... og Mogens
										Brøndsted9 henviser til en hel række
									steder hos andre forfattere - Oehlenschläger, Hauch,
									Kierkegaard - og efter vor romans tid til August
									Strindbergs Ett drömspel. Og uanset at
									denne pointe ikke kan behandles bredere her, så peger den på det
									tidligt stillede principspørgsmål: Hvad er Lykke-Peer for en bog?Man skal måske ikke lægge overdreven vægt på, at Andersen i sit
									allerførste notat nævner »Eventyret om Lykke-Peer« - i
									nedennævnte kladdefragment dog »Historien«. Han må have vidst,
									at det planlagte forløb i omfang ville overstige eventyr og
									historier; men i daglig tale er personens løbebane jo
									»eventyrlig«. I omfang10 ligger teksten
									langt fra både historier og romaner, som allerede bemærket i en
									af datidens første kommentarer, og er nødvendigvis enklere end
									de egentlige romaner, altimens det levende sprog kan pege mod
									eventyret. Men hvad er det da for en bog?Det er Johan de Mylius, der mest centralt har behandlet
									spørgsmålet udfra titlen på sin disputats Myte og roman fra 198111. Her
									siger han - stikordsvis refereret - at bogen
									er begge dele, en roman om myten og dens virkeliggørelse, men
									ingen myte, fordi myte og virkelighed ikke smelter sammen.
									Hverdagen er fortrængt, og operaens Aladdin føres ned i hulen,
									men ikke op af den. (Man kan minde om, at Oehlenschlägers
									Aladdin befinder sig i hulen allerede sidst i den første af fem
									akter.) Kunsten er en rigdom, men må erstatte livets øvrige
									indhold: »Kunsten er hans brud, men han ønsker sig også
									enkebaronessens datter.« Også naturen er en rigdom, afspejlet i
									Peers Wagner-prægede værk, men også den er trængt af den
									ikke-naturforbundne hverdag. På den måde skilles liv og kunst,
									fordi kunsten bliver det egentlige liv. Men derved, siger de
									Mylius, er bogen både en afsked med romantikken og et fingerpeg
									mod nye erkendelser, hvor kunsten er blevet hjemsted for myte og
									identitet.Bogen skrives i nationale og politiske skygger, på grænsen mellem
									en gammel og en ny tid i Europas historie og i den danske
									idédebat - og er selv et udtryk for dette omslag. Men
									den har opnået distance til digterens egen, så ofte afspejlede
									og omtalte skæbne.Den seneste grundige behandling af Lykke-Peer skyldes Maria Davidsen og har ikke kunnet
									indarbejdes her; den skjuler sig som kærnestykke i en afhandling
									med titlen »På sporet af H.C. Andersens kunstkonception«12. Den vægtige og pointerige analyse har
									følgende afsnit: Komposition og stil - Den sociale
									fortælling - Lykkefilosofien - Den sociale
									anfægtelse - Kunst, borgerskab og kærlighed
									- En ny Aladdin; derefter følger »Spor i H.C.
									Andersens kunstkonception« med punkterne: Opgør med
									Aladdin-myten - Det romantiske kunstsyn i H.C.
									Andersens forfatterskab - Fra kunst som livs-erfaring
									til kunst som livs-erstatning.Peer og hans modpol Felix og flere bipersoner repræsenterer
									forskellige former for lykke, og Peers peger tilbage på Aladdins
									skæbne. Til gengæld vandrer titlen på H.C. Andersens lille bog
									videre til en af Henrik Pontoppidans store, Lykke-Per (1898-1904), og her rigtignok med andre
									holdninger, ganske som Pontoppidans korte fortælling Ørneflugt fra 1894 er et håndfast
									modstykke til Den grimme Ælling. Erland
										Munch-Petersen13 har i en forelæsning
									fra 1991 fulgt emnet fra Pontoppidan til yngre værker, oftest
									med ordet lykke(lig) i titlen: Martin
									Andersen Nexøs Pelle Erobreren, Leck
									Fischers Leif den Lykkelige, Martin A.
									Hansens Lykkelige Kristoffer og Thorkild
									Hansens: Det lykkelige Arabien. Emnet
									vil altid være aktueltV. ModtagelsenLykke-Peers første »modtagelse« var 1.
									rate af C.A. Reitzels honorar på 1000 rigsdaler (2000 kr.,
									omtrentlig slut-årsløn for en gymnasielærer)14. Desuden betaltes 1200 rdl. for det tredje af de fem
									samlede eventyrbind, det første med Lorenz Frølichs
									illustrationer, og året efter fulgte, hvad der svarede til 740
									rdl. for engelske 
									udgaver af Lykke-Peer plus eventyr; »det
									er gode Indtægter, og nu har jeg saa kort at leve« (Dagbøger 19.1.1871).Dagbøger og breve noterer private kommentarer til bogen. Allerede
									før udgivelsen havde Johanne Luise Heiberg glædet sig over at
									genfinde eventyrtonen, men fundet, at Richard Wagners musik
									bliver overvurderet i betragtning af, at den savner det lyriske
										(Dagbøger 8. og 10.8.); Henrik
									Ibsen, såmænd, finder det forelæste så poetisk (21.8.), og
									filosofiprofessoren Rasmus Nielsen siger, at bogen betyder en ny
									retning mellem eventyr og roman (26.8.). Så må Andersen affinde
									sig med et ord fra sin læge Theodor Collin (11.11.): »Alle
									overvælde mig med Tak for Bogen, Nogen synes bedst om den første
									Halvdel, andre om den sidste. Theodor sagde hvor de lyve
									allesammen, jeg gider ikke læse det Skidt!« Nogle måneder senere
									sagde den gamle Carsten Hauch i anledning af samme bog, »at jeg
									var et forunderligt genialt Barn og jeg vilde altid blive et
									Barn og det ind i Gudsrige« (Dagbøger
									16.4.1871). De to digtere havde boet en kort tid under samme
									tag.Længere rakte naturligvis anmeldelserne15,
									der jævnt hen nævnes i Dagbøgerne; og der var mange, for trods
									en hel del nye og genoptrykte bøger i 1860erne havde Andersen
									ikke udsendt noget større prosaværk siden rejsebogen / Spanien fra 1863. Man blader sig frem
									til dem gennem aviser med den fransk-tyske krig på forsiderne.Enstemmige var vurderingerne selvfølgelig og heldigvis ikke. På
									den ene fløj står venligt begejstrede referater af den stadig
									ungdommelige digters levende fremstilling - Dagens Nyheder og For
										Romantik og Historie - førstnævnte dog ikke
									uden det spørgsmål, om lykke gennem kamp som Skules i Henrik
									Ibsens Kongsemnerne eller lykke som her
									i bogen er den rette - læserens individualitet må
									afgøre det - javel, men det er nu et barsk modstykke
									at pege på. På den anden fløj står den allerførste anmeldelse af
									Fr. Winkel-Horn i Fædrelandet, som
									synes, at Peers død snarere er en ulykke end udfoldelse af en
									poetisk værdi, og at personligheden taber sig i det
									ubestemmelige; eventyrets fortællemåde bruges udover sit område,
									men den store digter genkender vi i elverpigevisionen. Andersen
									skrev selvfølgelig surt i dagbogen næste dag, med konklusionen
									»Skidt med det Hele!« 
									Beslægtet hermed er Hejmdal med to fulde
									spalters moraliseren, der taler om sjælekamp og karakter, om
									»Viljens Styrke, som skaber Manden (og Kvinden med)«, og som
									iøvrigt sammenfattes præcist i Andersens dagbog samme dag: »I
									»Heimdal« staaer at man smiler og bliver rørt ved Lykke Peer,
									men der er ingen Staal i ham, han gjør blød og vor Tid bruger
									[dvs. behøver] ikke det Bløde, men det Haarde, man lægger Bogen
									bort og siger hvad kommer den os ved. - Aladdin af
									Øehlenschlæger kom i rette Tid og i Skjønheds Fylde. Jeg blev
									ikke nedstemt ved denne Kritik, men haard i Sindet. Vejret
									smukt;« etc.Dags-Telegrafen skriver godt en halv
									spalte, peger ligesom flere andre på de morsomme, men
									forstyrrende episoder, og konkluderer, at Peer må dø, netop
									fordi han er Lykke-Peer. »Thi hvem tvivler om, at Kampen
									allerede den følgende Dag ville være kommen?« og nogen karakter
									eller personlighed har forfatteren jo ikke givet ham; men bogen
									er en stemningsfuld fortælling, velkommen »i denne paa virkelige
									Digterværker golde Tid«.Berlingske Tidende er positiv, peger på
									tidligere behandlinger af temaet og fremhæver bogens første del
									og feberfantasierne. Folkets Avis vender
									atter grundspørgsmålet, om det ikke er lykkeligere at sætte
									personligheden ind på kampen. Jo ældre vi bliver, des mere ser
									vi lykken i at sætte frø. Jo yngre, des mere betyder livets
									blomst, selvom den forsvinder som en sæbeboble, mens alle siger
									Aa - ! Dog, H.C. Andersen er vor yngste digter, mens
									alle kritikerne er til års. Lignende forbehold tager Illustreret Tidende i en velvillig
									omtale, og her peges på, at »Lykkens Yndling« i Carl Bernhards
									roman af dette navn »vinder Kjerlighed, der er evig; men Lykke
									Peer vinder kun Berømmelse, der er forgængelig« -
									omtrent hvad Dagbladet bemærker: at
									bogen følger Peer fra vuggen til det, »som nu engang for ham er
									Lykkens Tinde«. Anmeldelsen anerkender iøvrigt både stil og
									persontegning efter indledningsvis at have skilt sig af med et
									par forbehold om, at man må føje sig efter digteren, der gør som
									han vil og ønsker at behage. Men færre og færre møder ham uden
									forståelse, »umusikalsk«.VI. TekstforholdForud for kladde og trykmanuskript til bogen ligger et udkast i
									Bakkehussamlingen på Frederiksberg Kommunebiblioteker (Kgl.
									Bibl. Ms. phot. 115,2°). Samlingen er et halvt hundrede blade af
									meget forskelligt indhold og deriblandt et firsidet ark, der s.
									45 begynder med et forstadium til »Det Utroligste« (Ev. V 148) og s. 46-48 med ordene
									»Kjender du ikke Historien om Lykke-Peer, den er nok værd at
									kjende, den er saa fornoielig« osv. om solvskillingen, om
									familiemedlemmerne og om grossererens rigdom.I den Collinske Samling på Det Kgl. Bibl. er bogens kladde og
									renskrift MS nr. 27 og 28,4°. Kladden er blade i stilebogsformat
									med brunt omslag, med påklæbet titel og forfatternavn, uden
									kapitelnumre og ofte uden ny linie, selv på et sted som
									overgangen til kap. V. Verscitaterne findes ikke. Kladden
									slutter med ordene »(takket være Gud 19 Juli 1870)«.Trykmanuskriptet har denne påskrift: »Den 29 Juni (1870) begyndte
									jeg paa Holsteinborg denne Historie og sluttede samme den 19
									Juli ude hos Henriques paa Petershøi ved Klampenborg.
									Reenskrivning blev først endt 7de August.« Der findes mindre
									overklæbninger og små afvigelser, kapitelnummereringen er i
									uorden og nogle vers kilet ind, men det er værd at notere, at
									stikordene om, at Lohengrin »seirede og - forsvandt«
									(s. 76), fortsætter med ordene »Maaskee hans eget Livs Historie«
									- for som bekendt må Richard Wagners svaneridder
									forlade livet og ægteskabet i den almindelige menneskeverden,
									omend grunden hertil er vor sammenhæng uvedkommende.Bogen udkom officielt 11.11.1870, se s. 96, og indgik siden i Samlede Skrifter 1. udg. XXI, 1876, og
									2. udg. VI, 1877. Den er optrykt c. 15 gange i Danmark, dels i
									enkeltudgaver siden 1890, ofte i nummererede eller unummererede
									serier, dels som led i større udgaver. Nogle af disse har
									illustrationer: Axel Nygaard 1926, Gerda Ploug Sarp 1929, Herluf
									Jensenius 1945 som bind 16 af Flensteds eventyrudgave og Stefan
									Viggo Pedersen 1975 i bind 4 af Arnkrones. De sidstnævnte er
									benyttet i bind 5 af Tetsuro Suzukis japanske udgave af romaner
									og rejsebøger 1986-87. Bogen blev med det samme oversat til
									svensk, hollandsk og tysk (Gesammelte
									Werke 49, 1871) og i 20. århundrede til flere andre sprog
									med eller uden illustrationer, således til norsk af Gerd Morland
									Hagen med titlen Stjernelykken, 1953, i
									1975 til tjekkisk og i 1990erne til hollandsk og rumænsk.
									Undertiden er den skjult i eventyrudgaver som Jean Hersholts
									oversættelse fra 1940rne, The Complete
										Andersen med tegninger af Fritz Kredel. Veldokumenteret
									er vejen til den amerikanske udgave, der forberedtes længe før
									den danske udgivelse, gennem brevvekslingen mellem Andersen og
										 hans forlæggerven
									Horace Scudder, Kbh. 1948; denne og andre oversættelser omtales
									i dagbøgerne, se registerbd. XII s. 66 og 71.Gode danske udgaver findes ved Ingeborg Simesen for
									Dansklærerforeningen 1930 og Sten Rasmussen for Gyldendals
									Værkserie 1984 med en drøftelse af lykkens former udfra Herodots
									omtale af Solons samtale med kong Kroisos (kort omtalt s. 81)
									samt af myte/roman-problemet efter Johan de Mylius. Hovedudgaven
									er DSLs R&R V 1944 ved H.
									Topsøe-Jensen, sat efter Samlede
									Skrifter 1. udg. bd. 30. R&R anfører s. 157 kun tre indlysende korrektioner
									af fejl; den ene er en tegnfejlrettelse, i denne udgave
									suppleret med nogle fa flere; af egentlige rettelser er derefter
									kun: 57,15 Tonedigtningen, i orig. Tonedigtningerne, og 61,11 Billedet, i orig. Billeder. De to stavemåder af ordet Madam(e) tilsigter et mindre og et mere fint sprog,
									men er ikke brugt konsekvent.Denne udgave er sat efter 1944-udgaven og endeligt korrekturlæst
									efter originaludgaven.VII. LitteraturhenvisningerDe vigtigste indgange til H.C. Andersens værker og den enorme
									litteratur derom er de to bibliografier, hvortil der dog ikke
									henvises systematisk i det følgende:BFN: Birger Frank Nielsen: H.C. Andersen
										Bibliografi. Digterens danske Værker 1822-1875. 1942.
									1270 numre med henvisning til samtidige anmeldelser.AaJ I: Aage Jørgensen: H.C. Andersen-litteraturen 1875-1968. En
										bibliografi. Aarhus 1970. 2266 numre.AaJ II: Aage Jørgensen: H.C. Andersen-litteraturen 1969-1994. En
										bibliografi. Odense 1995. 1944 numre + tilføjelser til
									AaJ I. - 1995-1998 i Aiana
									1999.løvrigt bruges følgende forkortelser:Aiana: Anderseniana. Udg. af
									HCA-Samfundet i Odense, senere af HCAs Hus. [1. Rk.] I-VIII,
									1938-46; 2. Rk. I-VI, 1950-69, hvert bind normalt med 4 årgange;
									3. Rk. I-IV, 1970-86, ligeledes; derefter kun med årgangsnummer.
									- Årbogen indeholder udgaver og afhandlinger, fra 1961
									ofte litteraturoversigter. 1999 er personregister til alle
									årgange, værkregister er under forberedelse.BEC: H.C. Andersens Brevveksling med Edvard
										og Henriette Collin. Udg. af C. Behrend og H.
									Topsøe-Jensen. I-VI. DSL 1933-37. 825 breve.Dagbøger. H.C. Andersens Dagbøger
									1825-1875, I-X og registerbind XI-XII. Udg., under ledelse
									af Kåre Olsen og H. TopsøeJensen, af Tue Gad, Helga Vang
									Lauridsen og Kirsten Weber. DSL 1971-77. - I optrykket
									1995-96 indgår: H.C. Andersens Almanakker
										1833-1873. Udg. af Helga Vang Lauridsen og Kirsten
									Weber. DSL 1990. Se om disse udgaver DSLs Præsentationshæfte 9, 1980, resp. 20, 1991.Ev(entyr): H. C. Andersens Eventyr.
									Kritisk udgivet efter de originale Eventyrhæfter med Varianter
									ved Erik Dal. I-V. Kommentar ved Erik Dal, Erling Nielsen og
									Flemming Hovmann. VI-VII. DSL 1963-90. Om kommentaren se DSLs
										Præsentationshæfte 19, 1991.Levnedsbog: H. C. Andersens Levnedsbog.
									Paany udg. ved H. Topsøe-Jensen. Kbh. 1962. - Talen er
									om A.s første selvbiografi fra 1832- 34, hvortil manuskriptet
									først blev genopdaget og udgivet i 1926.MLE: H.C. Andersen: Mit Livs Eventyr. Revideret Tekstudgave ved H.
									Topsøe-Jensen. Med Noter af H.G. Olrik og Udgiveren. I-II 1951.
									- Omfatter udg. 1855 og fortsættelsen 1855-67, først
									trykt 1877.R&R: H.C. Andersen: Romaner og Rejseskildringer. I-VII. Udg.
									af DSL under Redaktion af H. Topsøe-Jensen. 1943-44. Til
									romanerne henvises dog i nærværende udg. med sidetal i Danske Klassikere, se listen bagi bogen.Vore udgaver af De to Baronesser og »At være eller ikke være« meddeler en
									del flere forkortelser, især til de store brevudgaver. For at
									bane vejen til disse massive værker har Niels Birger Wamberg
									redigeret udvalg, delt i kapitler efter emner: Deres broderligt hengivne -. Et
										udvalg af breve fra H. C. Andersen, 1975, og, med et
									berømt lille dagbogsnotat: »Jeg er mæt af
										Dage - iaften«. HCAs Dagbøger, 1986.Johan de Mylius har sammenstillet data kronologisk, men i læselig
									form, i H. C. Andersen, liv og værk. En
										tidstavle 1805-1875, 1993, og kendte og mindre kendte
									værker og uddrag i fire emnekredse med forbindende tekst: »Hr. Digter Andersen«. Liv, digtning,
										meninger, 2. udg. 1998.Som standardbiografi, oversat til mange sprog, må regnes Elias
									Bredsdorff: H.C. Andersen. Mennesket og
										digteren, 1979.NoterNoterne bygger på H. Topsøe-Jensens i DSLs udgave af Romaner og Rejseskildringer V, 1944, s.
									349-56 og indledning s. XXVI-XXXV. De er på den ene side
									formuleret lidt knappere: med færre citater og med ajourførte
									litteraturhenvisninger; på den anden side bredere: med ord og
									begreber, som Topsøe-Jensen kunne regne for almenkendte.7N. W. Gade: Niels W. Gade (1817-90) var
									A.s ven, men har komponeret meget lidt til tekst af A.: et par
									sange og musik til Agnete og Havmanden,
									1833, komp. 1843.9Fjerding: fjerdedel, fx 1/4 tønde, her:
									stor spand. - honnet: pæn,
									redelig.10Skudsmaalsbogen: i tiden 1832-1921 en
									autoriseret bog, hvori man indførte tjenestefolks data og indtil
									1867 deres optræden, sæder etc. - skjønne: fatte.11Begreber: forestillinger, viden.
									- Krigens tunge Aar:
									Treårskrigen 1848-50. -
									galant(e): høflig.12snapse(t): drikke snaps. - Skralle: skralde, som signal for
									skraldemandens ankomst; der tænkes muligvis på Hans Drud,
									skraldemand og lejlighedsvis Harlekin i Odense, måske i slægt
									med A.s mor (se Levnedsbog, register).13Gadedrenge (...) rodede: situationen
									ligner umiddelbart »Den standhaftige Tinsoldat«, men vigtigere
									er ligheden med scenen i Oehlenschlägers Aladdin, l. akt, hvor det er ham, der far pomeransen i
									sin turban, skønt de andre drenge holder på ham. Den bygger i
									øvrigt på M.A. Goldschmidts anmeldelse af De
										to Baronesser, optrykt i DK-udg. s. 258ff. - sid:
									lavtliggende og sumpet.15tohundrede Rigsdaler: sml. n.t.s. 101.
									- Maskinkarl: som hr.
									Sivertsen, der hjælper den komediegale »Moster« (Ev. IV 254-58). Det flg. rummer minder
									fra A.s egen teatertid 1820-21 på danseskolen (1821-22 på
									syngeskolen), fx s. 19 om at holde sig ved en stang (MLE I 65) og om ubehageligheder fra
									korist Brandt (»en ond Dreng«, s. 20). A. fik desuden
									privatundervisning af skuespilleren Ferdinand Lindgreen.
									- Samson: denne og flere
									senere ballettitler er  fingerede. Da den israelitiske kæmpe S. var blevet fanget af
									filistrene, stak de hans øjne ud; Dom. 16,21.16Pulpitur(er): galleri (i kirke).19der groer Chikanen!: jomfru Frandsen er
									en gentagelse af Trine Hansen i De to
										Baronesser, samme motiv i »Portnøglen« (Ev. V 202).20ikke alle saa gode som de burde være:
									»bevinget ord« efter Nic. Edinger Balle: Lærebog i den evangelisk-christelige Religion, 1791,
									3. kap., der begynder: »Erfaring viser, at Menneskene ere ikke
									saa gode, som de burde være.« - »Vampyren«: bagved ligger flg.: Balletten Armida af Carl Dahlén (1770-1851) med
									musik af Claus Schall (1757-1835) opførtes 1. gang 17.4.1821. I
									programmet tryktes for første gang navnene H.C. Andersen og
									Hanne Petcher (Pätges), den senere Johanne Luise Heiberg; de
									havde småroller som hhv. trold og amorin (MLE I 67). En vampyr er en blodsugende kvindelig
									genganger.22»Robert«: G. Meyerbeer (1791-1864): Robert le Diable, da. Robert af Normandiet, 1831, l. opførelse i Kbh. 1833;
									»Naade for mig« er cavatinen i 4. akt.23Hele Selskabet klappede i Hænderne: A.
									fik i disse år tilnavnet »der kleine Declamator« pga. optrin som
									dette, se MLE I 71. - synge for Døre: som fattige gårdsangere;
									i ældre tid især om latinskoleelever (peblinge), der ernærede
									sig ved at synge uden for borgerhusene.24jubilerede: jublede.25Sange uden Ord: jf. de meget udbredte
									klaverstykker »Lieder ohne Worte« af Felix Mendelssohn-Bartholdy
									(1809-47). - Stambog: album,
									hvori man fik skrevet eller indklæbet hilsener, tegninger etc.
									fra venner og bekendte. A. havde ét stort og flere mindre album,
									udg. i facsimile + to tekstbind af Kåre Olsen, Helga Vang
									Lauridsen og Kirsten Weber, Kbh. 1980, med titlen Album I-V. - Vartpenge:
									ventepenge, især i en periode imellem ansættelse og
									pensionering. - stod til
									Paaske: blev konfirmeret til påske. - til Herrens Bord: til alters (dengang
									ikke før konfirmationen). - tredive
										Mile: se n.t.s. 46.26Hovmarken: herregårdsmark med
									hoveriarbejde. - en Enkemadame i
										Sort: samme model som til Madam Jensen i »At være eller ikke være«, se slutningen
									af dennes l. del kap. 6. Modellen var A.s værtinde i Nyhavn
									1834-38, skipperenken Karen Sofie Larsen. - Sommerfugl (...) Letsindigheden:
									ukorrekt, men symbol på menneskets sjæl, den gr. mytologis
									Psyche.28Hr. Gabriel: skildringen af rektor
									Gabriels hus bygger på A.s ophold hos rektor Simon Meisling i
									Slagelse, senere Helsingør, okt. 1825-april 1827. Den radmagre
									Gabriel er dog i det ydre helt forskellig fra  Meislings lille tætte
									skikkelse. Skildringen erindrer også om hans kone og det rodede
									og urenlige hjem, se fx Levnedsbog 3.
									afsnit kap. 4 om den tilsømmede dør og smst. s. 145 om, at fruen
									kujoneredes af pigerne, som vidste for meget om hende, jf. s. 29
									og 30. Det bør ikke være glemt, at Meisling var en betydelig
									klassisk filolog og oversætter. - Primus: lat. »den første«; her ironisk »duks«.
									- Studerendes: -
									s-formen er udtryk for jævnt sprog. - Cæsar: som udtryk for faderens klassiske
									interesser.29lille Stue med Vindue til Haven: som i
									A.s allerførste logi i Slagelse, MLE I
									79. - Schillers »Røverne«:
									1781; opført i Slagelse 1825 af et teaterselskab, med skurkens
									replik: »Träume kommen ja aus dem Bauch, und Traume bedeuten
									nichts«; om gæstespillets forløb se Levnedsbog s. 115 m. noter.30de af Solen stærkt brændte Ruder: når
									ruderne anløbes af vinterens fugt, sker der et udtræk af soda,
									som hærdes af sommersolen og varigt gør ruderne mindre klare
									(venligt oplyst af glarmester Per Hebsgaard). - Hr. Gabriel (...) rakte Tungen ud: efter
									et gi. notat blandt forarbejderne til »At
										være ...«. - Punktum fynalis: punctum finale,
									definitiv afslutning. - Gangdøren: hos Meislings lukkedes den allerede kl. 6, og
									M. ville sove fra kl. 9. -
									fatigere: fatiguere, trætte.32Frokosten: morgenmaden. - et dyrt Sprog: atter en erindret detalje
									helt fra den første tid i Kbh., hvor en dame omtalte latin som
									et kostbart sprog (at fa timer i), se Levnedsbog s. 80. - compromittere mig: der menes: comportere mig, opføre
									mig. - Meget godt: den solide
									middelkarakter mg, omtrent nutidens 8; kunne forsynes med x og ?
									eller + og ÷; senere omtales Maadeligt, mdl, en dumpekarakter
									under bestågrænsen g(odt).33fugtle: prygle med sablens flade klinge.
									- Haandtager: slag i den flade
									hånd med den tykke ende af riset e.l. - Romeo: i Shakespeares tragedie Romeo og Julie (1594-95). -
										Regisseur: teaterfunktionær, der
									sørger for orden i kulisser, kostumer etc.34Genier: ental genius, egl. mytologiens
									og kunstens vingede småbørn.35Flick og Flock: titel på en ballet, A.
									havde set i Wien 1869, af Paul Taglioni (1808-84) til musik af
									P.L. Hertel. - Potpourrikrukke(r): åben krukke med velduftende indhold af
									rosenblade og lavendler.37Themistokles: athensk feltherre og
									statsmand, d. 459 f.Kr. - Sangerkampen paa Wartburg: en minnesanger-væddestrid
									hos landgrev Hermann af Thüringen 1207; den udgør hovedindholdet
									af 2. akt af Richard Wagners opera Tannhäuser. - de gamle græske Poeters
									Veddestrid: ved fester til gudernes ære kappedes de
									oldgræske lyrikere om priser  for poesi og musik. - Sophokles (...) brast af Glæde hans
									Hjerte: (496-406 f.Kr.) if. den gr. historiker Diodoros fra
									Sicilien. 38gaaer reject: bliver rejiceret, dumper
									(her: til artium, studentereksamen). - Conjugationer: der menes: konneksioner,
									gode forbindelser. - Heroldikken: der menes: heraldikken, læren om »våbener«,
									dvs. kende- og ejermærker.39glaukopis: med funklende gråblå øjne.
									- den koøiede: med store
									hvælvede øjne som gudinden Hera i Homers Iliaden, romernes Juno. - Borddandsen: den første dans efter bordet.40mageløs: enestående (imødekommende).
									- negligent: skødesløst.41Fleskebrød: et stykke rugbrød med flæsk
									som pålæg. - Truchiner:
									trikiner.44Hørkræmmer (ens): handlede oprindelig
									med hør, men nu med fisk, lertøj m.m. - dump: dumpede, faldt.45Spølkumme: eller spølkum, stor flad kop
									med eller uden hank.46ikke seet i to lange Aar (...) tredive
									Mile: jf. s. 25, et udtryk for den beskedne privatøkonomi.
									Afstanden, c. 225 km, rækker ud over afstanden
									København-Middelfart; til denne by kom der først jernbane fra
									Nyborg 1865.47Ingen veed ...: frit citat af et
									nationalt digt af A. fra 1863, »Fortrøstning«: »Ei Nogen veed,
									hvad imorgen skeer«, se MLE II 275.
									- Ridder Oluf: den kendte
									folkevise »Elveskud«, nr. 47 i hovedudgaven Danmarks gamle Folkeviser II, se registerbind XII
									1976; A. Bournonvilles ballet Et
									Folkesagn fra 1854 har elverpigedans i 1. akts finale.48Vampyr(dands): se n.t.s. 20. -
										huul i Ryggen: det var elverpiger.49Vorherre! Vorherre! har Du forladt mig?:
									Jesu råb på korset, Matt. 27,46.51Dronning Dagmar: folkevisen (Danmarks gamle Folkeviser nr.135) lader
									det være hendes eneste synd at have pyntet sig »ømsindet« om
									søndagen. - lamenteret:
									klaget. - Lucretia: den dydige
									romerske kvinde L.; hun begik selvmord efter at være blevet
									voldtaget af kongesønnen Sextus Tarquinius (hvad Mad. Gabriel
									kalder »Maleuren«, ulykken, fr. malheur); sagnet er ofte
									udnyttet kunstnerisk. Kilde: Livius: Roms
										ældre historie, overs. af Adam Afzelius, 1954, I s.
									77-80.52Citat af Goethe: romanen Die Wahlverwandtschaften, 2. del, 5.
									kap. - (uden) sans adieu:
									(uden) uden farvel (for stedse). - Vale: lat. Farvel.53Majestætens Haandbibliothek: Det kgl.
									Håndbibliotek (nu på Amalienborg), stiftet 1747, til forskel fra
									Det (til 1906: store) kgl. Bibliotek; se Klaus Kjølsen: Hendes Majestæt Dronningens Håndbibliotek
										1746-1996, 1997. - Castellan: borgfoged, slotsforvalter. - Carl Maria [von] Weber: 1786-1826, betydningsfuld især som
									operakomponist.54Mozart: Wolfgang Amadeus M., 1756-91,
									østrigsk komponist. - »Joseph«:
										Joseph og hans Brødre i Ægypten, af E.N. Méhul
									(1763-1817), 1807, 1. gang her 1816; »Min fjortende Vaar« er
									Josefs romance om, hvorledes brødrene solgte ham som træl.55Legems-Bræk: medfødt eller erhvervet
									legemsskade. - Circes Ø: en af
									de fiktive ballettitler; Kirke var en troldkvinde, der omskabte
									Odysseus' mænd til svin.57Beethovens »Symphonie pastorale«: Ludwig
									van B. (1770-1827): 6. symfoni, F-dur, opus 68: i »Scene ved
									Bækken«, andante-satsen, efterligner tre blæsere de tre fugles
									sang. - Haydn: Joseph H.
									(1732-1809), Mozart og Beethoven er wienerklassicismens tre
									hovednavne.58Mimers Brønd: visdomsbrønden i nordisk
									mytologi, passet af jætten og troldmanden Mime(r). -
										Vandrer-Qvad: Franz Schuberts
									(1797-1828) sangcyklus Die schöne
									Müllerin (opus 25) med tekst af Wilh. Muller (1794-1827);
									den første sang hedder »Das Wandern«.59Talmud: Talmud er en samling mundtlige
									traditioner og en fortolkning af Moseloven. A.s kilde er Ernst
									Deutschs anonyme Talmud. Efter den engelske
										Originals 4. Udgave, oversat af M.A. Goldschmidt 1868;
									s. 80-87 behandler morallæren i Talmud.
									I amerikansk privateje findes et lille håndskrift, hvori A. har
									optegnet danske ordsprog fra trykte kilder og tilsidst de
									jødiske ordsprog fra nævnte kilde, også benyttet på tre af de
									fire her anvendte blade af en vifte (i samme privateje); se
									Jørgen Skjerk (udg.): H.C. Andersen.
										Eventyrdigterens »Tryllefløjten«-udkast..., 1997, s.
									53f.; se videre Erik Dal: »Jødiske elementer i H.C. Andersens
									digtning« i kongresberetningen Andersen og
										Verden, Odense 1993, s. 444-52, og Bruce Kirmmse: »Hans
									Christian og jødepigen. En historisk undersøgelse af noget
									'underligt'«, i Rambam. Tidsskrift f or
										jødisk kultur og forskning, 31, Kbh. 1992, s. 59-66.
									- Salomons Ordsprog: en af Gl.
									Testamentes visdomsbøger.61Sic transit gloria i Maanen: Sic transit
									gloria mundi, Således forgår verdens herlighed; ordene brugtes
									fra c. 1400, når en ny pave blev båret frem til Peterskirkens
									alter. - Guttenberg (...)
									Ossian: A. sætter opfinderne først: Johann Gutenberg (ty.,
									bogtrykkunsten c. 1450) og Benjamin Franklin (amer.,
									lynaflederen, i øvrigt politiker, 18. årh.); så følger
									forfatterne: Shakespeare (eng., c. 1600), Cervantes (sp., c.
									1600), Moliére (fr., 18. årh.), Homer (gr., c. 800 f.Kr.) og
									Ossian (keltisk, 3. årh., angivet som forfatter til digte udg.
									af James Macpherson i 1760erne). Man kunne have ventet et par
									komponister!62Ildebrand i gamle Huse: ordsprog om
									kærlighed opstået hos ældre  mennesker, for så vidt altså modstykke
									til det foregående. - Fugl
									Phønix: kæmpefugl, der efter sagnet lod sig brænde op i sin
									rede med mellemrum for så at genopstå forynget. - Morian (...) Kassemangel (...) Skov:
									svarer til notat om en oplevelse c. 1861, se R&R V s. 353f.; morian betyder neger (egl.
									maurer som eng. moor).63»den hvide Dame«: syngestykke af Eugéne
									Scribe (1791-1871) med musik af Fr. A. Boïeldieu (1775-1834),
									1825, her 1826. - Walter
									Scott(s): 1771-1832; romanen er Guy
										Mannering, 1825; Scotts store betydning for A. far
									udtryk gennem hele forfatterskabet.64hun græd og hulkede: A. omtaler i MLE I 104 en lignende reaktion, da hans
									første stykke, vaudevillen Kjærlighed paa
										Nicolai Taarn, havde succes 25.4.1829, og han styrtede
									hulkende hjem til Collins. -
										Annaler: årbøger, historie.67stadige Tanke: Det upåfaldende ordpar er
									et gængs udtryk fra Oehlenschlägers Landet
										fundet og forsvundet, så sent som 1846, ofte brugt af
									A., fx ndf. s. 85 og i »Iisjomfruen« (Ev. IV 135, De to Baronesser s.
									156 i DK og »At være ...« s. 125 i DK).68han lyse for min Fod og min Forstand:
									Salme 119,105. - en
									Commission:: et hverv med at overbringe et eller andet.
									- Sunt pueri...:
									middelalderligt skolerim bygget over 1. Kor. 13,11.69Alt farer hen: fra 1868, trykt lidt
									afvigende 1869, jf. s. 81 (BFN 980).70Thomas' Opera: Ambroise Thomas
									(1811-96): Hamlet, efter Shakespeares
									skuespil, 1868, opført her 1881; A. havde hørt operaen i Paris
									18.2.1870 med den svenske sopran Christina Nilsson (1743-1821)
									som H.s elskede Ophelia; i hendes vanvidsscene er indlagt den
									svenske folkevise Neckens Polska (også brugt af J.L. Heiberg i
										Elverhøi: Dybt i Havet). Hamlet er i
									øvrigt et barytonparti, skønt Peer er tenor, jf. s. 71.
									- Ophelias Død: som nævnt i
									noten: Edv. Lembckes oversættelse, 4. akt, 7. scene. Lembcke
									(1815-97) oversatte Shakespeares Dramatiske
										Værker 1868-73; oversættelsen har haft stor udbredelse.
									- Purpurblomster: både
									Dødningfingre og det «ublu« navn Præstepik knyttes til skælrod,
									der ganske vist ikke er en purpurblomst; sidstnævnte ord også
									til dunhammer. - avindsyge:
									misundelige.71Boler: ulovlig elsker. - Faust: den særdeles populære opera af
									Charles Gounod (1818-93), 1859, her 1864. - Toner«: anførselstegnet er tilføjet her
									som i Samlede Skrifter, 2. udg., findes
									ikke i orig. eller i R&R. -
										Canevas: åbent vævet bomuldsstof beregnet til at
									brodere på.73Kammerjunker (...) Kammerherre: to
									hofcharger, i nyere tid sjældent med hoftjeneste, og førstnævnte
									benyttes ikke mere.74End ligger Jorden i Sneens Svøb: skrevet
									i Paris 20.2.1870 og sendt til  J.P.E. Hartmann, da denne bad om et
									digt at komponere (se J.P.E. Hartmann og hans
										kreds. En musikerfamilies breve 1780-1900, I-III. Udg.
									af Inger Sørensen (1999); under udgivelse er bd. IV). Resultatet
									blev den karakterfulde »Foraarssang for blandet Kor og
									Orkester«, opus 70, uropført 1871; se DagbøgerXII 46 under Foraarssang. Hartmann, som i
									øvrigt var N.W. Gades svigerfar, var nøjagtig jævnaldrende med
									A. (1805-1900) og har komponeret flere ting af ham. -
										rider Sommer i By: den skik, at
									landsbyens unge mænd i maj hentede nyt løv som indledning til
									byens majfest (ODS XX 1440).75Generalbas: basstemme med becifring, der
									angiver harmonierne, evt. om musikteori og harmonilære i
									almindelighed. - Fremtidsmusiken
										(...) Wagner: ordet Zukunftsmusik benyttedes især om
									Wagners musikdramaer. A. havde aflagt Richard Wagner (1813-83)
									et besøg i Zürich 24.8.1855 (Dagbøger IV
									s. 183). MLE II 190 refererer deres
									samtale om dansk musik: »Det var en uforglemmelig, lykkelig
									Time, som jeg ikke senere har gjennemlevet.« II 138 redegør A.
									for sin både beundrende og kritiske holdning til den nyskabende,
									men kontroversielle mester, hvis værker han hørte flittigt.
									Wagner skrev selv sine operatekster. - Recitativ(erne): en mere talenær end
									melodisk (del af) komposition, i Wagner-sammenhæng kaldet
									Sprechgesang. De klassiske operaarier har ofte ABA-form, dvs. at
									de består af to dele, hvoraf den første gentages, deraf Peers
									bemærkning om «Stillestaaen ved idelig tilbagevendende
									Melodier«; Wagner bruger ikke denne form, men A. rører med disse
									replikker ved en århundredgammel strid om forholdet mellem
									vigtigheden af en operas tekst og musik.76Don Juan: Mozarts opera Don Giovanni fra 1787, i Kbh. fra 1807,
									om den i musik og digtning ofte behandlede spanske ridder og
									forfører. - Guldkalv:
									afgudsbillede. - Lohengrin:
									Wagners opera fra 1850 havde A. hørt i Weimar 1852, ved den da.
									førsteopførelse 30.4.1870 og de fleste senere gange; »den tog
									sig storartet ud og gjorte Lykke« (Dagbøger 1870). Efter den 2. opførelse refererer A. en
									samtale derom med skuespilleren Ludvig Phister (l807-96)(se MLE II 190 og personreg., Dagbøger VIII 362-64 og Topsøe-Jensens
									noter R&R V 303). -
										Gral(s): i keltiske Arthur-sagn det
									bæger, hvori Jesus havde indstiftet Nadveren, og som ridderne
									skulle finde; ved slutningen af operaen kommer Lohengrin med
									gralen, men må derefter drage bort. - Erkjendelse: forståelse.77et charakteristisk Billede: Carl Bloch
									(1834-90): To Munke, Rom 1861, udstillet
									1862. - Campagnen: sletten
									omkring Rom, målet for talløse udflugter.78Beduinhætte: regnslag med hætte.
									- Calla(er): kala, stor
									stueplante med spidst hvidt bæger.79at kjende dem: i orig., Samlede Skrifter og R&R: Dem.80Inclinations Parti: frieri pga.
									kærlighed, ikke af beregning. - Skjønheds-Linien: linje i en tegning, i et
									menneskelegeme o.lign., som tilfredsstiller skønhedens ideale
									krav. - Hverdagslivets matte
									Fisk: fra Chr. Winthers fortællende digt »Ringens
									Indskrift« (1835), hvor det siges, at man skal søge ud i
									naturen, hvis hverdagen er for træls.81har (...) Solon sagt: vismandens ord til
									kong Kroisos af Lydien, der viste ham sine rigdomme (Arrian
									7,16); også i »Lykkens Kalosker«, Ev. I
									238 og II 203; se videre Sten Rasmussens udgave af Lykke-Peer s. 111f. - den sceniske Konstners Værk er
									forsvindende: (dvs. forsvinder), tema for prologen til
									Schillers trilogi Wallenstein med
									pointen: Dem Mimen flicht die Nachwelt keine Kränze,
									efterverdenen fletter ikke kranse for skuespilleren (som for
									digteren, komponisten etc.). - Erkjendelse: anerkendelse, forståelse.83Skrald: gilde. - Promemoria: bønskrift. - Tyrannen i Padua: atter en fingeret
									titel. - coquet: koket.84(Nær Byen, tæt op til) den kongelige
									Park: muligvis Frederiksberg Have. - Battements: det ene bens hurtige
									bevægelse mod det andet, medens legemet svæver i luften.
									- to Sjæle og een Tanke: citat
									af Fr. Halm (1806-71): Ørkenens Søn,
									1842, her 1843 i Carl Borgaards oversættelse: »To Sjæle og een
									Tanke,/ To Hjerter og eet Slag.«86Operaen: Aladdin: en sådan forelå først
									1888, af C.F.E. Horneman (1840-1906).88Ouverturen: åbenbart en såkaldt
									programouverture, der gennemspiller alle værkets hovedtemaer i
									rækkefølge. - si l'oiseau
									j'étais: »Hvis jeg var en fugl«, yndet klaveretude af Adolf
									Henselt (1814-89).89Armida: opera fra 1777 af Christoph
									Willibald Gluck (1714-87). - Tryllefløjten: Mozarts opera fra 1791.90Sophokles: se n.t.s. 37. - Thorvaldsen i Teatret: Bertel
									Thorvaldsen døde 24.3.1844 af hjerteslag under ouverturen til
									førsteopførelsen af Fr. Halms tragedie Griseldis og blev båret ud under l. sats af Ferd.
									Ries' symfoni nr. 6, D-dur, opus 146 (ikke Beethoven).
									Dødsfaldet gjorde dybt indtryk overalt og ikke mindst på A., der
									s. m. Oehlenschläger og Thorvaldsen havde spist middag hos baron
									Hendrik Stampe (1794-1876), men ikke gik med i teatret, hvor de
									havde faste pladser ved siden af hinanden. - Beethowen: der er en vis tradition for
									at lade denne stavefejl blive stående!Efterskrift951) Topsøe-Jensens indledning, R&R
									V s. XXIX.962) BEC IV 160, jf. breve til grevinde
									Mimi Holstein i Aiana [l. rk.] V 1938
									213 og 219.3) Bogfortegnelsen 11.1. angiver kun prisen l rdl. 12 sk.974) R&R V s. 353f., en optegnelse
									vistnok fra c. 1861.985) Se note 11.6) Om emnet se henv. i n.t.s. 59.997) Bo Grønbech: H. C. Andersen, 1971, s.
									149f.8) 26.7.1845, BEC II 29.1009) »Kunstnerens anfægtelser«, Aiana 2 VI
									1968, især s. 229ff.; se også efterskriften til Sten Rasmussens
									udgave s. 113 med citat af Thorkild Bjørnvig om motivet de unge
									døde.10) A.s fem tidligere romaner fylder i denne serie fra 228 til
									296 sider, Lykke-Peer 90 inkl. mange
									halve sider; »Iisjomfruen« fylder 30 noget større sider og er en
									halv gang længere end de to næstlængste eventyr. Med Henning
									Kehlers ord i den ene af to væsentlige kronikker i Berlingske Aftenavis 10.-l 1.3.1941:
									»den korteste og som Kunstværk betragtet langt den
									betydeligste.«11) Johan de Mylius: Myte og roman, især
									s. 215, se også samme i Aiana 3 I 1970
									47-59 om »lykkedrøm og kunstnerkald« og 3 II 1974 44-49 om
									Aladdin-motivet.10112) Synsvinkler 5, Center for nordiske
									Studier, Århus 1997, s. 13-36.13) Lykke-Per motivet i dansk litteratur. Fra
										H.C. Andersen til Thorkild Hansen. Danmarks
									Biblioteksskole 1990/91.14) Dagbøger 14.10. og 8.12.70 samt
									19.1.71 nævner udbetalingen af 200+200+600 rdl. samt de 1200
									rdl. for eventyrene i 1871. Også bogtrykkerregningen var på 1000
									rdl. Tallene stammer fra en liste fra Reitzels Forlag med
									sådanne data for bl.a. alle A.s bøger 1853-72 (Ny kgl. Samling
									2937, 4°, nr. 4). Bogens oplagstal er det højeste i listen,
									bortset fra visse eventyrhæfter. Se om sådanne emner Ev. VI 54ff.10215) Dagens Nyheder 9.12., red. Robert
									Watt og Edgar Collin, to yngre venner af A.; For Romantik og Historie V 1871 672-74, red. H.P.
									Holst, noget så sjældent som et tidsskrift i lommeformat; Fædrelandet 26.11., red. Carl Ploug; Hejmdal 3.12., red. og antagelig forf.
									C. Rosenberg; Illustreret Tidende 4.12.;
										Dags-Telegrafen, Tillæg til 8.12.,
									red. C.V. Rimestad, anm. sign. h.; Berlingske
										Tidende 15.12, red. etatsråd Fr. Knudsen; Folkets Avis 21.12., red. Erik Bøgh; Dagbladet 23.12.IndholdLykke-Peer7EfterskriftI. Hvad skrev H.C. Andersen foruden eventyr?93II. Bogens tilblivelse95III. Tid, sted og personer96IV. Hvad er det for en bog?100V. Modtagelsen101VI. Tekstforhold104VII. Litteraturhenvisninger105Noter 107Noter til Efterskrift115