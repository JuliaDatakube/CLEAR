FRA TILHØRERPLADSEN (1878)LIEBE OG KRABBEMedlemmerne af vor Rigsdag sidde i tarvelige Omgivelser, de
								omstraales hverken af Guld eller Sølv, af Marmor eller Mosaik, ingen
								Billedstøtter skue ned paa dem, ingen historiske eller symbolske
								eller meningsløse Malerier oplive Loft og Vægge, kort sagt, de sidde
								i en beskeden Tarvelighed, som ikke plejer at udmærke lovgivende
								Forsamlinger, men som herhjemme stemmer ganske godt med Personalets
								beskedne Karakter. De sidde imidlertid i ethvert Fald ganske
								hyggelig.I store Staters Repræsentationer kan det knibe med Plads, ganske
								simpel Siddeplads til de enkelte Medlemmer, eller Medlemmerne kunne
								nok faa Plads, men heller ikke mere.Hos os har hver Mand sin efter en højst respektabel Maves Dimensioner
								afmaalte Plads ved et Bord, der er forsynet med praktiske Gjemmer;
								Enhver har god Plads til Papirer og til de Rigsdagssager, han aldrig
								læser, og Enhver har sin magelige Stol, sin Brevpresser, sin
								Papirkniv, sit Skrivetøj, kort sagt, der er noget Velarrangeret,
								Mageligt, Behageligt, Hyggeligt, om en skyldfri Familiekreds
								Mindende over det Hele.De to Formandssæder hæve sig da ogsaa ganske prunkløst over det
								almindelige Niveau. Hverken Guld og Purpur eller Konstruktioner af
								Marmor, store som et lille Landsted, men en yderst tarvelig
								Konstruktion af grønt Multum og en klodset rød Stol, det er det
								Hele. Op paa disse beskedne Sæder sætte endvidere Dhrr. Liebe og Krabbe sig
								uden al Ceremoni, ingen Trommehvirvler dundre, naar de vandre til
								Salen,  ingen Æresvagter præsentere
								Gevær. Det er en frivillig Sag at løbe dem paa Armen i selve
								Korridoren, og de kunne komme ind med Hænderne i Lommen og sætte sig
								paa deres Stole, som om det var deres egne private Kontorstole; en
								lille Ringen med en Klokke, der klinger livagtig som en prisbillig
								Bordklokke fra en Isenkræmmer, det er hele det Ceremoniel, der
								antyder, at de to Formænd begynde at øve deres styrende Myndighed.Dhr. Liebe og Krabbe
								have i Virkeligheden fast Ansættelse, skjønt de ere Valg undergivne;
								i Landstinget vælges som bekjendt Formand for hele Samlingen, i
								Folketinget, der ikke er bange for at spilde sin Tid, helliges hver
								fjerde Uge en Dag til at gjenvælge de samme Mennesker til Formand,
								Viceformænd og Sekretærer. Til Trods for disse Valghandlinger kunne
								imidlertid de to Herrer Formænd foreløbig betragtes som
								uafsættelige. Enhver af dem har ogsaa Noget ved sig, der gjør ham
								til en korrekt Repræsentant for den Forsamling, hvis Spids han er
								bleven, ialfald det, at han er Flertallet i vedkommende Ting
								hengiven af Hjerte.Da Landstingets mangeaarige, dygtige, utrættelige og almindelig
								afholdte Formand, Etatsraad Mads Pagh Bruun,
								erklærede ikke længere at ville modtage Valg til Formandsposten,
								tænkte man som hans Efterfølger først paa Andræ. Han havde alle Betingelserne for at være Formand, han
								havde i sin Tid udfyldt denne Plads i Folketinget med stor Dygtighed
								og mindedes sikkert selv med Tilfredshed denne sin Virksomhed. Men
								ikke desmindre vilde han ikke overtage Forsædet i Landstinget for
								nogen Pris, et Afslag, som fra alle Sider blev omtrent i lige Grad
								dadlet og beklaget. Saa valgte man Højesteretsadvokat Liebe.Advokat Liebe er som offentlig Mand ingen af de Skikkelser, der, blot
								langt ude, ere i Familie med Granit, Erts, Marmor eller den Slags
								mindre traktable Materialier. Men er han ikke af dem, som paa nogen
								Maade kunde bruges til Grundpiller eller Hjørnestene, saa hører han
								dog til en Art af Mænd, som det altid er ret heldigt for et gammelt
								Samfund at have nogle af i de første Rækker, Mænd, som fuldt ud give
								det Reelles Kejsermagt Alt, hvad Kejserens er, som nære en bestemt
								og udpræget Kjærlighed til og Veneration for  Alt, hvad der har Autoritet, faktisk
								Indflydelse, social Prestige.Den Art af Mænd gjøre god Nytte som Kit og Kalk i alle Samfundets
								Lag, og det er til praktisk Nytte, at nogle af de mest begavede af
								dem ere i Nærheden af Roret.Og i Nærheden af Roret herhjemme er Advokat Liebe; han er det i flere
								Henseender, som den udmærkede Advokat ved vor højeste Domstol, som
								særdeles praktisk dygtig Forretningsmand og juridisk Sjælesørger for
								et større Klientel af the upper ten
								thousand, end vistnok nogen Anden har havt samlet herhjemme,
								men navnlig som Landstingets i det Hele vel lidte og respekterede
								Formand.Liebe er en født Taler. Allerede i hans tidlige Ungdom var dette
								anerkjendt, og i Studenterforeningens Debatter fejrede han sine
								første Triumfer. Det hed sig der, at Senioratet altid søgte at sikre
								sig Liebes Bistand paa Generalforsamlinger, fordi han besad den Evne
								at kunne tale godt i en ubegrænset Tid om et hvilketsomhelst Æmne.
								Som Advokat indtog han ogsaa baade som kundskabsrig og skarp Jurist
								og som god Taler hurtig en fremragende Plads; i Modsætning til sin
								mangeaarige Kollega og Rival Brock, der har
								Meget af den franske livfulde Deklamation, syntes Liebe at have taget sig slebne engelske Mønstre til
								Forbillede.Han staar endnu i fuld Kraft som Advokat, og hvis det er sandt, som
								det paastaas, at han dog har procederet for sidste Gang, saa er
								Grunden til denne hans Tilbagetræden til Advokatens mere magelige
								administrative og finansielle Forretninger med Opgivelse af de
								forensiske ikke den, at han har mistet sin Slagfærdighed i Skranken.
								Det er imidlertid ikke som Advokat i Ordets almindelige Betydning,
								at Liebe har spillet sin mere fremtrædende Rolle.Det er sjeldent, at en Mand vinder sin sociale Position i den Grad i
								en enkelt Bataille, som Liebe har gjort. Hans Glansperiode begynder
								som bekjendt med hans Andel i Defensionen af Ministeriet Ørsted; medens Etatsraad Salicath mødte som beskikket Forsvarer for Ørsted, Hansen
								og Bille, mødte Liebe for Tillisch, Sponneck, Bluhme og Scheel. Han
								skilte sig fortræffelig fra denne Sag. Var end selve
								Frifindelsesdommen nærmest bygget paa Salicaths  Argumentation, saa stod dog i den
								almindelige Mening Liebe som den, der egentlig havde slaaet
								Hovedslaget. Selvfølgelig havde han havt uvurderlig Bistand fra sine
								Klienter selv, men havde tillige uimodsigelig godtgjort, at han
								fuldstændig beherskede et stort, vanskeligt og indviklet Stof, at
								han besad en klar, vindende og ofte virkelig veltalende Form. Han
								havde tillige viist sig at være i Besiddelse af energisk Udholdenhed
								og Arbejdsdygtighed; efterat Kampen for Rigsrettens Skranke havde
								varet en Maaned, sluttede han Proceduren med et Foredrag, der optog
								en halv Dag, og som virkelig var et Mesterstykke af advokatmæssig
								Veltalenhed. Men foruden disse Egenskaber havde Liebe tillige lagt
								for Dagen ikke blot indirekte, men ogsaa direkte i udtrykkelige Ord,
								at han stod i et køligt og lidt kritisk Forhold til »Friheden«; det
								var tydeligt, at der kun kunde være Tale om en Konvenienstilbedelse
								af denne Gudinde, Noget, der yderligere bidrog til at vinde ham
								Hjerter i den Kreds, hvor man ønskede i enhver Henseende at kunne
								finde den unge Mand pletfri, som havde været med at redde Ørsted.Ligesom Liebe forstod at hævde og yderligere bestyrke den Stilling,
								han i andre Henseender havde vundet ved Rigsretssagen, saaledes
								holdt han sig ogsaa paa det ved den angivne politiske Standpunkt.Han blev en af de Konservatives Yndlinge uden at komme i
								nogetsomhelst uvenligt Forhold til de Liberale, tvertimod, han stod
								paa en meget god Fod baade med de ledende Mænd og med Partiet, ja
								kunde regnes til dettes højre Fløj. Som praktisk Politiker spillede
								han imidlertid ikke nogen fremtrædende Rolle.Paa det Omraade var det godt at mærke, at Liebe ikke er nogen genial
								eller blot udpræget original Natur. Hans Form som Taler var altid
								smuk - ofte lidt for salvelsesfuld, som det kunde have
								passet sig for en livlig, yngre Biskop - han var i
								Besiddelse af positivt Indhold, havde altid samlet sit Stof med
								Kyndighed og ordnet det med logisk Takt.Men han bragte ikke nye Synsmaader og Tanker ind i en Debat, anviste
								ikke nye Baner, tog aldrig Initiativer, men stillede sig ligeoverfor
								dem altid kritisk en garde med hævet  Lorgnet; han bragte kun nye
								Argumentationsrækker for eller imod det, der alt forelaa.Derfor kunde han kun komme til at optræde som Leder og Styrer paa et
								Omraade, hvor Ledelsen bestod i ikke at gaa, og hvor Modstand paa
								Forhaand var udelukket. Men til en saadan Stilling anbefaledes han
								paa den anden Side i en særlig Grad ved den mæglende, medierende,
								altid efter Ligevægt stræbende Holdning, han havde indtaget i Højres
								Rækker.Orden og Ro er Liebes Devise som Formand. Alt Stærkt, alt Bevæget,
								enhver lidt ualmindelig Ytring af Kraft synes at være hans Natur
								ligesaa meget imod, som han ynder det Afslebne og Afvejede, det
								Modererede og Tempererede, det tilbørlig Indrangerede og
								Etiketterede. Som costus morum i Debatten i
								Landstinget er han derfor ogsaa i høj Grad ømfindtlig for Alt, som
								røber Tilbøjelighed til at fjerne sig fra den regelrette, indhegnede
								Vej, og strax tilrede med en lille Bemærkning, Henstilling,
								Forklaring eller Reprimande. Han gjør et vist Indtryk af, at hans
								Ideal af en Forsamling at præsidere over vilde være en Majoritet af
								Kammerherrer, behagelig oplivet ved en affabel lille Opposition af
								vakre Kammerjunkere.Hvad der ubetinget maa paaskjønnes hos Liebe, er hans Dygtighed i at
								arrangere det ydre parlamentariske Apparat, som Formanden har at
								besørge; der kan i denne Verden ikke afstemmes efter en mere korrekt
								Opstilling af Themaerne end den, Liebe leverer, han følger skarpt og
								intelligent med i enhver Debat, hverken et Ord eller en Betoning
								undslipper ham, og han har en fin Fornemmelse af, hvad Gang og
								Retning en Diskussion vil tage, ligesom han ogsaa gjør Indtrykket af
								at have en lige vaagen Kritik ligeoverfor det, en Taler siger, men
								som han havde gjort bedst i ikke at sige, og det, han undlader at
								sige, men som Liebe finder, burde være sagt der og i den
								Forbindelse, det Spørgsmaal naturligvis aldeles upræjudiceret, om
								han ikke selv hellere vilde have valgt at tie helt stille i
								Vedkommendes Sted. Som Formand viser han endelig en Upartiskhed, der
								er saa fuldstændig, at hans Modstandere fra Venstre ikke engang
								antydningsvis have beskyldt ham for det Modsatte.Liebes betydelige Egenskaber ere af dem, der tage sig  særlig ud i Solskin og godt Vejr. Skulde
								det falde i hans Lod at staa i Spidsen for Landstinget i oprørte
								Tider og under stærke Bevægelser, er det vel et stort Spørgsmaal,
								ikke blot, om han vil befinde sig vel i en saadan Situation, men
								ogsaa, om han vil være den voxen. Men paa den anden Side ville
								Tingets forsigtige Elementer kunne have den fuldkomne Forvisning, at
								Formandens Anstrengelser fremfor Alt ville gaa ud paa at bidrage til
								at holde Skibet saa nær Havnen som muligt, og at han vil være meget
								flittig med Lodskud og Udkig baade Dag og Nat.I Modsætning til Advokat Liebes bøjelige, afslebne Figur træder det
								noget Stive, Kantede, men om en vis energisk Spænstighed Vidnende,
								som er over Hr. Krabbe, stærkere i Øjnene.Hr. Krabbe sidder paa Folketingets Formandsplads som en meget
								alvorsfuld lille Skikkelse. Der er noget Fugleagtigt over ham.
								Dersom vore naturhistoriske Kundskaber vare tilstrækkelig
								omfattende, vilde vi maaske være istand til at nævne en eller anden
								lille ilter, men ret brav og ikke himmelstræbende Slags Ørn, hvormed
								han kunde sammenlignes.Han sidder paa sin grønne Multumskvist og skuer ud over Folketinget
								med en Blanding af vagtsom Aarvaagenhed og utilfredsstillet
								Forbavselse, vendende sit Hoved saa til een Side, saa til en anden,
								ligesom Fuglene, naar de lytte; men medens Liebe sidder med en vis
								Nonchalance og hører Græsset gro i den Diskussion, han passer og
								vander, hører som bekjendt Krabbe til Trods for sin tilsyneladende
								Vagtsomhed ikke altid godt.Folketingets Formand er en Mand, der har sine gode Sider; det
								Forenede maa være meget glad ved at have en Mand, der dog er saa
								præsentabel som han til denne HæderspostSkal Partiet engang af en
								eller anden Grund finde ham en Efterfølger, bliver det ikke nogen
								let Sag, det maa gaa adskillige Grader ned, hvis det kommer dertil;
								men da dette jo i det Hele vil blive Udviklingens Gang, er der
								forresten ingen Grund til særlig at lamentere derover.Hr. Krabbe er ikke nogen ubestridelig Kapacitet. Hans Ærgjerrighed er
								sikkert større end hans Evner, og det vil i høj Grad komme til at
								afhænge af ydre Omstændigheder, om han vil kunne spille nogen
								virkelig Rolle eller ikke. Som Politiker gjorde han i den Tid, han
								optraadte mere offentlig og aktivt, Indtryk af at være, hvad han
								var, for Alvor, og at være bleven det gjennem en Udvikling, der var
								afsluttet. Dette er altid Noget, der gjør et fordelagtigt Indtryk,
								og det var det, der gav hans Optræden mest Vægt; thi han var hverken
								noget Særligt som Taler eller som Jurist. Som Taler var han tung,
								tør, ikke utilbøjelig til Vidtløftighed; nu og da kunde han gaa paa
								med en vis hidsig Force, men let og fornøjelig kunde han aldrig
								være. Det er ganske vist ikke Noget, man i Almindelighed har Lov til
								at forlange af Talere; naar vi særlig fremdrage det, er det, fordi
								Hr. Krabbe har viist sig i Besiddelse af virkelig Humor som Saxo Politicus i en lille Piece, der blev
								skreven under Trykket af Forhandlingerne i Itzehoe, og som i sin Tid
								gjorde megen Opsigt. Som Jurist var Krabbe meget anset i Partiet.
								Videre gik dog hans Berømmelse ikke, og sikkert med Rette. Vi
								mindes, at han engang særlig imponerede Venstre ved den Lærdom, han
								udfoldede angaaende Spørgsmaalet om, hvorledes vor Lovgivning
								opfattede »Hus« i Landboret. Lærdommen var imidlertid i saa nær
								Familie med det ikke ubekjendte Værk Grams Tingsret, at det var
								umuligt for dem, der havde Reminiscenser inde derfra, at føle sig en
								eneste Smule overvældede.Hr. Krabbe er en hæderlig Mand og en fuldstændig Partimand; de to
								Faktorer ere de afgjørende i hans personlige Karakteristik. Han er
								en meget ivrig Venstremand; han nærer maaske endog en platonisk
								Kjærlighed til Republikken; men han har næppe Noget imod, at det dog
								alligevel bliver pæne Folk, som regere i hans Demokrati, og det er
								betegnende for den mere konservative Retning i hans Radikalisme, at
								han i sin Tid i Nationaløkonomisk Forening ved en Diskussion om
								Kvindesagen optraadte som en bestemt Modstander af de moderne
								Emancipationsideer. Hr. Krabbe hører heller ikke til den yngre
								pessimistiske Venstreretning, der føler en dyb indre Trang til at
								opfatte Alt i Verden som Slyngelagtighed og mere eller mindre
								grinagtige Gavtyvestreger.Han hører til en ældre Retning, der i Kraft af en vis nobel
								Selvbevidsthed, ialfald i Theorien, kunde yde Modstanderne
								Anerkjendelse, og som havde nogen Interesse for det at være
								Gentleman. Dermed være ingenlunde sagt, at hans Kjød ikke kunde være
								skrøbeligt. Partimand er han som sagt, og er det til det Yderste,
								derom er der ingen Tvivl, ellers kunde han jo heller ikke holde ud i
								det Kompagni. At han giver efter for sine Tilbøjeligheder som
								Partimand, er ogsaa vist. Han har nok endel Indflydelse paa Partiets
								Ledelse; han har sikkert Været tilbøjelig til at gaa yderlig og
								hensynsløst frem, og der er endog dem, som ville tillægge ham
								Faderskabet til hin morderiske Drengestreg: Finanslovens Nægtelse i
								1873. I den senere Tid skal han imidlertid i ethvert Fald være
								optraadt mere moderat og politisk.Han er som Formand ganske vist perfektibel. Det Forenede gjorde en af
								de første Prøver med sine unge Bjørnekræfter ved at styrte Etatsraad
									Bregendahl - efterat han ad hoc meget ufortjent var bleven udnævnt
								til Nationalliberal - og sætte Overretssagfører Krabbe i
								hans Sæde.Det var en fuldstændig Partidaad, der her blev øvet, og den var
								dobbelt hensynsløs, fordi Bregendahl altid havde taget meget blødt
								og behagelig paa Venstre. Hr. Krabbe, der saa ufortjent var bleven
								ophøjet, viste ogsaa sin Taknemlighed paa en temmelig utaalelig
								Maade; det truede virkelig med, at Formanden skulde blive en ren
								Partilakaj.Det maa jo erindres, at der er mange forskjellige Maader, paa hvilke
								en saadan kan gjøre sit Parti Tjenester, lige fra Fastsættelsen af
								Dagsordenerne, hvorved nogle Sager kunne utilbørlig fremdrages og
								andre i Stilhed begraves, til Fastsætteisen af Juleferierne; en
								Formand kan gjøre sig behagelig ved det Tidspunkt, hvorpaa han
								afbryder en Forhandling, og ved, hvad han lader de enkelte Talere
								sige, ved, hvad han tillader den Ene, og hvad han forbyder den
								Anden; kort sagt foruden det, at et Parti ved at faa et udpræget
								Partimedlem valgt til Formand i en Forsamling, planter sin Fane i
								denne som i en erobret Skanse, saa kan det tillige have endel
								praktisk Udbytte heraf, nyde baade store Ofre og parlamentarisk
								Smaaredsel af alle mulige Arter. Og, som sagt, Hr. Krabbe viste sig
								ikke uvillig til paa denne  Maade at
								kvittere for sin Ansættelse. Han havde i den Anledning især i de
								første Aar af sin Regeringsperiode jævnlige Sammenstød navnlig med
									Bille. De vare gamle Skolekammerater,
								begge Soranere; det har jo i det Hele en Tid lang været Soranernes
								Tid i vort offentlige Liv, ja under Ministeriet Frijs syntes det at have været i Klasse sammen i Sorø at
								blive hævet op til et politisk Princip. Krabbe og Bille havde ogsaa
								samtidig baaret Fønixknapperne, og da de nu mødtes i det offentlige
								Liv, havde de, som det jo altid gaar, naar Drenge atter mødes som
								Mænd, et godt Blik for hinandens Svagheder. Bille blev derfor den,
								som fortrinsvis tog sig af den nye Formands Opdragelse, og det var
								tydeligt, at Krabbe ikke befandt sig vel under sin gamle Kammerats
								Behandling.Det var imidlertid ikke blot det, at Krabbe var Partimand; men han
								tegnede heller ikke til at blive en dygtig Formand, hvad hele den
								forretningsmæssige Del af Virksomheden angik. Til at bestride denne
								hører baade Arbejdsomhed og formalistisk Sans; man erindre blot,
								hvor vanskeligt det kan blive at ordne indviklede Afstemninger
								saaledes, at hvert Æmne under Afgjøreisen faar sin sande Ret, og
								havde Krabbe end Flid, saa syntes han at mangle den formelle Evne,
								navnlig naar det gjaldt om uforberedt at træffe en Afgjørelse; gamle
									Bregendahl, der var baade taktfast
								- om end ikke taktfuld - og meget rutineret,
								fejrede adskillige smaa Triumfer ved at se, hvor usikkert den
								Efterfølger, der fortrængte ham, kunde famle.Imidlertid maa det indrømmes, at Krabbe paa alle de forskjellige
								Omaader har gjort gode Fremskridt. Det er aabenbart, at han endnu
								kan blive konfunderet, naar det gjælder at træffe en prompt
								Afgjørelse, og dette vil vist vedblive at være hans svage Side; thi
								til Trods for sin tilsyneladende Ro er han dog aabenbart vedblivende
								et varmt Hoved.Da de fleste Mennesker gjerne have en lille privat Ambition i Retning
								af at ville anses for Noget, som de netop ikke ere, har Hr. Krabbe
								vel ogsaa sin, og vi ville gætte, at denne netop gaar ud paa at være
								den kolde, lidenskabsløse, rolige Mand. Ganske sikkert arbejder han
								ialfald med sig selv for at blive det, men, som sagt, han er det
								ikke. Han kan ikke skjule, at han kommer i stærk Sindsbevægelse,
								naar der  arriverer noget
								Extraordinært; skal han fra Formandssædet afgive et af disse
								Dictamina, som ere Højesteretsdomme om formelle Spørgsmaal, er han
								ikke rigtig sikker; hvor kategorisk Formandens Form end kan være,
								mærker man, at Mennesket Krabbe er generet.Ogsaa som Partimand har Hr. Krabbe endnu Adskilligt at aflægge, hans
								Ledelse er i denne Henseende ikke uden Lyde, han lader sine Folk
								have mere Frispas end Modstanderne, og han kan lade sig henrive til
								Urimeligheder, som kun kunne skrives paa opblussende Partilidenskabs
								Regning, som f. Ex. da han til Ære for Tauber lod Tilhørerpladsen
								rømme. Idet han bestræber sig for at aflægge Partiskhed som Leder af
								Debatten, synes han imidlertid at være tilbøjelig til at vælge en
								noget mislig Vej, den nemlig, at han bliver noget for lax imod begge
								Parter og lader begge sige for Meget og navnlig tale om ganske
								uvedkommende Ting. Da nu i det Hele Venstre som bekjendt er
								adskillig mere tilbøjeligt til at skeje ud end Højre, staar Partiet
								sig rigtignok faktisk ogsaa bedst ved en saadan Ordning, men denne
								har sine Misligheder. Forhandlingerne i en Forsamling som
								Folketinget have en naturlig Tilbøjelighed til at blive urolige og
								vidtsvævende, og sættes der ikke temmelig faste Grænser for dem, kan
								det blive galt.Den Karakter, som præger en Formands Ledelse, har baade direkte og
								indirekte Indflydelse paa en Forsamling. Det er ikke blot den ydre,
								den mere haandgribelige Styrelse, hvorpaa det kommer an, men ogsaa
								den Aand, der er i den. Advokat Liebes Ledelse er fortræffelig for hele det
								formelle Apparats Vedkommende, han udmærker sig endvidere ved
								fuldkommen Upartiskhed, men det Afdæmpede, Udglattede, Vatterede,
								der er over hans politiske Optræden, har sikkert bidraget Sit til at
								gjøre Tonen i Landstinget noget dump og klangløs. Hr. Krabbe har
								mere Rygrad; han kunde paa sin Side, naar han vilde frigjøre sig for
								Partivæsenet, som træder langt stærkere frem hos ham end hos hans
								Kollega, bidrage til at hæve Tonen i Folketingets offentlige
								Optræden; han kunde ialfald gjøre Mere, end han gjør, for at
								forhindre den i at synke nedefter uden i mindste Maade at berøve den
								det »Liv«, hvorpaa Tingets Beundrere sætte Pris.GREV FRIJSDa det lakkede imod Slutningen af den bevægede Rigsdagssamling
							1876-77, og da Fællesudvalget over Finansloven skulde
							nedsættes, var det et Spørgsmaal, som debatteredes meget i de indviede
							Kredse, om Grev Frijs vilde overtage Formandspladsen i Udvalget eller
							ikke. Alle vare enige om at ønske, at han vilde gjøre det, men man
							frygtede, at han ikke selv var villig dertil, ja det hed sig, at han, da
							han blev valgt ind i Landstingets Finansudvalg, med klog Forudseenhed
							udtrykkelig havde reserveret sig imod saa ogsaa at lade sig vælge til
							Fællesudvalget og blive Formand der. Grunden til, at Frijs ikke selv
							ønskede at beklæde denne vigtige parlamentariske Post, var sikkert
							væsentlig en ædruelig og ærlig Selvkritik; han følte, at han manglede adskillige af de Betingelser, der vare
							væsentlige i denne Stilling: en vis slagfærdig Hurtighed og udviklet
							Sans for det Stringente og Formelle i Ledelsen af et saa vigtigt Udvalgs
							Forhandlinger. Naar paa den anden Side alle Andre ønskede, at Grev Frijs
							maatte komme til at overtage Formandspladsen, saa var dette Udtryk for
							en almindelig Anerkjendelse af, at han alligevel besad Egenskaber, der vare af væsentlig Betydning i
							Stillingen. Dette skyldtes ikke blot det ydre Forhold, at ligeoverfor
							Ministeriet Estrup vilde aabenbart Ingen bedre end Grev Frijs kunne
							repræsentere Fællesudvalget eller dets Flertal og føre de Forhandlinger
							og Konferencer, som der maatte være Anledning til, men det var ogsaa
							selve den politiske Personlighed Grev Frijs, som man ønskede at se paa
							Formandspladsen.Han blev Formand og svarede fuldstændig til de Forventninger, man havde
							næret. Han var naturligvis ikke Formand i aandelig Forstand, saaledes at
							det var ham, der inspirerede og ledede Evolutionen i Forhandlingen, men
							taktfuldt og urokkelig støt holdt han Roret for hele Barkassen med dens
							30 tildels meget urolige Passagerer, saalænge Sejladsen varede.Naar Grev Frijs spiller en betydelig Rolle herhjemme, skylder han dette
							for en stor Del ydre Betingelser, og blandt disse særlig de to Ting, at
							han er Lensgreve og ejer Frijsenborg. Er der Noget, som vi Alle ere
							enige om i vor politiske Geografi, saa er det det, at Adelen i Danmark
							ikke har Spor af politisk Betydning, og er der Noget, som er godkjendt
							af Erfaringen, saa er det det, at den gunstigste Betingelse for en
							Politiker herhjemme er at være Adelsmand. De engelske Officerer
							avancerede ikke saa rivende i Kraft af kjøbte Patenter som danske
							Politikere i Kraft af medfødte Patenter.Man har klaget adskilligt over, at der ikke var nogen Plads for Adelen
							efter 1848. For det Første ville vi hertil bemærke, at naar man ret vil
							se til, burde alle disse Klager for Alvor gjælde Tiden før 48, thi
							dengang kunde der efter de givne Forhold være Tale om Plads for Adelen,
							men det var der ikke Spor af. Hverken det politiske eller det sociale
							Liv bød den Opgaver og indeholdt Privilegier for den. Der var ingen
							særlig Plads for den i Administrationen, ikke engang i Diplomatiet, ja
							man vil i de gamle Hofog Statskalendere se fuldstændig borgerlige Navne
							paa Missionschefsposter, hvor man n u, i den »liberale« Periode, ikke
							vilde tænke sig Sligt muligt. Der var ingen særlig Plads for den i
							Hæren, hvis Officerskorps som bekjendt var saa borgerligt, at det
							dengang reglementerede von foran de fleste Navne
							gjorde en komisk Virkning. Der var ikke Noget at gjøre for vore adelige
							Godsejere i Retning af kommunale Ombud, og Dyrskuer og
							Landmandsforsamlinger vare endnu ikke opfundne. Vort absolutte Monarki
							var maaske det mest bureaukratisk borgerlige, som har existeret. Den nye
							Tilstand var dog formentlig ikke kaldet til at forandre dette Forhold
							ved Monarkiet. Og det er ganske karakteristisk, at  nu, da der virkelig, især siden 1866, har viist
							sig visse Tendenser i denne Retning, saa har man adopteret det
							borgerlige neutrale Begreb Godsejere for derigjennem at pointere den
							reale Side ved Sagen, Hartkornet »an sich«.Men lad det være nok saa lidt rationelt begrundet, at en Grevetitel giver
							specielle Adkomster i vort offentlige Liv, saa er det dog sikkert, at
							den gjør det, maaske endnu mere end i de Lande, hvor man kan tale om
							Adel som Stand. Naar det saa ovenikjøbet er en Greve, der ikke blot er
							en virkelig Lensgreve med fire Efternavne, alle fire gode, gamle Navne,
							men som ogsaa besidder et Grevskab, og det et Grevskab som Frijsenborg,
							saa vejer alt dette overordentlig til. Det er jo et Grevskab, der er
							omgivet med en særlig Glans, det har sikkert de syv Øer og syv Søer og
							syv Herligheder, som efter Folkesagnet høre til for at afgive et
							fuldkomment Gods, det bærer sin Besidder op i Spidsen for alle vore
							Højstbeskattede og vilde betyde stor Rigdom selv i et Land som England,
							hvor Adelsmænd have for Skik at eje Provinser.En ydre Betingelse til: Greven til Frijsenborg er anerkjendt for at være
							en virkelig grand seigneur. Man ser næsten alt
							paa Navnet, som han har restaureret med de gamle, aldeles uortografiske
							j'er, at han vil være det, og det er anerkjendt, at han er det. I større
							Forhold og ogsaa i mindre i han kan med lige Anstand overtage
							Regeringens Ledelse og agere i gule Ridderstøvler ved en Hofmaskerade.Med saadanne Betingelser givne har man et godt Forspring for de fleste
							andre Dødelige; men naar Frijs er mellem dem, som ere komne op i Teten,
							skyldes det ikke Forspringet alene, men ogsaa mere indholdsrige
							Betingelser. Han er ikke nogen Ørn, der baade kan skue op i selve det
							himmelske Lys og vidt over Land, og vi anse det for meget tvivlsomt, om
							han vilde være den rette Mand til paa eget Ansvar at bære en virkelig
							kritisk Situation; vi tro snarere, at et stort Ansvar vilde knuge ham
							til Jorden, saa støt som han ser ud. Men under nogenlunde normale
							Forhold er han fortræffelig paa sin Plads, navnlig naar han heller ikke
							der skal gaa i Spidsen, men kan tjene som Ballast; han forskyder sig
							ikke.Grev Frijs som ledende Minister var derfor heller ikke saa heldig som
							Grev Frijs i Landstinget. Frijs's Ministerium har ligeoverfor Venstres
							Omsiggriben Synder paa sin Samvittighed, som, lad os bruge et negativt
							Udtryk, næppe ere meget mindre end dem, noget andet Ministerium har
							begaaet. Det bragte Forfatningssagen i Orden og begyndte derpaa at
							bringe Forfatningen selv i Uorden; Hr. J. A. Hansen havde ligesaa Meget
							at sige, navnlig i Begyndelsen, som nogen af Ministrene. Naturligvis er
							der ogsaa meget Godt at sige om dette Ministerium og om Frijs som aktiv
							Politiker. Hans sunde Blik, hans Soliditet og kloge Ædruelighed have
							givet sig tilstrækkeligt Vidnesbyrd, som bekjendt endog paa
							Storpolitikkens Omraader. Nordamerika, som ikke engang General Raaslöff kunde manipulere, kunde han vel ikke
							finde Rede i, men paa mere nærliggende Omraader fandt han godt Vej.
							Skjønt Frijs ikke er Skandinav, ialfald slet ikke i den antikverede
							Betydning af Ordet, har han bidraget meget til at befæste Forholdet til
							Sverig og Norge, og hans Navn er ogsaa knyttet til Kronprinsens Ægteskab
								med Prinsesse Lovisa, der var en saa
							ualmindelig sympathetisk fyrstelig Forbindelse.Men taler man om Frijs som Politiker i denne Forstand, maa man ikke
							heller glemme hans lille diplomatiske Episode i 1870 med Hertugen af
							Cadore. Det var en fortræffelig Ide at faa Frijs til at forhandle med
							denne Udsending, og han skilte sig fortræffelig fra det. Denne lette
							Diplomat spillede i sin Iver for at vinde den for hans Betragtning nok
							meget anselige Magt Danmark, hvis Beliggenhed paa Kortet dog næppe var
							ham ganske klar, aldeles forgjæves omkring sin solide Kontrapart; og det
							maa jo erindres, at ialfald i Begyndelsen kunde der let være givet en
							Blottelse ligeoverfor en saadan Afsending. Frijs holdt sig imidlertid
							ligefra Begyndelsen af i det sikreste Spor, og det var ikke muligt at
							faa ham ud af det. Den livlige Hertug fandt ham vistnok ganske
							forskrækkelig embêtant og skal jo endogsaa efter
							Sigende i sin Misfornøjelse have ymtet om at ville styrte Ministeriet og
							faa Monsieur de Berg til Affærerne.Frijs's Rolle er nu væsentlig den at være højre Fløjmand i Landstinget,
							og dertil passer han fortræffelig. I alle de  Forhold, hvori Frijs bevæger sig og har Noget
							at udrette, kommer det ham til Gode, at en Mand som han kjender
							Menneskene. Naar man mener bedst at kunne føle Godsejernes Puls igjennem
							ham, ligesom de Nationalliberale føles paa Pulsen gjennem Hall, saa er Grunden hertil, at man veed, at han
							er i Forstaaelse med sine Folk og øver sin Indflydelse paa dem, netop
							fordi han kjender dem saa godt. Han øver sin Indflydelse i al Rolighed,
							med Hænderne i Lommen.Han er i det Hele en tavs Politiker. Naar en Mand kommer ind paa
							Landstingets Tilhørerplads, er Grev Frijs altid en af de Personligheder,
							han først skal have at se, men »nok se, men ikke høre« er en Tilhørers
							Motto i Forhold til ham; man kunde sidde paa Landstingets Tribune baade
							et og to og tre Aar uden at høre et Ord fra Greven. Han har maaske slet
							ikke talt, siden han var Minister, og dengang talte han meget lidt. Naar
							han rejste sig op, saae man strax, at hele hans aandelige Apparat var
							inkommensurabelt med en egentlig Talers. Han tog sig godt ud. Han stod
							som et Styrkens Taarn ved Ministerbordet og gjorde ikke blot Indtrykket
							af at være den Mand, der kjørte fire Heste under en Tømme som Ingenting
							og ikke brød sig om at staa en hel Dag i en Mose for nogle Ænder, men
							som ogsaa tog paa de politiske Spørgsmaal med en fast og solid Haand,og
							som nok vidste, hvad han vilde.Hvad han sagde, var imidlertid ikke Meget. Han talte tungt, stivt,
							langsomt og kortfattet, men med en vis rolig Sikkerhed. Han holdt ingen
							Taler, men afsagde Kjendelser - ganske vist ikke
							Højesteretsdomme -, men han kunde, stundom i en eller anden
							højst hverdagsagtig Vending, slaa Hovedet paa Sømmet, og der var ofte en
							vis Fynd i, hvad han sagde, som naar han fortalte J. A. Hansen, at han
							ikke brød sig »en Snus« om Popularitet.Hvad der iøvrigt vistnok bidrog noget til Frijs's Tilbageholdenhed, var
							hele den da foreliggende Situation. Det var Oktobertiden, Ministeriet
							var ikke videre velsindet imod de Nationalliberale, og da disse talte de
							bedste Debattører baade i Landsting og i Folketing, og da Ministeriet
							Frijs ikke sjeldent gav sig temmelig alvorlige Blottelser - vi
							minde  exempelvis om dets vexlende
							Kirkepolitik - saa var det ganske vist det Sikreste for en
							Konsejlspræsident at holde sig tilbage i sit Hus og ikke gaa længere ud
							paa Fortovet end nødvendigt.Der var i svundne Dage en anden stor Greve, som syntes at skulle blive en
							straalende Stjerne paa vor politiske Himmel, men som sluktes tidlig i
							Døden, det var F. M. Knuth. Han havde maaske
							faaet sin Storhed noget vel meget paa Borg; det, der først gjorde ham
							bekjendt, og det, der gjorde ham til Martsminister, var ialfald
							hovedsagelig det, at han havde foretrukket at vælge til sin Omgangskreds
							begavede og elskværdige og livlige borgerlige Liberale, hvilket
							- for en borgerlig Bevidsthed ialfald - ikke staar
							som noget særlig Heroisk. Men nok er det, Knuth blev væsentlig den Mand,
							han blev, i Kraft af Glansen fra Liberalismen og de Liberale; og Frijs
							stod i hine Tider næsten som en Slags fjendtlig Pendant til Knuth. Han
							har ogsaa mere end denne repræsenteret det specifik Godsejerske,
							forsaavidt der overhovedet kan tales derom i Danmark. Men Frijs er dog
							ogsaa endt i det Naboskab, hvor Knuth begyndte, og ikke med Urette. Det
							er ikke værdt at strides om, hvorvidt Muhamed er kommen til Bjerget,
							eller Bjerget til Muhamed. Resultatet er blevet det samme - at
							Folk som han og hans og de Nationalliberale nu udgjøre vort Højre. Og
							dette Forholds virkelige Betydning er, at vi endnu næsten ingen
							virkelige Reaktionære, ingen stærke Konservative have i Danmark; deres
							Tid forberedes først, det er en af Frihedstræernes Frugter, der modnes
							langsomt, om end ganske vist saare sikkert - og en Mand som
							Frijs er umaadelig langt fra at være Stokkonservativ. Det har Erfaringen
							jo ogsaa tilstrækkelig viist; vi behøve blot at minde om, at vor
							demokratiske Hærordning og Gjennemførelsen af den saa heftig bekæmpede
							Valgmenighedslov høre til hans Ministeriums Frugter.Han har ikke været bange for selv yderliggaaende fornuftige Reformer,
							næppe engang altid for ufornuftige. Men han har i det Hele passet godt
							for sin Tid og de forskjellige Opgaver, den bød; har man gjort det,
							belønnes man tidlig eller sildig med at indrangeres blandt dem, der
							altid have Ret, ogsaa naar de have nogen Uret.FONNESBECH»Jamais une position nette!«En brav Mand, en Mand ingenlunde uden Evner, en Mand med god Villie, men
							- »jamais une position nette!«Derfor er den brave Mand bleven en Mand, som Mange havde Noget tilovers
							for, men Ingen ret vil vedkjende sig; derfor har Manden med Evner nok
							kunnet holde sig som Minister en halv Snes Aar, men ikke kunnet
							opretholde sig selv, og Manden med god Villie har, til Trods for den
							allerbedste Villie til ikke blot at gavne og fornøje hele Verden og sig
							selv, men ogsaa til virkelig at udrette Noget, ikke faaet dette
							udrettet, men har tabt sit Hovedslag, og det uden at have vovet for
							Alvor - hvilket er den bedrøveligste Maade, hvorpaa man kan
							tabe sit Slag.Det hører som bekjendt til en vis Digterskoles Theses, at vi Danske ere
							et overordentlig vegt og blødt Folkefærd, der have en Staalsætningskur
							haardt behov, hvis ikke det Hele skal gaa kaput. Denne Antagelse turde
							være temmelig fejlagtig. Virkeligheden synes ialfald at vise, at vi paa
							Statslivets Omraade, i Politikken ere staalsatte trods noget Klippefolk,
							med saa megen Stivhed og Fasthed, at det Hele snarere kan true med at
							knække, fordi vi Alle ere for stive, end fordi vi ere skøre Rør.Maaske vi have lidt for meget af det Gode; de fleste andre Steder gaar
							det ialfald mere paa bløde Kompromisser og halve Forlig, og der skattes
							maaske ogsaa en Fonnesbech højere end her. Og med en vis Ret.Thi det konstitutionelle System er lidt mere, end man i  Almindelighed ønsker at erkjende, indrettet for
							saadanne Folk. »Jamais une position nette«, det
							var Bebrejdelsen imod den Konge, der skulde lære Frankrig og hele Europa
							Konstitutionalisme, men var han ikke paa en Maade i sin Ret? Systemet
							forudsætter i ethvert Tilfælde, at der rundtom ogsaa findes Mænd,
							villige til at gaa paa Akkord og give Rabat, til altid at komme imøde og
							slaa af paa Alt, saa at Alt rolig gaar sin skjæve Gang, indtil det er
							forbi.Og havde selve Tiderne været lidt mindre flintestensagtige, saa var
							Fonnesbech maaske ogsaa bleven almindelig anerkjendt som en virkelig
							tidssvarende Figur hos os. Men han fik unægtelig ikke de
							Naturbetingelser, som han krævede til en lykkelig Udvikling.I Begyndelsen af sin politiske Løbebane havde han bliden Bør. Han kom ind
							i Politikken som en værdig, men venlig Jægermester, der havde et kjønt
							Gods, som han havde Ord for at styre godt. Han havde med Hæder været
							Formand i Sogneraadet og med Ære Medlem af Amtsraadet, og var ikke blot
							en lokal Storhed i Holbæk Amt, men havde ogsaa som agtet Landmand gjort
							sit Navn mere bekjendt i Landmandsforsamlinger og lignende fredelige
							Komitier. Men de lokale Holbækske Laurbær tilfredsstillede ham ikke. Han
							maatte ind paa Folketingets større og mere vidtstrakte Arena. Men ogsaa
							der beskinnede en gunstig Stjerne hans første Vandring. Han fandt et
							hyggeligt Stade i en Mellemstilling, som hverken var Højre eller
							Venstre, og hvorfra adskillige Politikere ere udgaaede. Han naaede
							hurtig, saavidt mindes efter kun et Aars Kampagne, den vigtige Post som
							Ordfører for Finansudvalget, der i tidligere Tid betragtedes som en
							sikker Designation til Finansportefeuillen.Han gjorde Fyldest i denne Stilling og arbejdede tillige flittig og
							dygtig med i Folketingets andet Arbejde. Ogsaa han havde sin Periode,
							hvor der inklineredes for ham til de fleste større Udvalg; han knyttede
							uopløselig sit Navn til Ordningen af »skadeligt Vands« Afløb, og i de
							Udvalg, hvor han kom ind, blev han gjerne Ordfører.Han talte godt og gjerne; lidt salvelsesfuldt, ikke altid ganske klart,
							men behagelig og paa en Maade, der vidnede om, at han baade var en
							dannet Mand, hvis Dannelse gav ham  en
							vis Forkjærlighed for at finde mere almene Synspunkter, og tillige var
							en Mand med en Del praktisk Indsigt. Og saaledes gik det, til andre fata kaldte ham, og han fristedes til at styre
							sin Skude ud paa større Have end i »det skadelige Vands« indgrøftede
							Strømme.Formentlig mindre velset hos de Nationalliberale, men velanskreven hos
							Godsejerne, der i ham mente at have en Slags Fenger for sig selv, og
							endelig anerkjendt hos Bondevennerne som en vakker, medgjørlig Mand,
							havde han i Aarene efter 1864 tre forskjellige, men gode Adkomster til
							at spille en Rolle.Det var i disse Aar et nyt Sæt af Mænd, der skulde frem. For en stor Del
							bestod det af Folk, der ogsaa tidligere havde deltaget i det politiske
							Liv, men kun ikke som Ledere. De kunde derfor ikke blot vise alt Ansvar
							for 63 og 64 bort fra sig, men ogsaa antyde en forstandig Grad af
							Bagklogskab og ialfald lade Samtiden tro, at havde de været der, var det
							ikke gaaet saaledes. Men forresten maa det indrømmes, at de fleste af
							disse gjorde det paa en ret godmodig Maade. Man hørte udenfor en enkelt
							Kreds ikke megen offentlig Selvretfærdighed, ikke synderlig Slaaen sig
							for Brystet i Templerne. Kun en vis behagelig Sikkerhed, forbunden med
							en let protegerende og nedladende Tone ligeoverfor visse Andre, gav
							Antydning af, at der var Folk, som følte med sig selv, at deres
							Samvittighed var ganske rolig, og at Ingen havde Noget at bebrejde dem.
							Det var der altsammen ikke Noget at sige til.Til de Brødefri hørte Fonnesbech, og hans Time kom nu. Ministeriet Frijs dannedes, og i det fandt flere af de
							Godsejere Plads, der særlig har tildraget sig Opmærksomheden som
							Fremtidens Mænd. De langsommelige Forfatningsforhandlinger, som det var
							dette Ministeriums vigtige Opgave at bringe til Ende, havde afgivet
							tilstrækkelig Lejlighed for »uafhængige« Mænd til at træde frem.Til saadanne hørte dengang baade Fonnesbech og
								Estrup. Det gjorde strax i Begyndelsen af
							Forfatningsforhandlingerne en vis Opsigt, da de udtalte sig for at
							indskrænke Rigsraadets Indflydelse paa Indholdet af den nye Forfatning
							til et Minimum og overlade den mere folkelige Rigsdag Broderparten af
							Indflydelse paa Revisionen. De erklærede paa ingen Maade  Ministeriet Bluhme-David Krig til Fordel for deres Opfattelse, gjorde den ikke
							til Udgangspunkt for nogen systematisk Opposition, men de havde dog
							slaaet en Tone an, som røbede, at de ikke spillede med i det
							ministerielle Orkester. Det var derfor ikke uden Grund, naar David, som havde et fint Øre, slet ikke syntes
							om disse Udtalelser, dæmpede, som de kom, navnlig fra Fonnesbech; denne
							hævdede sig nemlig le pas foran den unge
							Debutant Estrup og kom først med at give Tonen an, men gav den da saa
							svagt og »uldent«, at David ikke forstod det, før Estrup bagefter
							accentuerede det Samme med Henvisning til den Fonnesbechske Opposition;
							hele Fonnesbech er der.Den mere folkelige Tone, som alt her var anslaaet, blev ogsaa Grundtonen
							i Ministeriet Frijs, da dette afløste »de gamle Mænds« Ministerium. Som
							Finansminister i dette havde Fonnesbech ogsaa en god Tid. Omgivelserne
							vare i høj Grad distingverede, og han har aabenbart Smag for det
							Aristokratiske, og Alting gik ret glat; hvad der ikke gik glat, lod man
							falde, vide Krigsskatslovens bedrøvelige Fald.
							Men dengang tog man ikke Sligt saa nøje, og Fonnesbech kunde uden
							synderlig Gene hengive sig til sin elskværdige Tilbøjelighed at lade sin
							Sol skinne baade over Gode og Onde, over Retfærdige og Uretfærdige,
							Intet Under derfor, at den Følelse af Træthed, som efterhaanden og
							tildels temmelig hurtig greb adskillige af Ministeriet Frijs's andre
							Medlemmer, ikke anfægtedeFonnesbech; tvertimod,han syntes en sand
							Karyatide, beredt til til evige Tider at bøje sin Nakke under Magtens
							tunge, men søde Byrde. Han fandt da ogsaa sin Plads i Ministeriet Holstein, men denne Gang som Indenrigsminister,
							en Stilling, hvortil han havde mindst ligesaa megen Kvalifikation som
							til at blive Finansminister, men som ingenlunde skulde blive ham uden
							Torne, og det ikke blot ligeoverfor Folketinget, som begyndte at gjøre
							Vanskeligheder. Ved sin Fæstelov gjorde han et Skridt, der snart viste
							sig at være et Fejltrin paa hans Vej som dydig Godsejer, som hans
							Standsfæller ikke kunde tilgive ham - vistnok med megen
							Urette, thi denne Lov bidrog væsentlig til at tage Braadden fra
							Fæsteagitationen. Men Forholdet til Godsejerne er aldrig blevet ret
							intimt siden dengang.Efter Ministeriet Holstein kom endelig selve Ministeriet Fonnesbech. Det var et drøjt Stykke Arbejde,
							Fonnesbech der paatog sig; thi Striden med Folketinget var alt i fuld
							Gang, og man maatte være forberedt baade paa at kunne møde Haardt med
							Haardt og paa at benytte fredelige Chancer. Og ganske vist har
							Fonnesbech troet, at netop dette var Noget for ham, at lavere og sno sig
							i en saadan vanskelig og uklar Situation.Haabet var forgængeligt; han kunde hverken faa det til at gaa med det
							Onde eller med det Gode. Hans Hovedfag havde aldrig været det store
							Drama, men Idyllen, og han kunde ikke nu skifte Væsen. For ham ligger
							det til alle Tider bedst ved en Hyrdefløjtes blide Toner at lede en
							skikkelig Hjord paa en solbeskinnet Eng, fodrende den med hyggelige
							Jernbaner og smaa Havneanlæg. Men for en saadan Korydon var Hr. J. A. Hansen ingen passende Phyllis og Berg en altfor haardhjertet Chloe, og med
							skadefro Sikkerhed kunde Satyren Høgsbro fra sit
							bladdækkede Skjul følge den frugtesiøse Kurtiserens forskjellige Faser;
							end ikke nogle blidere og mindre befæstede Venstresjæle lykkedes det for
							Alvor at daare.Idyllen brast. Istedetfor Korydon: Jupiter tonans. Det lykkedes slet
							ikke, selv ikke naar Tobiesen søgte at levere
							Rygrad til; Jupiter syntes snarere at blive bange f or sine egne
							Tordenskrald - nej, det lykkedes slet ikke. Folk vare ikke
							meget velsindede imod Ministeriet Fonnesbech.Man gjorde Ministeriet i dets Helhed Uret, og man gjorde Chefen Uret. Man
							paaskjønnede ikke det, at om Ministeriet voldte nogen Konfusion og
							Tvivlraadighed i Højre, saa afstedkom det mindst ligesaa megen i
							Venstre, saa at Forvirringen idetmindste blev total, og er der begaaet
							et Misgreb ved ikke at benytte den Situation, som da forelaa, til at
							søge en ny Konstellation tilvejebragt, saa bør dog en Palme vies den,
							der dels med, dels imod sin Villie tilvejebragte det Kaos, af hvilket en
							saadan ny Himmel og ny Jord kunde udgaa.Men dernæst er man i Reglen uretfærdig imod Folk som Fonnesbech
							personlig; man begaar den Fejl ikke at se, at de  i Virkeligheden altid ere i god Tro, og gaar i
							sin Bedømmelse af dem ud fra en ubestemt Forudsætning om, at de gaa
							omkring med et bestemt Forsæt om at være svage og vaklende. Intet er
							fejlagtigere, og med oprigtig Indignation afvise de selv den Slags
							Beskyldninger, om end maaske en hemmelig Røst kan tilhviske dem, at der
							er Noget i dem. Mangler en Politiker nu engang i sin Karakter det, der
							gjør ham klar og sikker over sine Formaal, og kan han ikke ved aandelig
							Anstrengelse gjennem Udvikling forskaffe sig den Fasthed og Sikkerhed,
							som Andre have i medfødt Gave, og bliver hans Formaal derfor kun et
							svagt Forsæt om at holde det saa nogenlunde gaaende, saa bliver han
							naturlig mere og mere henvist til at leve paa Indtryk udefra, og uden
							ret at vide af det, kommer han til at finde ikke blot, at enhver Ting
							har de bekjendte to Sider, men at det endogsaa ikke ubetinget tør
							benægtes, at den kan have tre, ja holder ikke af aldeles at afskære sig
							Muligheden til at indrømme den fire. Og naar han skal handle og optræde
							og svinger noget ud og ind, kan det ikke nytte, at man bebrejder ham, at
							der mangler Enhed i hans Optræden. Det ser han ikke selv og kan ikke se
							det. Han optages saa meget af de øjeblikkelige og vexlende Omgivelser og
							Forhold, at han under Indtryk af Nuet taber den klare Forestilling om,
							hvad der ligger bagved ham, og det rette Indtryk af, hvad der ligger
							foran. Men om han ogsaa i Virkeligheden har mistet Evnen til at bedømme
							Relativiteten i den øjeblikkelige Stilling, saa kan han derfor selv godt
							være overbevist om at være en sand Statsmand, altid paa Højde med
							Situationen. Han kan selv ikke se, i hvilken Zigzaglinie han bevæger
							sig, men de kritiske Tilskuere, ja de se det unægtelig; for dem staa
							alle den Vandrendes Fodspor saa tydelige, som om de vare traadte i
							nyfalden Sne.Saaledes tro vi, at Sammenhængen er med Fonnesbech, og den forliges godt
							med den Overbevisning, som vi virkelig have, at han altid har været
							besjælet af den redeligste og bedste Villie til at gjøre Alt saa godt
							som muligt og en inderlig Overbevisning om, at Skylden slet ikke var
							hans, naar det gik galt. Men galt gik det jo ganske vist. Det gik
							tilsidst med hans Ministerium som med et Stykke, Publikum er blevet kjed
								 af, inden Opløsningen kommer. Først
							gaar en Enkelt stille sin Vej, saa Flere. Andre blive siddende, saalænge
							Anstanden nogenlunde kræver det, men de se flittig paa Uret og ønske, at
							de blot havde deres Overtøj og vare vel ude paa Gaden, og under
							Slutningskupletten bliver der en saa almindelig Rejsen sig op, at Ingen
							lægger Mærke til, ved hvilke Replikker Tæppet egentlig faldt, og at
							Tæppet faldt.Maaske der dog ved dette Drama endelig deri havde været une position nette.ESTRUPNaar man taler om Doktrinarismen, og navnlig naar man repeterer det
							noksom bekjendte Sæt Ankeposter imod den, glemmer man næsten altid, at
							man skulde begynde med at anerkjende, at denne Skole dog repræsenterer
							et betydeligt Fremskridt i den politiske Opfattelse. Vil man sondre
							imellem den og dens ældre Broder, den filosofisk-politiske Skole, saa
							maa man vel sige, at den tager sit Udgangspunkt i Historien, og har den
							end gjort dette paa en meget abstrakt Vis, saa bør det dog anerkjendes,
							at den deri har et stort Fortrin for den filosofiske Skole i Politik,
							som vil konstruere Samfundets Tilværelsesformer ved Udviklinger fra
							»naturlige Rettigheder« og »af sig selv indlysende Sandheder«. Saa hult
							og tomt tog de Doktrinære ikke Sagen. De vilde ogsaa tænke systematisk
							og handle efter Principper, men de hentede dog det Normalsystem, efter
							hvilket hele Europa skulde tvinges til at gaa, ikke fra Abstraktionernes
							Rige, men fra Historien. Saa begik de jo rigtignok den Fejltagelse at
							tro, at dette Normalsystem, den engelske Forfatning, som var
							Hovedhjørnestenen i deres Spekulationer, kunde kopieres uden videre,
							hvor det skulde være.Den politiske Udviklingsperiode, i hvilken vi nu befinde os, har nærmet
							sig endnu et Skridt til Virkeligheden. Men det er maaske noget for
							tidligt, naar vi, i Modsætning til de filosofiske og de doktrinære
							Politikere, kalde os Realpolitikerne; thi Forholdet til Virkeligheden
							trænger endnu til saare meget i Retning af Inderliggjørelse og
							Forstaaelse. En hel Skole arbejder bestandig videre i denne Retning, og
							disse  Samfundets Naturforskere ville
							maaske om ikke lang Tid se paa vort nu tidssvarende Begreb, Realpolitik,
							som paa en temmelig tom og doktrinær Formel.Retningen er imidlertid angiven, det, man nu allevegne, hvor man vil søge
							at forstaa sin Tid, fremdrager og lægger Eftertryk paa, er
							Kjendsgjerninger, det historiske Givne og de forskjellige virkelig
							raadende Tendenser i Samfundene.Ministeriet Estrup er i Slægt med den Realitetsperiode i Politik, som har
							frembragt de bekjendte Stikord og Deviser: »Politik der freien Hand«,
							»Politik von Fall zu Fall«, »Nur keine Dummheiten machen« og andre
							lignende, der i Modsætning til de mots, hvori
							man tidligere fremstillede sine politiske Opfattelser, tage sig ud som
							almindelige Spaserefrakker ved Siden af prunkende Uniformer.Om Estrup har det rette Greb paa Virkeligheden, er et Spørgsmaal for sig,
							som maaske først en senere Tid ret vil kunne besvare, men at han søger
							at gribe den, at han er udpræget Realist som Politiker, derom synes der
							ikke at kunne være Tvivl. Selv vil han ialfald allermindst tillade en
							saadan at blive rejst, han har aabenbart endog en vis Tilbøjelighed til
							at kokettere med sin Realisme, ialfald til at ringeagte Doktrinarismen.En Realist har ikke de Forhaabninger om at »lede« og »bestemme«
							Udviklingen, som var en saa skjøn Drøm for en tidligere Slægt. Han
							føler, hvor meget Blændværk der hæfter ved hine Talemaader, hvor stærk
							Udviklingen er, og hvor svag den Enkelte er. Han fordømmer sig
							ingenlunde til Afmagt, men regulerer sin Indgriben efter Hensynet til,
							om den kan nytte eller ikke. Derfor tager han ofte bedre fat, naar han
							tager fat, end den, der mener, at det altid kommer an paa at være
							aandeløs paafærde, »gaa i Spidsen« og »staa som Bannerførere«. Realisten
							gjemmer paa sine Skud.Derfor generer han sig ikke heller for at tage Lærepenge af Erfaringen
							eller behøver ialfald ikke at genere sig. Vi have nok en vis Fornemmelse
							af, at dette ikke ubetinget gjælder Estrup, at han er noget for stiv, og
							hvad man kalder stikken til rent ud at ville indrømme, at han kan lære
							Meget. Ja vi have endog en Forestilling om, at han ganske privat hører
							til dem, som have forudset det Hele. Men det nytter ikke til  Noget; det er og bliver en ren privat
							Fornøjelse for ham at konstruere sig saaledes.Ingen af vore Statsmænd her hjemme ere i Virkeligheden et bedre Bevis end
							han paa, i hvilken Grad Forholdene ere stærkere end Personerne.Da Estrup i det Landsting, som Forfatningsrevisionen havde bragt os,
							optraadte som en af de nye Mænd, den nye Ordning havde pløjet op, stod
							han langt, langt anderledes end en halv Snes Aar senere. Han havde en
							synlig Tilbøjelighed for Venstre; skjønt han naturligvis ikke var
							Venstremand, troede han aabenbart paa Muligheden af Samarbejde med
							Partiet og ønskede et saadant.Da den finansielle Ordning diskuteredes, var han i høj Grad liberal. Den
							Finansminister, der udstedte den provisoriske Finanslov, debuterede
							omtrent som Politiker med at udtale sig imod et Normalbudget og hævde
							Nødvendigheden af, at Bevillingerne vare i Overensstemmelse med
							Nationens Villie. Og da der f. Ex. var stillet et Forslag (af Krieger)
							om, at der ikke uden Ministeriets Billigelse maatte stemmes over
							Forhøjelser og Tilføjninger paa Finansloven - et kraftigt
							Middel til at holde Finanslovbehandlingen i det rette Spor -
							saa var Estrup iblandt dem, der stemte imod det.Saaledes stod han i Begyndelsen. Oktoberforeningen og Ministeriet Frijs
							dannedes. Estrup anlagde Jernbaner for Jyderne og var vel Jyllands
							populæreste Mand.Og Tiden gik bestandig. De Nationalliberale kæmpede med Venstre.
							Ministeriet Holstein dannedes og opløstes. Ministeriet Fonnesbech
							dannedes. Estrup stod i Landstinget og saae meget kritisk til, som en af
							disse Kritikere, paa hvis Mening Ingen i Grunden kan blive klog. Saa kom
							endelig han til at danne sit Ministerium, og endnu paa dette Tidspunkt
							skal han have ment, at han nok vilde komme ud af det med Venstre, men at
							det vilde blive vanskeligere med de Nationalliberale. Bestandig stærkere
							end Personerne gav Forholdene ham imidlertid en anden Front.Et Par Aar var han kun gammel som Konsejlspræsident, og den velsete
							Estrup, Jyllands populæreste Mand, var bleven Venstres mest ildesete
							Modstander, over hvem folkelige 
							Anathemaer regnede ned fra alle Kanter. Ja tilvisse. Forholdene er
							stærkere end Personerne. Vel dem, som indse det i rette Øjeblik.Estrup har ført den nødvendige Kamp med megen Dygtighed og med ikke ringe
							Held. Intet vil være lettere end at paavise Misgreb i hans Ledelse af
							Sagerne, men Intet vilde være ubilligere end at nægte ham Dygtighed.Hans Dygtighed er af en egen Art. Den er mere en Karakterens end en
							Evnernes Dygtighed. Han er et godt Hoved, med en, om ikke dyb, saa klar
							og skarp, livlig og energisk Begavelse. Men han er ikke nogen overlegen
							Aand, og naar han kommer godt fra det som Konsejlspræsident, skylder han
							det for en meget stor Del den Sikkerhed og Selvtillidsfuldhed, hvormed
							han handler. Han er ikke af de fine, diskursive Hoveder, der se vidt og
							saa tillige se Betænkeligheder allevegne; hans Horisont er mindre, men
							han bryder sig ogsaa kun om at se »von Fall zu Fall«, og saa have en
							fuldkommen klar Forestilling om, at den Vis og den Fremgangsmaade, der
							frembyder sig for ham, er den ene rigtige. Hvad han gjør, gjør han
							derfor uden Vaklen og Tøven; naar han har lagt Haanden paa Ploven, ser
							han sig ikke tilbage.Dette er tillige en Egenskab, der slaar an. Der er i det politiske
							Publikum en stor Tilbøjelighed til at se Noget foregaa; den, der handler
							rask, hurtig og med en vis Applomb, river altid med sig. Man er saa glad
							ved, at der bliver gjort Noget, at man halvvejs glemmer at spørge, hvad
							det er, der bliver gjort.Under en Kamp som den, der i disse Aar har ført os lige til Randen af
							Forfatningen, har dette Forhold tynget stærkt i Estrups Vægtskaal. Han
							kunde have gaaet endnu videre, end han gjorde, og han vilde have hørt
							Jubel fra Mangfoldige, hos hvem den konstitutionelle Begejstring er mere
							end afkølet. Men Estrup er ikke nogen Statskupmand. Vi ere overbeviste
							om, at han i sit Hjerte nærer en virkelig og stærk Kjærlighed til
							Forfatningen og under Storm og Skibbrud til det Sidste vil vedblive at
							holde den op over sit eget Hoved.Estrup har faaet en betydelig Opgave at gjennemføre, og han tager den
							alvorlig. Det ses ogsaa af den Maade, hvorpaa  han har taget sig selv. Han er i Virkeligheden
							meget talende, og han har en rig Aare; han kan baade tale meget om
							Tingene, og holder af at tale. Og dog har han gjort sig selv til en
							meget tavs Mand.Han er, som hans Ydre, hans skarptskaarne Fysionomi, der aldrig oplives
							af et muntert Smil, hans stramme Holdning, hans abrupte Bevægelser
							antyde, en stolt og stiv Natur og aabenbart sensibel og pirrelig, som
							stolte og ufejlbare Naturer ere det, naar de ikke ere blevne koldt
							blaserte eller Flegmatikere. Og dog har han gjort sig til en meget rolig
							Mand.Folketinget har budt ham Haan og Krænkelser, som sikkert i Virkeligheden
							have opbragt ham paa det Dybeste. Man har set ham tilsyneladende rolig
							sidde og stryge sin Knebelsbart, stundom gjørende en lille Notits med
							sin Blyant, men i Reglen antydende, at der ikke passerede Noget, som
							overraskede ham; han har været istand til at beherske sig og aldrig
							riposteret, før den rette Tid dertil kom; han kunde gjøre det paa den
							rette Maade.Der kunde for en Mand som Estrup i saadanne Situationer, som han har
							gjennemgaaet, ogsaa være en Fristelse paa en anden Kant, nemlig til,
							naar han tog Revanche, at give Junkeren. Han er Godsejer, men borgerlig
							Godsejer, og synes ikke ganske hævet over, paa Grund af det første
							Moment i denne Sammenstilling, selv at accentuere det sidste Moment
							noget stærkt. Men under de Sammenstød, han har havt med Folketinget,
							selv de, der maatte være skikkede til at tvinge de mere kantede
							Egenskaber i den Angrebnes Karakter frem, har han dog aldrig forsøgt sig
							i det Junkerlige. Han har holdt sig oppe ved sin Stillings! og sin egen
							Værdighed.Det var ret betegnende at se Estrup under en Situation som den, da
							Regeringen svarede Folketinget, der havde nægtet ham Ordet, med at
							slutte Rigsdagen, et Skridt, hvis nødvendige Følge blev den provisoriske
							Finanslovs Udstedelse.Estrup følte sikkert dybt den Krænkelse som ved Kneblingscenen den 31te
							Marts tilføjedes Regeringens Værdighed. Han var synlig stærkt bevæget,
							da han, staaende paa  Ministerpladsen,
							gjentagende forlangte Ordet, medens Hr. Krabbe lod Afstemningen om
							Afslutningen foregaa, som om der Intet var i Vejen, og ikke engang
							bagefter værdigede Ministeriet blot nogen Undskyldning. Regeringens Svar
							paa denne Behandling kom nogle Dage efter. Folketinget var kommet sammen
							for at drive den ensformige Beskjæftigelse, at gjenvælge Tingets
							Embedsmænd for de næste 4 Uger. Ingen ventede ellers Noget; i det
							Højeste maaske en Undskyldning eller en Art Tilsvar fra Formandens Side,
							fordi han ikke havde givet Ministeren Ordet i forrige Møde. Det blev
							anderledes. Hr. Krabbe havde modtaget en Skrivelse fra Konsejlspræsidiet
							om, at Rigsdagen skulde sluttes samme Dag, den han havde at oplæse. Hr.
							Krabbe var synlig nervøs; han anvendte til Oplæsningen den Dæmpning af
							Stemme, som Folk, der ere i Affekt, maa anvende, hvis de ville
							forhindre, at Stemmen slaar over. Intet Under forresten, at Hr. Krabbe
							var noget bevæget. Umuligt Andet end, at han maatte føle, hvor meget
							Ansvaret for denne Slutning ogsaa kom over hans Hoved. Hans Meddelelse
							hørtes med en perplex Tavshed af Venstre, et enkelt »Hør«, som svirrede
							op, faldt strax vingeskudt ned i den tunge Luft - tung og
							trykket - meget trykket; Regeringen var alt hævnet. Noget
							senere, og hele Rigsdagen var samlet i Folketingets Sal for at vente paa
							Ministeriet, der skulde oplæse det kongelige Budskab om Slutningen. De
							faa Minutter, som forløb mellem den Ringning, der bebudede, at Alt var
							parat, og Ministeriets Indtrædelse, forekom meget lange. Da der lød et
							Slag paa Døren til Ministerværelset, inden den aabnedes, slog mange
							Hjerter i adskilligt hurtigere Takt, end de pleje. Ministeriet stillede
							sig op ved Tronens Fod. Estrup udfoldede Papiret. Aldrig er Kongen af
							Danmarks lange Titulatur falden længere end ved denne Oplæsning, aldrig
							har Spændingen efter, hvad der skulde følge det indledende: »Sende
							Rigsdagen vor kongelige Hilsen«, været stærkere end denne Gang. Der var
							ikke Meget, der var ikke et Ord mere end nødvendigt, men man havde dog
							ingen Følelse af Tomhed bagefter, der var alligevel Indhold nok, det var
							et Svar med Næb og Kløer. Men der var over Estrups  Person, da han afleverede dette, ikke Spor af
							noget triumferende Overmod. Tvertimod. Han saae saare alvorlig, ja
							bevæget ud. Han slog ikke sine Modstandere med let Hjerte, men gjorde
							kun Indtryk af en Mand, der opfylder en alvorlig Pligt.Resolut og bestemt, urokkelig overbevist om Rigtigheden af sin egen Dom,
							er Estrup af de Mænd, der ikke ville lade sig overvinde, men slaa til
							det Yderste for deres Sag og slaa, efter Nødværgerettens Anvisning, med
							det Værge, de mægtige ere. Man kan være ganske overbevist om, at Estrup
							tilfulde føler, hvor stor Magt Regeringen har i en endnu ikke
							desorganiseret Stat, og er bestemt paa at bruge den mere, end de Fleste
							vilde vove; i sin Politiks Sag ser han tillige i en ganske særlig Grad
							en personlig Æressag. Men som alt antydet, han sætter ikke dette i
							Forgrunden.Saaledes har Estrup været i stormfulde og bevægede Situationer. I
							Solskinsvejr tager han sig ikke saa tilknappet ud.Han er meget livlig, livlig paa en vis nervøs, uegal Maade. Han er
							tillige meget talende - ikke veltalende; til en vis Grad
							kommer hans Foredrag flydende. Man mærker altid, at han har Endel at
							sige, men det kommer noget stødvis, med temmelig urhetoriske Brud paa og
							Standsninger i Foredraget. Han kommer aldrig med Godtkjøbspassiar, hvad
							han siger, har et eget Præg af Originalitet; det kan stundom være saa
							originalt, at det bliver Urimeligheder, stundom saa ensidigt, at man
							mærker Noget af en Autodidakts Forkjærlighed for sit eget Paafund, men i
							Regelen er Indholdet af Estrups Taler forstandigt, klart, ja ikke
							sjeldent skarpsindigt, og vidnende om et virkeligt Herredømme over
							Stoffet.Estrup er i Besiddelse af mange gode og adskillige fortræffelige
							Egenskaber til at staa for Styret under en Krisis som den nuværende,
							hvor det konstitutionelle System er blevet prøvet under Forudsætninger,
							som ere dets Væsen ganske fremmede. Men blandt hans heldige Egenskaber
							er der en, som ikke maa glemmes, som er ganske udvortes, men meget
							vigtig. Det er den, at han er Godsejer.Der er ikke nogen mere fejlagtig Antagelse end den, at Bourgeoisiet ikke
							ynder Godsejerministre. Det holder endog meget af saadanne. Og dette
							skyldes ikke blot den  almindelige
							Anerkjendelse af Forholdene ved, at Godsejerne deltage virksomt i det
							offentlige Liv, og almindelige Betragtninger af det Heldige i, at der i
							det offentlige Liv deltager mange Folk, der ere stillede uafhængig i
							social Henseende, med deres Formue hvilende paa et Fundament, der gjør
							den uafhængig af Hverdagslivets Makinationer og Fluktuationer, og i
							Besiddelse af en særegen Indflydelse i de forskjellige Egne af Landet,
							Folk, der ere hævede over Bondealmuen og dog have saa mange
							Berøringspunkter med den, at de nøje kjende den og af den ogsaa paa en
							egen Maade betragtes som hørende til Familien.Det er ikke alene paa Grund af saadanne Betragtninger, at
							Godsejerministre ere populære Figurer. Det er ikke heller blot, fordi
							man anser dem for at være mere praktiske Mænd end særlig de
							Universitetsdannede, mere skikkede til at regere, mere vante til at
							administrere end de.Der er Noget af alle disse Betragtninger med ved Dannelsen af den
							Opfattelse, at Godsejerministerier ere særlig fortrinlige, men saa er
							der tillige noget Mere, der ligesom krydrer det Hele, og som først gjør
							Retten rigtig smagelig, det er Noget, som er lidt i Familie med
							Misundelse, Misundelse vel at mærke mod sine Egne. Dem, man staar ved
							Siden af, dem, man lever Dør om Dør med i det daglige Liv, under man
							ikke saa godt at være Minister som disse Folk, der i Forvejen staa paa
							Tinderne, hvem Springet til en Ministertaburet ikke synes saa stort, og
							hvem det derfor ikke heller kan antages at volde saa megen Fornøjelse
							som Ens Nabo, for hvem det er et ganske anderledes betydeligt
							Avancement.Man vil, naar man leder rigtig efter i de menneskelige Stemninger og
							Følelser, hvor de fungere som Bevæggrunde til Ens Handlinger og hele
							Optræden i det daglige Liv, blive forbavset over at finde, i hvilket
							Omfang, meget - noget - lidt - en ganske
							lille Misundelse hos de Fleste blander sig ind næsten allevegne. Den er
							ogsaa paa Færde her; men at Estrup ogsaa har lidt Alliance paa denne
							Kant, i Følelser af denne Sort, geraader imidlertid ikke ham i fjerneste
							Maade til Skam. Enhver god Sag tæller imellem sine Allierede ogsaa nogle
							af lidt tvivlsom Bonitet.BALTHASAR CHRISTENSENDersom de politiske Doktriner fra 1830 havde deres Napoleon, som
							- selv noget antikveret - faldt paa at afholde et
							»nächtliche Heerschau« over de overlevende Rester af sin »store Armee«,
							der har kæmpet paa alle Europas Valpladse og mistet saa mange, baade:Die im tiefen NordenErstarrt in Schnee und Eis,Und die in Welschland liegen,Wo ihnen die Erde zu heiss,saa vilde han ogsaa have et lille dansk Kontingent at mønstre. Og naar
							Feltherren kom dertil, saa vilde han paa den venstre Fløj finde en lille
							tør Alderstegen, en værdig og alvorsfuld Veteran, som vilde præsentere
							sit Gevær for ham efter det allerældste Exercerreglement.Kejseren vilde hilse ham naadig, men strax se op ad højre Fløj til, som
							om det var Noget, han var vant til at gjøre for nu at finde sine Folk.
							Der vil saa i Rækkerne mangle Adskillige, men der staar En tilbage, en
							endnu kraftig Graaskjæg: »Det er jo Ploug«,
							siger Kejseren. »Ja, Sire.« »Naa, gamle Knurrepotte, Du er ogsaa gaaet
							om paa højre Fløj.« »Ja, Sire! Mit Udland er
							blevet dernede til Venstre, men jeg selv er her.« »Jeg kjender det nok,«
							siger Kejseren, »jeg ser det Samme andre Steder; det er kun det lette
							Infanteri, som bliver paa sin Plads. Men i Bataillonen bliver Du?« »Ja,
							Sire.« »Det er godt, min Søn.« Men saa vil han dog atter ride hen til
							gamle Balthasar Christensen og med  faderlig og tilgivelig Tilfredshed se,
							hvorledes han til Snippen paa sit hvide Halsbind holder sig strunk og
							stiv efter Regiementet af 1830 med Flintestensbøsse og hele den gamle
							Oppakning.I Virkeligheden har Balthasar Christensen været en trofast Sjæl, som
							Intet har lært og Intet glemt, fordi han Intet har villet lære og Intet
							har kunnet glemme. Han er ikke kommen videre, han er ikke heller gaaet
							tilbage, han er den Samme, som han var i vore Fædres Ungdomstid.
							»Prokurator Christensen«, som han hed alt ved den politiske Verdens
							Skabelse, i Roskilde Stænder, er nu den eneste Overlevende af den
							liberale Falanx, et Urmenneske fra hin Periode, der ligner den
							nuværende, som hin Tids rolige Lys og fredelige Olielamper med det blide
							Lys og de stærke Skygger ligne vor brændende, skinnende Gasbelysning.Balthasar Christensen er en ren parlamentarisk Antikvitet, et udmærket
							Stykke Materiale for komparative rhetoriske Studier, han taler den Dag
							idag, ganske som man talte i Stændersalen i Frederik den 6tes Tid; det
							er ikke ham, der er bleven pathetisk, det er alle de Andre, der ere
							blevne realistiske.For ham ere de højtidelige Perioder, de dybsindig klingende Deduktioner,
							de statsmandsagtige Henblik over hele den beboede Verden ægte og
							uforfalskede Varer. Ingen anden Talestil vilde være ham mulig; men som
							enkelte gammeldags Stykker kunne tage sig godt ud i et moderne Service,
							saaledes har der ogsaa været Lejligheder, hvor gamle Balthasars ordrige,
							ofte hule og deklamatoriske, men til sine Tider ogsaa af virkelig
							Følelse baarne Veltalenhed selv i de senere Aar har taget sig godt ud.
							Endnu saa sent som under Ministeriet Frijs var han engang hele Thingets
							Ordfører ligeoverfor Ministeriet i Anledning af en i sin Tid
							opsigtvækkende militær Afskedigelse. Og han skilte sig fra det paa en
							Maade, der vandt megen Anerkjendelse. Saadanne Themaer som Patriotisme i
							Almindelighed, Fædreland i Almindelighed, Frihed i Almindelighed, ligge
							bedst for ham, ogsaa fordi han er alt Andet end flittig af Naturen og
							nødig vil granske enkelte konkrete Spørgsmaal.Hans Optræden i Begyndelsen slog stærkt an hos  Bondestanden ved at tage den fra en noget
							materialistisk Side. Han gjorde sig til Talsmand for Forbedring af
							Standens daarlige Kaar, og Agitationen i Fæstesagen blev en af de
							Hovedløftestænger, han bragte i Anvendelse.Bondestanden, navnlig paa Sjælland, kom i stærk Bevægelse; der var
							adskillig Grund for den til Utilfredshed; dens materielle Forhold vare
							ikke saa heldige, og den begyndte at føle sig stærkt trykket ved
							Hoveriet og nære levende Uvillie imod Fæstevæsenet, især da Tiderne blev
							bedre; gode Dage føde Kritik og Forlangender.Ogsaa det personlige Forhold, hvori Bonden fra Arilds Tid havde staaet
							til andre Stænder, var Gjenstand for dens kritiske Bevidsthed, og hele
							Bevægelsen havde et eget socialt Anstrøg ved Siden af sit materielt
							økonomiske.Der var en Mængde Spørgsmaal i Bevægelse, der vedrørte Formerne, og hvor
							det var saa nemt at være frisindet og Reformator. Alverden sagde »Du«
							til Bønderne, og Ingen tog imod Gjengjæld, ja, der kunde komme Sag ud af
							en saadan Ting som, at en Bonde i al Venskabelighed havde sagt »Du« til
							en Gartner. Det hele »DuSpørgsmaal« fik almene Dimensioner og
							diskuteredes baade udenfor Bondestanden - det var i den
							Anledning, AlgreenUssing kom med sine »stumprumpede Skriverdrenge«
							- og i selve Bondestanden, thi Bonden vilde ikke gaa ind paa,
							at det, som en Embedsmand engang i Stænderforsamlingen udviklede, var
							»hjerteligt og hædrende« for ham, at »de Højerestillede« tiltalte ham
							paa denne Maade.Særlig overfor Godsejerne havde det personlige Forhold en meget trykket
							Karakter. Vore Godsejere vare naturligvis som Regel ligesaa skikkelige
							og godmodige som de ikkegodsejende Folk, men ikke blot var der en Del
							junkerlige Undtagelser, men de Fleste gik i al Skikkelighed og
							Godmodighed ud fra, at det var i Naturens Orden, at Bønder behandledes
							paa en særegen Maade, det vare de indrettede til, og ellers kunde det
							Hele ikke gaa. Det gik da ogsaa strengt til ved Hoveriarbejderne, en
							Forvalter iblandt Bønderne var en Officer, og det en skrap Officer af
							den gamle Skole, mellem Gemene. Jagtrettighederne stod i fuld Blomst,
							men man saae baade kritisk og uvillig paa dem, og Jagtsagen var  et Spørgsmaal af almen Interesse, ved
							hvis Behandling baade de konservative og de frisindede Opfattelser ret
							kunde gjøre sig gjældende: da Jagtsagen i sin Tid var til Forhandling i
							Roskilde Stænder, kom man ind paa Spørgsmaalet om Retten til at prygle
							Klapperne; Tiden befandtes endnu ikke moden til at afskaffe denne Art af
							Hustugt, Drewsens Forslag om, at det rent skulde
							forbydes at slaa Klapperne, blev forkastet, kun de gifte Mænd slap fri,
							og der var en Minoritet af 23 St. for, at det ikke skulde forbydes at
							slaa Fruentimmer; sikkert ikke fordi der var nogen af de 23, som havde
							særlig Lyst til selv at udøve denne Ret, ja, vi tro snarere, at de alle
							23 have levet deres Liv tilende uden nogensinde at have udøvet den, men
							det var selve den abstrakte Myndighed, man vilde hævde ubeskaaren;
							formalistiske Politikere have vi Alle, med og uden Hartkorn, været fra
							Tidernes Begyndelse.Vort hele Samfundsliv var altsaa paa dette Omraade især opfyldt med
							Antikviteter, og aldenstund man var kommen et godt Stykke over 1830 og
							nærmede sig rask til 1848, behøvede man ikke at have noget særlig
							genialt Blik for at udfinde dem, og de, der paatog sig at virke for
							Reformer, havde baade en smuk og taknemlig Opgave.De »Kjoleklædte«, som tog sig af Bønderne, vandt snart disses levende
							Paaskjønnelse. Det var idylliske Tider. »Mange agtværdige Mænd have i
							den senere Tid gjennem forskjellige Blade oplyst, at Bondestanden er en
							ligesaa hæderlig Stand som enhver anden Stand,« ytrede en af
							Bondestandens Deputerede i Roskilde saa erkjendtlig, som om det var
							Noget, Bondestanden aldrig havde kunnet finde paa af sig selv, og som
							først blev rigtig Sandhed, da det havde staaet paa Tryk i Bladene.Men imellem dem, der optraadte som Bondestandens Talsmænd, stod
							»Prokurator Christensen« i første Række. Naturligvis maatte han døje
							adskillige Gjenvordigheder, og Mangfoldige betragtede ham selvfølgelig
							kun som en »ful Folkeforfører«, for at bruge et af Ørsteds Udtryk, men paa den anden Side var han i Besiddelse af
							stor og i mange Henseender fortjent Popularitet, og var han end ikke
							»Busenfreund« med de egentlige liberale Ledere, saa regnedes han  dog med og var i godt Selskab. Det var
							hans Guldalder, som fandt sit Udtryk i, at han var med at stifte
							Bondevenneselskabet i 1846 sammen med Lehmann og Tscherning.Den Periode, som ligger efter 1848, blev af en anden Beskaffenhed.
							Bruddet mellem Bondevennerne og de Nationalliberale kom som bekjendt
							overordentlig hurtig, ligesaa hurtig som selve Friheden, og Striden var
							i fuld Gang alt ved Valgene til den grundlovgivende Rigsforsamling. B.
							Christensen havde i den ikke nølet med at tage sit Parti; som blind
							rettroende Fremskridts- og Frihedsmand, som Folkeleder var Valget for
							ham ikke tvivlsomt. Han maatte blive, hvor man kunde leve fort paa et
							ubestemt Program med ubestemte og ubestemmelige Fordringer og blive ved
							at forlange og blot at forlange for Folket og til Folket og -
							ved Folket, thi den Plads, han fik i Bondevennepartiets Rækker, var
							naturligvis meget indflydelsesrig og blev ved at være det i en Aarrække.
							Men han maatte afgive Mere og Mere til J. A. Hansen, sin Associé i
							Fæstesagen og Bondevenlighed ganske i Almindelighed. Og efterhaanden tog
							hans ledende Indflydelse mere og mere af. Andre Spørgsmaal kom paa
							Dagsordenen end de, han havde været med at bringe frem, og især mellem
							ham og Fæstesagen syntes der at være en mystiskinderlig Forbindelse, som
							imellem Træet og Dryaden, de svandt hen sammen.I og for sig er det nemt »at blive sig selv tro« paa denne Vis, mindst
							ligesaa nemt som at blive sig selv utro. Til at blive »Demokratiets
							hellige Sag« tro, saaledes som Balthasar Christensen har været det,
							udfordres der ikke synderlig Andet end at blive liggende paa Ryggen og
							flyde med Strømmen i sine Omgivelser, de Omgivelser, man nu engang har
							fundet. Han lever da ogsaa paa en almindelig Antagelse af, at
							Demokratiet altid har Ret, som han anskaffede sig i 1830, og som siden
							den Tid ikke for ham har skiftet Indhold. Han er ikke bleven mere
							yderlig, ikke bleven socialistisk, han har ikke faaet nogen Nuance i
							Retning af det »Røde«, han holder sig uforanderlig i det »Blaa«, og
							netop den Schattering af det »Blaa«, som da var Modefarve ved det
							»borgerlige Demokrati«. Dette kan naturligvis lade sig gjøre, naar man i
							tilbørlig Grad lukker Øjnene for kritiske Betænkeligheder og  vender Ryggen til, naar der viser sig altfor
							soleklare Kjendsgjerninger med Bevis for, at man har Uret.Ogsaa for saa vidt ligger denne »Bliven ved det Samme« for B.
							Christensen, som det er hans Natur at holde sig i Almindeligheder og paa
							Overfladen. Det kan ikke nytte noget, at han kaster nok saa dybe Blikke
							ind i Politikkens og Historiens hemmelige Værksteder; selv naar han med
							den allerdybsindigste Alvorsfuldhed trækker Hagen ind i sit
							statsmandsmæssige Halsbind og med opskudte Øjenbryn og med manende Røst
							meddeler sine Granskninger over Tidens Gaader - er der Ingen,
							der tager fejl.Men hvor han nok kan gaa lidt ned i Dybet, det er ikke i de store og
							afgjørende Spørgsmaal, men ved de smaa Manipulationer, som foregaa bag
							Kulisserne.Der er gaaet en politisk Sammensvoren tabt i ham af den rigtige gamle
							Slags. Intet vilde sikkert have tiltalt hans Fantasi mere end at være
							med i et hemmeligt Selskab, hvis Medlemmer, svøbte i lange Kapper,
							samledes ved Nattetid i en dog ikke altfor fugtig Grotte eller sneg sig
							op ad en hemmelig Trappe til et romantisk Gemak i et forfaldet Palads,
							paa hvis Døre man bankede mystiske Slag. At sidde i en saadan Kreds og
							mumle hemmelighedsfuldt over Dynastiers og Rigers Skæbne, sikker paa, at
							den forspændte »Postchaise«, der kunde føre En over Grænsen, naar der
							kom Noget paa, var i Nærheden - det havde været Noget for
							Balthasar Christensen. Der er Nogle, der sige, at der har været en
							Periode i hans Liv, hvor hans Ærgjerrighed stod til Kammerjunkerens røde
							Kjole; det er muligt, at det har været saaledes, men der har ganske
							sikkert ogsaa været en Tid, hvor hans Hjerte har ønsket at banke imod en
							ved Brystet hemmelig skjult Dolk, som det naturligvis aldrig i Verden
							vilde have faldet den skikkelige Mand ind at stikke i nogetsomhelst
							Medmenneske, men paa hvis Fæste det vilde have gjort ham godt nu og da
							at lade sin Haand hvile i en alvorsfuld Stund.Lyksaligheder i Retning af Sammensværgelsesspekulationer over Kroner og
							Sceptre nægtede den Skæbne ham, som lod ham fødes under vor nordlige
							Breddegrad. Han maatte nøjes med, hvad der kunde forefalde paa Steder
							som paa  Frederik den Syvendes
							Bagtrappe, i Grevinde Danners Boudoir eller i
								Berlings Lønkammer. Men at han ogsaa her ret
							har nydt sin Stilling som en hemmelig Raadgiver hos en Konges Hustru,
							det have jo Tschernings Breve viist, og at han
							har havt sine Fingre med i Spillet ved andre Ting end Spørgsmaal om at
							styrte Levetzau og gjøre Grevinden tolereret af
							Aristokratiets Damer, det er vel ogsaa sikkert nok; vist er det ialfald,
							at han selv har en velgjørende Bevidsthed om, at en Mangfoldighed af
							Traade i Danmarks og Nordens hemmelige Historie ere løbne gjennem hans
							Fingre. Hans Lyst til at agere og kabalere med fine Kort er naturligvis
							kommen hans Parti adskilligt til Gode, og det har vistnok særlig været
							ham, der har havt det Fag at vinde det de unge Rekrutter i de højere
							Samfundsklasser, hvortil det altid saa højlig har trængt, og til dette
							Hverv var han med sin i visse Maader vindende Elskværdighed vel skikket.
							Hvad han ikke har sparet paa overfor Neofyterne, det har været behagelig
							Smi ger, og paa den Limpind alene er der maaske fanget adskillige
							letsindige Fugle.Man mærker nu ikke meget til Balthasar Christensen, han fører en blid og
							stille Tilværelse og gaar omkring og ser paa, hvad de Andre foretage
							sig. Han er Statsrevisor, har naturligvis valgt sig det letteste Afsnit
							og gaar hyggelig og lægger splittergalt sammen og læser forkert, uden at
							det falder nogen Dødelig af Venstre eller Højre ind at tage denne
							Sinekure fra ham, tvertimod, Alle unde ham den godmodig, og han vælges
							til Formand i Statsrevisionen. Hans Statsrevisorværelse er et Slags Klub
							og Konversationsværelse, stundom vel tillige Hovedkvarter og Skueplads
							for hemmelige Raadslagninger, men om Værelsets Herre har synderligt Mere
							at sige i disse, er et andet Spørgsmaal.Han er Æresmedlem af det forenede Venstre; men det siger ikke Meget. Han
							er en Slags »Papa Wrangel« i Partiet; han har ligesom denne ikke udført
							nogen Stordaad, men er avanceret op til Feltmarschal ved at holde ud.
							Aktiv Kommando har han i lang Tid ikke havt; Partiet har i det Hele ikke
							altid taget synderlig Notits af ham, og han har ogsaa manglet adskillige
							af de Egenskaber, som høre med til at blive en virkelig Fører og holde
							ud som saadan. Han kan  navnlig ikke
							indgyde sine Underordnede Frygt, hans Ledelse har altid mere været den
							milde og omhyggelige Faders og den kloge og vise Raadgivers end den
							strenge Tugtemesters; det kunde være fortræffeligt nok i Partiets unge
							Dage, men i Længden forslog det ikke. Det kom endog saa vidt, at Venstre
							engang ikke vilde spendere en Folketingsplads paa ham; men siden er det
							dog gaaet i sig selv, og det vilde ogsaa have været altfor haardt for
							ham at skulle leve uden at deltage i de parlamentariske Bevægelser og
							kunne være med at fremkalde »Kriser« eller ialfald have Duften af dem
							paa første Haand.Det vilde ogsaa have gjort adskillige af hans Modstandere ondt, thi »den
							Alderstegne« er i Grunden godt lidt. Man kan reservere sig alt Muligt
							med Hensyn til hans Opfattelse af politisk Pligt og have aabent Øje for
							Hulheden ag Tomheden, saa vil man dog altid finde, at der er noget
							Godmodigt hos ham; det er aabenbart, at han i Grunden mener det ganske
							godt med Alle, eller ialfald ikke mener det ondt med Nogen. Det er
							Noget, som ikke forfejler sin Virkning, ogsaa fordi det er en Egenskab,
							som ellers ikke hører Demokrater til; ganske vist er det ogsaa det
							Nemmeste at søge sine Inspirationer i personlige Antipathier.BERGDen tredie Stands Mænd tænkte, da de kom til Magten, ikke paa at sikre
							denne Stand noget særligt Herredømme, de opfattede Friheden paa mere
							abstrakt Vis og lod den Dør, ad hvilken de selv vare komne ind, blive
							staaende paa saa vidt Gab, som man kunde forlange. Frederik den Syvendes
							Regeringstid blev imidlertid dog - af naturlige Grunde
							- væsentlig deres Herskertid, men den tredie Stands Hegemoni
							kræver særegne Betingelser for at kunne holde sig længe, de andre Lag i
							Samfundet ere altid i en naturlig Bevægelse opad. Er almindelig Valgret
							ikke indført, bliver Valgrettens Udvidelse Stikordet; han man almindelig
							Valgret, lærer Flertallet ganske simpelt at bruge den, hvad der jo er
							meget menneskeligt. Saa kommer de ubehagelige Overraskelsers Tid, og saa
							vise de konstitutionelle Theorier sig i et nyt Lys. I disse spiller
							Læren om Folkesuveræneteten en ejendommelig Rolle. Politiske Analytikere
							have villet udfinde, at den moderne Konstitutionalisme er sammensat af
							engelsk Statsret, af den franske Doktrinarismes - tildels
							misforstaaede - Opfattelse af den engelske Forfatning og af
							den Rousseauske Lære om den absolutte Folkesuverænetet.Eftersom Hovedvægten lægges paa det ene eller det andet af disse
							Momenter, faar man temmelig forskjellige Resultater frem, og der er en
							stadig Vexlen imellem, hvad der fremdrages. Naar man stedse forsikrer,
							at der ikke er nogetsomhelst Nyt i vort nye Demokratis politiske
							Fordringer, er dette paa en Maade ganske rigtigt. Men en Gradsforskjel
							er der dog, og Forskjellen er den, at Demokratiet ensidig fremdrager  FolkesuverænetetsMomentet. Men saa er
							Ulykken igjen, at dette i Virkeligheden i sit Væsen er saa despotisk og
							enevældigt, saa uvilligt til at taale Begrænsning, saa
							antikonstitutionelt som muligt. Den kongelige Suverænetet har maattet
							finde sig i at blive konstitutionel, men Folkets Suverænetet vil ikke
							høre tale om at lade sig indskrænke.Det gaar med Konstitutionalismen som med mange Ting, den er
							allersmukkest, naar den viser sig paa Afstand. Da dølger det sig, hvor
							meget Vagt, Ubestemt og Ubestemmeligt der ligger i Fordringerne paa at
							»øve Indflydelse« paa dette eller hint, »føre Kontrol« med Alt og alt
							muligt Andet, i Fordringerne paa at faa »Folket« repræsenteret, paa at
							faa en Repræsentation, der er »Organ for«, »Billede af« Folket osv. Men
							efterhaanden som man kommer ind i den praktiske Udførelse af disse
							Programmer, dukke alle de Vanskeligheder op, som indeholdes i den uhyre,
							tilsyneladende saa lette Opgave uden videre at sætte en repræsentativ
							Forfatning ovenpaa en Statskonstruktion, der er uddannet og udarbejdet
							gjennem Aarhundreder til at bære Enevælde. Og efterhaanden som man
							kommer dybere ind i disse Konflikter, komme de forskjellige
							Fortolkninger skarpere frem af Konstitutionalismens kamæleontiske Væsen,
							og dette spalter sig mere og mere efter sine Hovedbestanddele til flere
							vidt forskjellige Ting, som alle kræve det fælles Familienavn, alle
							naturligvis paastaa at være de eneste lovlige Descendenter af den sande,
							gamle, oprindelige konstitutionelle Opfattelse, der saa atter paa sin
							Side egentlig ligeoverfor dem allesammen maa føle sig tilmode som en
							Slags Høne med Ællinger. Ingen af Descendenterne kan ret være et Barn
							efter dens Hjerte.Den tredie Stands Politik kan vel nærmest siges at holde sig til den
							klassiske franske Doktrinarisme; den klassiske Tredeling holdes højt i
							Ære, og i det Repræsentative, i den udvalgte Folkerepræsentation findes
							det sande og i og for sig begrundede Udtryk for Samfundets Villie og
							Væsen, medens Folkesuverænetetsbegrebet nærmest er en rhetorisk Figur.
							Det egentlige Demokrati holder sig derimod tæt til de Rousseauske Ideer.
							Folkesuveræneteten er al Magts Kilde og Udspring, og Repræsentationen
							kommer efterhaanden i  en temmelig
							umyndig og afhængig Tilstand, Magten bliver ude hos Folket. Saaledes
							gaar det jo ogsaa hos os. Vi komme efter Venstres Retning mere og mere
							ud i Vælgerne, i Massen og faa kun med den at gjøre.Den demokratiske Version af de konstitutionelle Ideer har til Bærere
							højst forskjelligartede Karakterer. Nogle ere idealistiske og sangvinske
							Demokrater, som ere overbeviste om, at det i Statslivet blot gjælder om
							at anvende bestandig større og større Doser Demokratisme, saa gaar det
							Alt af sig selv, og som have en Kulsviertro paa, at selv om Alt skulde
							gaa rent kaput, saa vilde det dog nok paa en eller anden Maade gaa godt
							alligevel. Intet kan være nemmere og bekvemmere og behageligere end at
							være Politiker paa denne Maade og ikke blot lade Alt gaa sin skjæve
							Gang, men ogsaa trøste sig med et forhaabningsfuldt »jo skjævere, desto
							bedre«, og for Demokrater, der ere saaledes anlagte, hører der ærlig
							talt ikke synderlig Alvor og Karakterstyrke til at vedblive at være det
							til deres Dødsdag; hvor dybere og alvorligere Naturer blive betænkelige,
							svømme de videre som glade Korkpropper.Andre Demokrater tage Sagen mere realistisk og mene kort og godt, at
							efterat den finere Portion har havt sin Tur, kommer nu Turen til dem, de
							kunne ligesaa godt regere som hine. Fejlen her er blot den, at det kunne
							de ikke, ialfald ikke med det konstitutionelle System. Det er beregnet
							paa og forudsætter bløde og hensynsfulde Hænder, let Paavirkelighed af
							moralske Midler, Kritik, Diskussion og Censur; og skal det bruges
							anderledes, gaar det i Stykker, og af Stykkerne kan ikke Enhver tage
							sit.Bergs Indflydelse paa Venstre var meget stor, og det har han tydelig
							faaet at føle ogsaa paa den Maade, der er mest smigrende: fra
							Modstanderne; han har været Gjenstand for megen Opmærksomhed fra Højres
							Side. Det var i mange Tider en virkelig demoraliserende Sædvane, at
							Folk, der skulde have Et eller Andet sat igjennem i Rigsdagen, hemmelig
							og, som de selv troede, med den hvide Pind i Munden, der gjorde dem
							usynlige, sneg sig til Oppositionens Førere, der dengang vare mægtigere
							som saadanne, end de nu ere som Flertallets Ledere, og ved private
							underdanige Opvart-  ninger søgte at
							stemme dem vel for deres Anliggender ved at »forklare«.I vort yngre Demokrati har Berg paa Basis af disse Ideer spillet en meget
							fremtrædende Rolle.En Mand som han har Noget af begge de nævnte Retninger i sig. Han er til
							en vis Grad en ærlig menende, sangvinsk Idealist, og han er tillige
							Materialist. I hans Optræden er Mængdens Begjær efter Magten inkarneret,
							den despotiske Folkesuverænetet har i en Mand som ham en fuldstændig
							orthodox Talsmand, for ham er alle Gaaders Løsning funden i den
							almindelige Valgret; Mængdens. »Vælgerfok kets« Tilslutning er den
							eneste sande Retskilde, og hans Devise maa være: La
								popularité c'est le pouvoir tout entier.Naar Berg har naaet at have saa stor Indflydelse, skylder han dette det
							Fond af Kraft og Energi, hans Karakter besidder, men ikke virkelig
							overlegne Evner. Han beholder derfor ogsaa bedre sin Indflydelse paa den
							store Masse end i en mindre og mere kritisk Kreds.En overlegent begavet Natur er han ingenlunde. Han er uden selvstændige
							politiske Tanker, blottet for skabende Evne. Han savner ikke Liv og
							Kraft i sin Tilegnelse, men Selvstændighed. Han har forefundet en
							politisk Opfattelse, og den har han tilegnet sig og besluttet at
							gjennemføre, og det i en Ruf.Hans politiske Ledelse har for hans Parti ogsaa været uheldig. Det er
							blevet drevet frem imod det Maal, Berg havde sat sig, uden Hensyn til
							Forhold og Omstændigheder, lige til det blev sprængt. Berg mangler baade
							klart Blik og praktisk Instinkt. Da han erklærede, at han havde ført det
							forenede Venstre til et Punkt, hvor Sejren var det vis, var han sikkert
							i god Tro, men sjeldent har en Førers Ukyndighed viist sig tydeligere
							end i dette Udsagn.Men saaledes maa en Mand tage det, der er uden overlegen Begavelse, uden
							Originalitet, men i Besiddelse af stor Dristighed og ubegrænset
							Selvtillid. Han kan i Ord være nok saa meget imod Doktrinarisme, selv
							bliver han en forfærdelig Doktrinær.Tscherning var som bekjendt en Kæmpe i Doktriner; men han var en saa
							begavet Mand, at han i det virkelige 
							Liv kunde renoncere, slaa af paa sine hellige Principper, vise den
							smidige Bøjelighed, der sikrer imod farlige Nederlag. Berg er for lille,
							for tung og for stiv til at kunne manøvrere saaledes.Der er en Blanding af Idealisme og Materialisme i Bergs Karakter, gode og
							slette Impulser brydes mod hinanden, højst forskjellige Motiver gjøre
							hinanden Herredømmet over ham stridig. Der er noget vist Frejdigt ved
							ham, men han mangler de finere og noblere Egenskaber, det i Sindet
							Højbaarne, som gjør, at en Karakter ogsaa indgyder Modstandere en vis
							sympathetisk Respekt.Det vilde være uretfærdigt at nægte ham Konsekvens, til en vis Grad
							Fasthed, men der skal Mere til for at skabe en Riddersmand; han er og
							bliver en aandelig Plebejer.Loyal Modstander er han ikke; men det er meget muligt, at han selv mener,
							at han er det, endnu rimeligere, at han er enig med sig selv om, at han
							vil behandle sine Modstandere overordentlig smukt, naar han først har
							faaet sat dem Knæet paa Brystet, i hvilket sidste Fald Ventetiden turde
							blive lang.Berg er væsentlig Folketaler. Han har det Brede og Buldrende i sin Magt,
							og han er tillige pathetisk, ja til en vis Grad sentimental. Hans Fryd
							er de store Talemaader og klingende Stikord fra det gamle
							parlamentariske Litani. Han frisker dem op og restaurerer dem, men
							simpelt og klodset.En udannet Mands mindre udviklede Smag viser sig som bekjendt særlig
							tydelig i, hvad han anser for god Lyrik - Visesamlinger levere
							Bevis - og Bergs lyriske Fraseologi er ogsaa aldeles umulig.
							Han anser selv aabenbart alle rhetoriske Kombinationer af Bryst, Pande,
							Hjerte, Banner osv. for ny, original og ægte Veltalenhed, og bliver ikke
							klog af Skade ved den ene Gang efter den anden at mærke, at hans Tirader
							blive komiske.Berg er nu ikke mere den lange, opløbne Skolelærer, som han var, da han
							en skjøn Dag for ca. femten Aar siden kom ind i Thinget. Napoleon den
							Store sagde, at kun magre Folk vare farlige. Efter den Maxime er Berg
							forlængst ophørt at være farlig, ja bleven meget ufarlig. Hans Ydre har
							noget i høj Grad Realistisk. Han ligner slet ikke de nye, ideale
							Demokrater med langt Haar og tilknappet Frakke, for hvilke  det var en tidligere Slægt tilladt at sværme,
							Demokraterne med de Victor Hugo'ske Fraser og de Lamartineske Vuer, og
							han har Noget i sine Manerer, som minder om den mimiske Skole, som
							holdes i Live af de omrejsende Danselærere, man tidligere mødte i
							Provinserne.Han er ganske ejendommelig, naar han taler. En saa selvtilfreds Skikkelse
							har Rigsdagen aldrig før havt at opvise. Paa den anden Side er han
							ligesaa typisk som Tilhører, navnlig naar han direkte bliver angreben.
							Han har da gjerne et eller andet Skrivearbejde for; det er uvist, om han
							har en dunkel Erindring om, at en tidligere stor Mand ved Navn Cæsar
							ifølge Læsebøgerne kunde paa samme Tid baade høre efter og skrive, eller
							om han pantomimisk vil give den Talende, det være sig en Minister eller
							et Medlem, tilkjende, hvor uendelig ligegyldig han er ham. Den sidste
							Formodning tro vi er den, der har Mest for sig.Man kunde imidlertid tilgive Berg hans Form, naar Indholdet tillod det.
							Men det gjør det ikke. Han overfører i en altfor høj Grad
							Agitationstalerens farlige Egenskaber i Diskussionen i Salen. Det er
							Theatermaleri, han leverer, han dypper uafladelig sin Pensel i
							Overdrivelser, for at bruge et meget mildt Udtryk.Det er derfor i Virkeligheden et umuligt Arbejde at imødegaa ham. Intet
							Punkt i, hvad han giver som Taler, vilde kunne undvære Rettelse,
							Grundsætningerne, hvorpaa hans Udviklinger hvile, saavelsom de smaa
							Detailler. Altid Partimand, og oftest mere end det: Demagog.GREV HOLSTEIN LEDREBORGDet er en stærkt bugtet Vej, der ligger imellem det Standpunkt, Grev
							Holstein Ledreborg indtog som den, der aflagde det bekjendte højtidelige
							Løfte om at ville være Venstres bestemte Modstander, saa længe det
							kæmpede for Parlamentarismen - det Standpunkt, han indtog som
							en af det samme Partis yderstgaaende og mest forbittrede Ledere, og
							- det Standpunkt, han har indtaget som Moderat, ja som en af
							de Moderates Førere.Naar man erindrer, i hvor faa Aar dette er foregaaet, maa man indrømme,
							at det næsten er mere end behændig gjort, at have passeret saa stærke
							Kurver uden at være bleven ødelagt.Grev Holstein Ledreborg er sikkert en meget sammensat Natur, og det er
							ikke nemt at besvare sig selv det Spørgsmaal, hvorfor han egentlig blev
							Politiker.Han er Konvertit, og forsaavidt er det naturligt, ja selvfølgeligt, at
							hans politiske Optræden, i dens Gang og Retning, i dens Sympathier og
							Antipathier, noget bestemmes af en katholsk Kjærne. Hvor meget, er ikke
							godt at sige; Holstein selv behandler den religiøse Side af Sagen med
							megen Tilbageholdenhed og Takt, en Takt, som hans Modstandere ingenlunde
							have gjengjældt. Forholdene i Danmark ere jo af en saadan Beskaffenhed,
							at de ikke egne sig til at give en speciel katholsk Politik Relief. Vi
							ere langt tilbage endnu med den religiøse Diskussion. De politiske
							Spørgsmaal ere komne godt frem, og det har viist sig, at de gjemme
							sociale Spørgsmaal. Men i hvilket Omfang disse atter gjemme  Spørgsmaal om Livsopfattelser, er endnu ikke
							ret kommet frem.Der er herhjemme endnu ikke saa Meget at gjøre for en specifik katholsk
							Politik, at vi tro, at det at kunne udrette Noget for en saadan, har
							været det Afgjørende for Grev Holstein til at kaste sig ind i det
							politiske Liv.Man kommer maaske Sandheden nærmere ved at antage, at han har valgt
							Politikken som en Slags Tidsfordriv for et godt Hoved, der var blevet
							træt og overmæt af adskillig anden Tidsfordriv.Han har derfor heller aldrig for Alvor gjort Indtryk af at have nogen
							bestemt Sag, som han vilde gjøre det til sin Opgave at gjennemføre eller
							kæmpe for.Han begyndte med at være, hvad der dengang hed »Løsgænger«. Der skinnede
							noget Nationalt og noget Demokratisk igjennem hans Optræden og tillige
							en udviklet Kritiklyst, som hurtig med Forkjærlighed vendte sig imod,
							hvad der var Nationalliberalt. Af disse Rudimenter udviklede sig
							temmelig hurtig en forenet Venstremand.Hvad der i denne var ægte, var ganske sikkert en stærk Uvillie imod de
							Nationalliberale. I den kunde de forskjellige Momenter i Holsteins
							politiske Opfattelse alle finde Hvile og Tilfredsstillelse. Noget Andet
							er, hvorledes det forholder sig med den politiske Side af Sagen, hans
							virkelig demokratiske Sindelag. Ligesom han i det Hele gjør Indtryk af
							at være undergiven Luner, Tilfældighed, personlige Sympathier og
							Antipathier og en vis Lyst til Forandring af Standpunkter, saaledes
							synes der ogsaa at være noget Tilfældigt, noget Paahængt ved hans
							Demokratisme.At han virkelig vil være Demokrat, en Folkets Mand, er troligt nok;
							ufolkelig bør Ultramontanismens eneste Mand da heller ikke være. Men lad
							ham ogsaa have et af ham selv for Alvor vedtaget demokratisk Program,
							saa omfatter han vistnok dettes enkelte Dele med meget forskjellig
							Forkjærlighed. Der maa være noget Bundaristokratisk ved ham; det viser
							hans hele Skikkelse, selv i den Tid, han med en vis Ostentation
							negligerede sin Paaklædning, bar Rabagashat og gik med en egen
							folkeligbergsk Svingning, det viser hans Optræden som Taler, der altid
							præges af en vis sleben  Elegance, det
							viser den tydelige Forskjel, han altid har gjort paa, om det var en
							borgerlig, navnlig en nationalliberal Modstander, han havde at gjøre
							med, eller en adelig; en Holstein, en Haffner, en Rosenørn fik altid en
							anden Behandling end en Klein eller en Rimestad, de Første vare Folk,
							som han ikke slog løs paa uden videre, men hvem han altid bød en Stol,
							inden han indlod sig paa at angribe dem.Aristokrat er han; men der gives jo ogsaa aristokratiske Demokrater, kun
							er Forholdet for disses Vedkommende, at det er det Nedbrydende i den
							demokratiske Verden, som er deres Hjerte kjærest. Thi i det Hele synes
							det Nedbrydende og Persifflerende at ligge for Holsteins Smag. Hans
							Livserfaring har uden Tvivl gjort ham til et Stykke af en Nihilist.
							Stundom gjør han et uhyggeligt Indtryk af at være en Pessimist,
							gjennemtrængt af den Overbevisning, at Alle gjøre Alt af de sletteste
							Motiver. Var dette Holsteins egentlige Mening, maatte han enten dømme
							fra sig selv eller være en slet Menneskekjender. Men det er det næppe;
							lad ham end have et meget aabent Øje for Pletter og Svagheder, saa siger
							han dog sikkert ofte ved saadanne Lejligheder mere, end han mener. Det
							kan han godt komme til at gjøre, han har endnu ikke løbet Hidsigheden af
							sig og kan i en polemisk Diskussion stundom lade sig rive med af denne
							til hæslige Inspirationer. Hans slebne Former dække sikkert megen
							Ustyrlighed. Tilsyneladende fuldstændig Herre over sig selv, istand til
							at parere sig selv i et Sekund, er han ganske vist mere end een Gang i
							en Forbitrelse, der ikke er bleven mindre, fordi han har dæmpet dens
							Sprog, bleven ført ud over de Grænser, han vilde iagttage. Men lad ogsaa
							være, at han ikke er Pessimist saa fuldt ud, som man af hans Optræden
							stundom kunde fristes til at tro, saa er han sikkert langtfra at være
							Optimist.Det Negative tiltaler ham maaske ogsaa, fordi det er Noget, der kan gives
							paa fri Haand. I det Positive foretrækker han det mere Almindelige,
							hvorom det Samme gjælder, fremfor i det Hele at fordybe sig grundig i
							Detaillerne.Detailler og Enkeltheder ere ikke Noget for ham. Han er ikke nogen
							flittig Natur, ja lader maaske endog Dovenskaben begrænse sin personlige
							Ærgjerrighed temmelig stærkt eller  har
							den Form af Ærgjerrighed, som bestaar i at være plus
								amoureux de l'influence que de pouvoir.At ligge paa sin Sofa og styrte eller indsætte Ministerier, det var
							maaske Noget, som vilde tiltale ham mere end selv at være Minister.Denne Egenskab hos ham er til en vis Grad en Svaghed, men ogsaa paa sin
							Vis en Styrke. Den tvinger ham ialfald ikke til at kompromittere eller
							forhaste sig for et rent ydre Forholds Skyld. At en saa urolig Natur som
							hans alligevel fortræffelig kan kompromittere sig paa saadan Vis, er
							imidlertid en Selvfølge.Meget i Holsteins Karakter kan sættes under Diskussion, men Evner kan man
							ikke fradisputere ham. Er der Folk, som blive til Noget mere i Kraft af
							deres Karakter end af deres Evner, saa hører han derimod til dem, hos
							hvem Evnerne, Begaveisen have Overvægten.Han er et klart, let, hurtigt og tillige fint Hoved. Som Taler har han
							sjeldne formelle Betingelser, han er let, smidig, elegant og kan som Faa
							balancere lige paa Grænsen af det Umulige og som Ingen ved en egen
							Blanding af Behændighed og Fripostighed sno sig fra forfølgende
							Angribere. Det er meget vanskeligt at faa fat paa ham, og har Nogen
							grebet ham, kan Ingen som han i næste Øjeblik bevise, at han aldrig har
							været berørt.Han har forskjellige Stilarter i sin Magt, men det Persifflerende, det
							Kritiserende, det Ironiserende ligger bedst for ham; det Varme, det
							Pathetiske derimod slet ikke.Der er Noget i hans Begavelse, som ikke ser dansk ud. Hans Dialektik og
							den Maade, hvorpaa han sætter den i Sofistikkens Tjeneste, er ikke
							dansk. Hans overordentlige Smidighed og katteagtige Behændighed i
							Debatten er heller ikke dansk. Han staar i disse Henseender som en
							Fremmed i Folketinget. Fortvivlet over at være Gjenstand for saadanne
							imellem hinanden slyngede Angreb, nøjedes den tunge, stive Haffner
							engang med blot at sige ligefrem, at han slet ikke kunde være med i en
							saadan Debat. Det er en Ytring, som let kan betyde en Falliterklæring og
							gjøre den, der nøjes med at bruge den, latterlig. Haffner tog Applaus
							ved den, thi  ligeoverfor Holstein kom
							den som en berettiget Protest paa den sunde Fornufts Vegne, som et Slag
							med en naturvoxet Knortekjæp, der slog en finterende Kaarde midt over.Der gives næppe nogen Taler i Rigsdagen, der i akrobatagtig Smidighed har
							naaet Holstein. Han gaar paa lette, bløde Kattepoter, med hvilke han
							uden Varsel midt i Elskværdigheden kan trække en Flænge. Saa behændig
							som Nogen forstaar han at arrangere skjæve Slutninger i en Fart,
							saaledes at de tage sig ud af Noget i Øjeblikket.Men han lever altfor meget i Øjeblikket, og netop paa Grund af sin
							frodige Lethed som Taler kommer han let til at sige Mere, end han vil
							staa ved bagefter, eller ialfald Noget, som kan genere ham senere.
							Ganske vist har han en overordentlig Lethed til saa at omfortolke sine
							Ord og faa dem til at parre sig ogsaa nogenlunde da, men
							Rigsdagstidendens stenografiske Gjengivelser gjøre ham til en farlig
							Fjende af sig selv, maaske den farligste.Holstein er et af Venstres unge Medlemmer og dog et af dets betydeligste
							og indflydelsesrigeste. Hans første Debut i Folketinget viste, at han
							var noget Ualmindeligt; det var under Forhandlingerne om Halls Skolelov,
							at han første Gang tog Ordet. Den Lethed, hvormed han optraadte, det
							Flydende og vel Modulerede i Foredragets første Perioder viste, at denne
							unge Kavaler var en Mand, hvis Jomfrutale man ikke behøvede at følge med
							den sympathetisk Spænding, som et godt Hjerte altid har tilovers for
							Debutanter, men at han var en sikker Fyr, som nok kunde klare sig selv
							uden gode Ønsker. Da han var færdig, bød Hall, der er en god Kjender,
							ham ogsaa strax velkommen i Diskussionen paa en Maade, der viste, at han
							var vis paa, at han ialfald blev en interessant Erhvervelse for
							Folketinget. Og deri havde han Ret. Et greveligt Ornament blot til Lyst
							er han ikke heller bleven for Venstre, Noget, der ikke har været til
							Opbyggelse for en Folkemand som Berg, der vistnok var meget henrykt ved
							at have en Greve som Adjudant i Tinget og til Bordfælle paa
							Restaurationer, men som lige saa lidt vilde have Grever som Skolelærere
							til Medkommanderende. Men er det vist, at Holstein har spillet en
							betydelig Rolle i Venstre, saa er det uvist,  hvorledes hans Fremtid vil tegne sig.
							Vanskeligheden ved at besvare dette Spørgsmaal ligger i det tidligere
							fremhævede Forhold, at han er af dem, hos hvem Evnerne ere betydeligere
							end Karakteren. Og i hans Fremtidsmuligheder er vel heller ikke den
							udelukket, at han en skjøn Dag kan blive kjed af det Hele og gaa sin Vej
							ligesaa pludselig, som han kom, forsvindende som en Stjerne, der har
							brilleret, men ikke lyst.