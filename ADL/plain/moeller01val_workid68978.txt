Sandfærdig Krønike om den Norske Spillemand, Eyvind,
								Skaldaspiller kaldet, lystig, men dog sørgelig at læse, Hedensk
								i Begyndelsen og i Fremgang, men i Udgangen opbyggelig og
								christelig, og overhovedet saare underholdende at læse, og
								skrevet paa bredt Dansk. Til Trykken befordret i dette Aar.Harald Haarfager var meget gammel, men havde endda stor Lyst til
								Omgjængelse med Fruentimmer. Derfor var det, at Gubben i sit 70de
								Aar opholdt sig Størsteparten af Aaret i Finmarken, medens hans
								Ægtehustruer sade i hans Stue paa Stordøen, som er beliggende udi
								Hardangerfjord. Thi Rogna og Gyda, som nu vare gamle og rynkede i
								Ansigtet, vare ikke mere i Stand til saa lifligen at forlyste
								Drotten, som da de vare unge og røde og hvide i Ansigtet. Dog vare
								de meget nidkjære af Gemyt og kunde aldrig døye, at Harald kaste
								kjærlige Øine paa Ungmøerne. Derfor meente den gamle Konning, at
								begge Parter nok var bedst tjent med at være hinanden af Syne. Man
								skulde have meent, at det vilde holdt hardt for en aldrende Mand, at
								faae sin Villie med noget Qvindfolk, og Harald havde selv været i
								samme Tro. Dette havde ogsaa tildeels bevæget ham til at tage hen
								til Finnerne, for at han med Penge kunde bevæge dem, der vare vel
								forfarne i sorte Kunster, til at bedaare de Finske Møers Hjerte for
								ham. Men det gik ham alligevel bedre i den Henseende, end han havde
								forventet;  thi Karlfolk af
								nogenlunde lideligt Udseende ere meget rare i dette Land, hvor de
								fleste see ud ud som bare Skind og Been og have en Lød i Huden
								ligesom visne Blade om Efteraaret. Drotten derimod havde gode, føre
								Lemmer og saae heller ikke saa ilde ud i Ansigtet; thi hans Kinder
								vare vel noget krøllede og hans Pande lidt riflet, men noget
								rødladen Farve havde han dog. Hans Haar vare rigtig nok ogsaa mere
								hvide end gule, saa at de Lokker, som Skjaldene i hans Hal før havde
								lignet med Guldtraade, nu havde mere Udseende efter den Riim, som
								falder paa Marken tidlig om Morgenen; men saa trykte han Guldkronen
								dybt ned over Panden, og den gjorde, at de Finske Møer ikke mærkede
								Graahovedet. En Dag aag han omkring i Halogaland paa en Slæde, som
								blev draget efter Landets Sæd af et Reendyr. Dette Dyr blev løbsk og
								sled Seletøjet itu, saaledes at han med Nød og Neppe bjergede sit
								Liv og kom til en af de Gaarde, som hist og her ligge spredte blandt
								Sneebjergene. Saasnart som han lukkede Døren op, saae han derinde i
								Røgstuen en deilig Mø ved Navn Tora, hvis Hud, skjøndt hun sad i den
								megen Os og Røg, dog var hvidere end Sneen, tilmed saae hendes Øine
								næsten ud som et Par Stjerner, da ellers de Finske Qvindfolks Øine
								altid rinde med Taarer, som om de vare stædte i Bedrøvelse. Kongen
								blev strax saa indtagen af hende, at han traadte hen og kneb hende i
								Kinderne, spørgendes: om hun paa nogen Tid vilde være hans
								Allerkjæreste? Da hun fik at høre om hans høie Byrd, sagde hun
								heller ikke ney dertil, skjøndt en rig Finlap, som knap kunde tælle
									 sine Reendyr, havde beilet
								meget stærkt om hendes Haand; thi hun kunde ikke lide denne, fordi
								han gav sig saa meget af med Trolddom. Kongen besov da Jomfruen den
								samme Nat og agede videre nordpaa. Da nogle Maaneder vare rundne
								forbi, mærkede Jomfruen, at hendes Liv var velsignet med et Barn.
								Hun frygtede da, at hendes Forældre skulde formærke hendes Skam og
								slaae hende tildøde Derfor stod hun ved Midnatstid op af sin Seng og
								vendte sine Øine paa Nordstjernen, som Harald havde bedet hende
								følge som Veiledning. Og da det nu var paa den Tid af Aaret, at
								Solen aldrig staaer op i Finmarken, saa beholdt hun dette stærke
								Himmellys i Sigte baade Nat og Dag, og vandrede taalmodig fort paa
								sin Fod; thi hun havde ikke kunnet føre over sit Sind at medtage
								noget Reendyr, som hørte hendes gamle Forældre til, endda de vare
								temmelig velhavende Folk. Imidlertid havde Svartefind, saaledes kaldte man der i Landet med et
								Øgenavn den Mand, der havde beylet til skjøn Tora, fordi han var
								grim af Aasyn som en mørk Sky, ikke været uvidende om, hvad der var
								foregaaet med Møen. Den Nat, da Harald tog Tora i Favn, havde han
								ikke havt Ro for sine stærke Drømme. Han var da staaet op af Senge
								og gaaet hen i sin Troldhule eller Heller, hvor han tilbad Satan i
								Lignelse af en stor Træklods, paa hvilken der var udhugget Aasynet
								af en Bjørn. Han tog frem en liden Æske, som kaldes Ganæske og var
								fyldt med et Slags Hexefluer, som kaldes Ganfluer. Først raabte han,
								idet han traadte ind i den dunkle Grotte, som gik dybt ind under et
									 Fjeld: »Heller vorde lys!« og strax tændte sig et blegt
								Nordlys i Hulens Bagkrog. Da sang han paa ny:Fluer smaae,Fluer blaae!Alle mine FluerHer i Klippestuer!Flux I Budskab sige maae,Hure det mon Tora gaae! Da vrimlede dette Utøi op af Æsken og begyndte at brumme og summe,
								saa at Svartefind for Fluesang ikke kunde høre Ørelyd. Han stampede
								da i Gulv med begge Benene og raabte:Fluer nitten lukke Kjæft!Flue een bruge Been!Flue een bruge Vinge!Flue een Budskab bringe! Da hang alle de nitten stille paa Klippevæg, og imidlertid begyndte
								den ene, som var meget stor og staalblaa af Farve under Vingerne, at
								flyve i Kredse om Svartefind og brumme gandske sagte; da blev han
								igjen bister og raabte: »Tal reent ud af Skjæget!« Da summede og
								brummede den, saa det lød vidt over Marke, men ingen kunde forstaae
								det uden dens Herre, som kunde Priks raade sine Fluers Maal. Af dens
								Sang fik han da følgende Mening ud:Det Bud, jeg bringer,Som Torne stingerAlt i din Barm;Neppe jeg voverAt friste din Harm:Ungmøe soverI gammel Mands Arm,Guldring pryderGammel Mands Lok,Gammel Mand byderUnge Mænds Flok. Da blev Svartefind saa rasende, at han gabede høit og tyggede
								Ganfluen med sine Tænder; men den fløi uden mindste Meen heel og
								holden ud af hans Næsebore, og alle Fluerne sang nu i Kor:
								Ungmøe sover I gammel Mands Arm! saa at han med Nød fik
								dem til at krybe i Æsken igjen. Svartefind lagde sig nu af Harme
								plat ned paa Klippegulvet og kunde hverken æde eller drikke, saadan
								Hovedværk havde han af at gruble paa Hævn over den yndige Tora.
								Saaledes laae han i de ni Maaneder, Tora gik svanger. I den niende
								Maaned hørte han lette Qvindefjed over Steenloftet af sin Grotte, og
								det var ingen anden end skjøn Tora, som vandrede hen til den gamle
								Harald. Mødig af den megen Gang satte hun sig ned for at hvile.
								Saasnart Troldmanden fornam Sligt, sendte han en Ganflue ud, som
								flagrede til hendes store Forfærdelse tre Gange om hende og
								brummede:Af Liv kommer Liv,Men Liv vorde Død,Naar af Liv kommer Liv.Dette Qvad varslede hendes Død, men hun forstod det ei, blev derfor
								siddende i Mag. Men da Maanen stod op hen ved Midnat, skinnede den
								ned paa et lidet grædende Drengebarn, som laa i hendes Arme; men
								selv var hun uden alt Liv. Den sorte Mand gik ud af sit Hul for at vederqvæge sig ved dette Syn; men da han nu ingen Glæde meer kunde
								forvente paa denne Jord, gik han ind i Grotten og raabte: »Heller
								vorde mørk!« Dernæst tog han en Ganflue og sendte ind i Fjeldet, som
								da revnede og sank over ham, og han selv blev til Steen og ligger
								som saadan den Dag i Dag er. Dog dette Brag lokkede mange Smaafinner
								ud af deres Huller, og de funda da det lidet grædende Barn, som de
								dækkede til med Granløv, at det ikke skulde fryse, dandsede saa
								rundt om det og sang:Sorte Qvinder! sorte Mænd!Kommer hid, kommer hen,Kommer hid for at see:Det Kongebarn ligger paa bare Snee.Kongesøn, født i Løn,Bliver stor, trives godt,Bliver alle Mænds Spot.Bliver stærk, bliver viis,Bliver alle Mænds Priis.Bliver Mand, raader Land,Og saa kommer hans Bane fra salten Vand.Sorte Qvinder! sorte Mænd!Kommer hid, kommer hen,Kommer hid for at see:Det Kongebarn ligger paa bare Snee. Om Morgenen kom nogle af Haralds Mænd og fandt den splitternøgne
								Dreng, liflig af Aasyn, oven paa en Sneedrive sovendes i de mange
								Blade. De toge baade ham og Liget og bare det frem for Harald. Da
								han saae den døde Qvinde, rev han sin Purpurkaabe i mange Stykker og
								brast i Graad; men da han blev det lidet Barn vaer, vidskede han
								Taarerne bort af Kinden igjen og besluttede, vel at pleje den Søn af
								hans Alderdom. Han lod da Pogen 
								lægge ved Yver af et Reendyr, saasom ingen Qvinder vare i Nærheden
								uden nogle svarte Kjærlinger, til hvilke Kongen havde megen Lede. I
								et halvt Aar blev Drengen fostret af Renen; men da fik Harald Bud
								fra en Frænde ved Navn Find, som boede ved Hardangerfjord, at hans
								Qvinde havde født ham en Dreng ved Navn Eyvind, og herover drog
								Kongen sydpaa, for at skaffe sit Barn noget Qvindemelk. Han kom ind
								i Finds Stue, viklede Drengen ud af sin Kappe og bad Finds Hustrue,
								at hun dog endelig maatte give denne hans Alderdoms Søn noget Die.
								Qvinden lod ikke til at være meget villig dertil, men gav Kongen
								korte Ord, fordi han vilde bede hende om at amme sine Slegfredbørn.
								Da hændte det sig, at Harald, imens han talte med Finds Kone, rakte
								sin Søn henimod hende, og hendes egen liden Eyvind hang hende om
								Halsen. Da slap Eyvind Moderens Favn, og begge de Smaae lagde paa
								eengang, som af en indvortes Drift, Hænderne om hinandens Hals og
								trykte Mund fast paa Mund, Herover blev Qvinden saa rørt, at hun
								besluttede at lade Drengene dele Melk med hinanden. I de senere
								Tider, da det vistes, at det ikke var for intet, Drengene havde
								strakt Favn mod hinanden, lagde Skjaldene megen Vægt paa det
								Venskab, som saa tidlig havde lagt forborgen hos dem. Fra hiin Tid
								gjorde Qvinden ingen Forskjel paa Børnene; thi den ene Dag lagde hun
								Eyvind ved venstre Bryst og Kongebarnet ved høire, men den næste Dag
								skiftede hun dem om, saa at deres Kaar vare aldeles lige. De
								trivedes ogsaa baade, saa det var en Lyst at see, og da Aar var
								rundet, og Peblingerne kunde begynde at støtte paa Benene og æde
								Skeemad, da sendte  Harald dem begge
								til sin Gaard paa Stordøen. Han havde allerede dengang skiftet Land
								mellem sine Børn saaledes, at Erik sad høiest i Stol og raadede for
								det Hele. Der var nu intet tilovers for Toras Søn, hvorudover
								Kongens Sønner og Dottermænd frygtede, at han skulde ville fratage
								dem noget Land og give til sin yngste Søn. Alle bare da Nag til
								Drengen, og naar Harald vendte Ryggen, saa kneb hans Hustruer
								Drengen i Skindet, og hans Sønner spyttede ham i Aasynet, endskjøndt
								det var det deiligste Barn, nogen vilde see for Øine. Imellem
								mærkede Kongen det, men slugte sin Harm for at have Fred i sin
								Gaard; thi han vidste vel, at det ikke var godt for gammel Basse at
								nappes med de Unge. Derfor haanede baade Store og Smaae den lille
								Hadingsmand, og det blev da fuldkommet, hvad Finnerne havde sjunget
								paa Fjeld: Bliver stor, trives godt, Bliver alle Mænds
								Spot. I disse Dage bar Athelstan den Vennesæle Spiret i Bretland. Han led
								ikke godt de Norske; thi de stævnede saa jævnlig til hans Kyster og
								bare Qvinder og Qvæg med sig paa Skib. Fra ham kom der en Sendemand
								til Kong Harald, treen ind i Hallen, neiede sig for ham og bar
								saadan Tale frem: »Hil Dig, norske Drot! Fra Bretlands Herre sendes
								Dig Bud, om Du vil tage mod hans Skjænk.« Frem tog han da et Sværd
								med Guldskaft og med gyldne Gjorde, omlagt og indvirket med røde og
								blaae Ædelstene. For ret at besee dette Glavind fattede den gamle
								Maag Hjaltet i høire Haand; da raabte Trællen lydt: »Nu est Du Kong
								Athelstans Mand  og Sværdetagere,
								thi saa fange hans Tjenere Værge af hans Haand!« Blodet steg Kongen
								op i Kinderne af Forbittrelse, men han besindede sig, thi saa var
								altid hans Viis, og aad sin Harm for det første Dog kunde han ikke
								bare sig for at knuge Sværdefanget og Bøilen derover saaledes
								sammen, at det lod i hans Hænder saa vegt som en Vidieqvist. Han gav
								Sendemanden det Svar: »Siig Din Herre: Som Gave var, saa bringer jeg
								Tak!« Derpaa sad han i tre Dage og grundede paa Raad. Den tredie Dag
								stod Erik i Stue hos Faderen, han rev en Lok af Hovedet paa Toras
								Søn og sagde: »Fader min! er Du og vis, at denne Dreng er Din Søn?
								Sært lader det dog, at graalokket Mand kan avle guldlokket Knøs.«
								Harald taug, men slog tre Gange med Staal paa Skjold, og ind treen
								da Hauk hiin Snilde. »Hør,« sagde Harald, »est Du bange for Din
								Trøie, Hauk?« »Ikke skulde anden Mand spørge mig to Gange derom,«
								mælte Kjæmperen. igjen. »Jeg veed nok, det har ikke før været Din
								Vane,« sagde Kongen; »Du har tidt røgtet Ærinde for mig, hvorfra
								ikke tre i Norges Land foruden Dig havde baaret Hoved hjem; men naar
								ung Mand bliver gammel Mand, bliver han tidt gammel Gjæk og glemmer,
								at han har Næver paa Arm og Sværd ved Lænd.« Da Kongen det sagde,
								kastede han et bistert Øiekast hen paa Erik, trak paa Brynet, og
								hans Hoved rystede af Forbittrelse. Hauk Kjæmper talte igjen: »Ikke
								bliver alt gammelt Træ raaddent, noget bliver til Steen, og jeg
								mener, at Ingen, som ei turde knurre ad mig, da jeg var Dreng, skal
								bide mig nu, da jeg er bleven graa i Hætten. Thi siig kun Dit Bud
								frem. Kan Nogen føre det ud i Norrig, da kan Hauk, og kanskee  han bragte det til Ende, om ingen
								anden turde tage fat derpaa.« Da blev Kongen overmaade glad og
								sagde: »Gaa hen og bring Kong Athelstan mit Slegfredbarn og bed ham
								fostre mig Knøsen op. Det er rigtignok Trælleværk, men Haan gjældes
								bedst igjen med Haan. Og jeg vilde nødig tage Gjæld med mig i Høien,
								da jeg indtil saa høi en Alder har klaret gandske godt for mig med
								Enhver.« Da rustede Hauk en Snekke og satte 20 Svende deri, treen
								saa igjen i Kongens Gaard. Harald tog Drengen i sine Arme, krystede
								ham op til sig og kyssede ham, og Somme vil sige, at der stod Taarer
								i Øinene, men det kunde man ikke saa lige see, da han skubbede
								Kongsringen ned over Brynene. Saa flyede han Barnet til Hauk, og
								denne løb med god Bør paa Vand og naaede Bretland. De løb op ad den
								lange Fjord, da hørte de Klokkeklang fra et stort Gudshuus, som stod
								i en Lund. »Underligt nok,« sagde Hauk, »i Norrig hænge vi kuns
								Klokker om Halsen paa vore Gjeder, naar de nappe Græspiler i
								Fjeldsprækkerne, men her have de nok for Skik at hænge en Klokke paa
								deres Gud, at han ikke skal løbe væk, thi jeg har tidt hørt saadan
								Lyd fra deres Gudshuse. Vel gjøre de ogsaa deri; thi de have kun den
								ene, og de vilde være ilde tjent med, at han rømte af Land.« Det var
								i en Lund, at det store Huus var reist af røde Steen, og der ragede
								et høit Taarn op imellem Egetoppene, belagt med blaae Plader. »Deres
								Gud maa være noget lang i Væxt,« sagde den Mand, som stod Hauk næst,
								»siden de reise ham saa høie Huse.« »Vi kunde jo gaae ind og aflægge
								et Besøg hos ham,« sagde Hauk. »Jeg tænker ikke, han gjør os nogen
								Fortræd, thi  man siger, det skal
								være en meget venlig Mand.« Saa stødte de Snekken paa Sand, og det
								var just i den Stund, at Dagmoer gjorde Himlen rød i Østerlide. Paa
								Stranden mødte de en Hyrdedreng, som fortalte dem, at Kongen selv
								var i Gudshuus og holdt Ottesang med sine Hirdmænd. Da bød Hauk sine
								Mænd at tage side Kjortler paa, saa at Sværdsklodden dermed kunde
								dølges. »Nei«, mælte en af Svendene, »lader os vise dem Braadden
								strax, saa lade de os vel fare baade ud og ind med Fred.« »Vist
								ikke,« sagde Hauk, »Braadden behøve de ikke at see, de faae den jo
								tidsnok at føle, dersom de ikke holde dem i Skindet. Naar Bien vil
								stinge, bær den jo ikke Tornen til Skue først.« De gik nu hen mod
								Huset, og det saae underligt ud, saadan som Lys skinnede gjennem de
								mange Smaaglar, der vare rammede ind i Steenmuren. De stode en liden
								Stund udenfor, da hørte de, Munkene sang derinde:Al Verden til en Frelser trængte,Den hildet laae i Syndens Garn;Men Verden ham paa Korset hængte,Det frelsende Guds eget Barn.Fra Træet drypped stærkt hans Blod,Med Graad derved hans Moder stod.Han kunde knap sit Hoved bøieFor til sin Moder kjær at see;Thi Blodet randt ham over Øie,Og han var heel bespændt af Vee.Han raabte til sin Yndling kjær:O, Du Maries Søn nu vær! »Det gaaer fiint, sagde Hauk. »De bretlandske Folk have fast
								Qvindemæle. Skrappere lyder det  dog
								i vor Kongshal, naar Skjalden slaaer en Næve i Bjørnestrængene.«
								Inde under Hvælvingen, der havde samme Skikkelse som Himmelen, funde
								de Kong Athelstan liggende paa Knæ og sjungende, med sære Runer i
								Haand. Da gik Hauk henimod Kongen og lagde taus Pogen i hans Arm.
								Athelstan, som var blød i Sindet, saae mildt til Barnet, der loe ret
								lysteligt ad ham, og som han stirrede ned paa de store Øine, sagde
								han: »Dette Barn har ikke Trælleblik.« »Nei,« sagde Hauk, »det er
								Kong Haralds uecte Søn, som han lader Dig bede at fostre op.« Da
								blev Athelstan vred over slig Haan og tog en liden guldskaftet Kniv
								ud af sit Belte for at gjøre Ende paa Barnets Liv. Men den Lille loe
								saa vevert paa hans Arm, at hans Haand standsede noget, og Munkene
								sang i det samme fra Altret: Han raabte: Fader, dem
								tilgiv! Og endte saa sit dyre Liv.Da brast Kongen i Graad, og som han nu sad med Barnet paa Knæ, sagde
								Hauk: »Nu haver Du knæsat ham, han er nu Din Knæsætning. Du kan nu
								slagte ham eller lægge ham til, som Dig tykkes, men endda ere ikke
								alle Haralds Sønner døde.« Derpaa vendte Nordmændene om, og den, som
								sidst var kommet ind, gik først ud, dernæst de Andre i Rad og
								tilsidst Hauk hiin Snilde. Men Athelstan lod Munkene slaae Vand paa
								Drengen og kaldte ham Hakon, og drog ham op som sin egen Søn.Midlertid opvoxte i Norge Eyvind Findsøn og blev sund og rødmosset,
								men han var alligevel ikke just saa lemmefør som Hakon. Dog trivedes
								hverken Hakon eller Eyvind i det første Aar; men det var  med dem ligesom to Duer, der længe have sat
								i Bure sammen og med eet blive adskilte, de have da ikke nogen ret
								Lyst til Mad og Drikke. Eyvinds Moder var en meget kløgtig Qvinde,
								vel forfaren i gamle Sager, saa at Find tidt sagde: »Min Qvinde
								kunde let tjene i Kongsgaard som Skjald, naar hun havde Mæle til at
								raabe, saa det kunde høres over Sværdegnyet.« Hun sad da med Eyvind
								paa Skjødet i de lange Vinteraftener og fortalte ham Frasagn og
								lærte ham Runer, hvilket alt Pogen fattede med overmaade sjeldent
								Nemme. Ogsaa lærte Find ham at spænde Bue og slaae med Glavind, men
								dertil var han ikke altid rigtig fingernem. Naar han sloges med
								andre Drenge, som for Spas droge i Leding mod hinanden paa
								Sneedriverne, saa var han tidt den ringeste og bar sig meget avet
								ad; men saa kunde der imellem med eet ligesom fare Ild i ham, og da
								gik han frem som en Vind, Alting maatte bugne for ham. Derfor sagde
								Find: »Jeg veed ikke, hvad jeg skal fange an med den Dreng, thi min
								Lærdom bider ikke rigtig paa ham; hans Duelighed er ikke ret i hans
								egen Magt. Sommetider tager han ved sit Glavind, som om han aldrig
								havde seet Jern før, og imellem er det, som der foer en Trold i ham,
								og han hugger saa nemt, som om det kunde være en gammel Bersærke.«
								Moderen stod altid paa, at der skulde være en Skjald af ham, thi han
								havde et godt Hoved, meente hun, og kjendte paa sine Fingre alle
								Nordmændenes gamle Slagsmaal. Disse Skjalde pleiede at tjene hos
								Konger og Jarler, og stod for Bordenden i Hallen med Harpen i Hænde
								og forlystede Høvdingen og hans Mænd. Tilmed droge de ud i Leding
								med Krigsmændene  og satte Mod i dem
								med Sang og Strængeleg. De maatte forstaae at vende deres Ord paa en
								Maade, som havde Fynd og Klem, men dog tillige Behagelighed. De
								lagde da for det meste Riim til deres Qvæde, at det kunde lyde kjønt
								i Ørene. Endvidere maatte de, som sagt, have et stærkt Bryst, thi
								ellers kunde man ei høre dem, naar Skjoldene mødtes, ja de kunde ei
								engang forstaaes i Hallen, naar de vare lavtmælende, thi der var
								megen Bevægelse og Snaksomhed i Hallerne, naar Kjæmperne under
								Freden sade i Flok paa Bænkene. Og naar de da sang ret høit, saa det
								klang i Loftet, saa kom Ordene af sig selv, uden at de behøvede at
								tænke derved. De største og meest berømmelige af den have paastaaet,
								at det var Gud Bragi, som gav dem det ind, men hertil fæstede
								Kjæmperne ikke synderlig Tro.Det begyndte ogsaa snart at røre sig i Eyvind, som om han var ret
								dertil født at være Skjald. Tidt laae han om Vinteren gandske stille
								paa Bænkehalmen, saa at Find troede, han sov, og gav ham haarde Ord
								for sin lade Natur. Men naar Faderen gik ud, sang han for Moderen en
								Vise, som han imens havde lagt og grundet paa. Da Eyvind var tyve
								Aar, døde Harald Haarfager meget gammel, og han kunde endda have
								levet længere, hvis ikke Sorg over hans Søn Eriks Ugjerninger havde
								bragt ham i Høi; thi inden han døde, vare alle hans Haar af bare
								Jammer faldne ham af Hovedet. Erik blev nemlig ægget til Ondskab af
								sin Hustrue Gunild, der var baaret i Finmarken og den argeste
								Troldqvinde, nogen kan tænke sig. Derfor sloges Kongen altid med
								sine Brødre om Land og dødede  saa
								mange af dem, som kom ham for Haand. Ligerviis forgjorde Gunild
								endeel af Kongebørnene, baade Karlfolk og Qvinder. Jomfruer sade da
								i Granskovene og qviddrede paa Qviste, og Ungersvende gik forneden
								og brummede i Skikkelse af Bjørne. Da nu Harald var død og lagt i
								Høi, og en Steenkrands sadt paa Toppen, sankedes mange Mænd fra alle
								Norges Hjørner til hans Gravøl og sad omkring paa Stenene og græd;
								men da Hornene begyndte at gaae rundt, tørrede de efterhaanden
								Øinene og begyndte at tale om hans Manddom og Dannished. Da stod der
								mangen Skjald op, lod slaae til Lyd blandt Folket, som da sankedes
								om ham i Kredse, saa stak han et Mjødhorn ud og qvad et Drapa. Den
								ene sang bedre end den anden, og alle Mænd raabte med een Mund, at
								der fra Alders Tid ikke havde efter nogen Drot været sjunget saa
								herligt. Da reiste sig tilsidst ung Eyvind, stak tre Glas Mjød ud og
								greb en Harpe fra en af Spillemændene, endda denne saae skjævt til
								ham og raabte: Børneværk skulde ikke bruges, naar Helte lagdes i
								Muld; thi ham syntes Eyvind ikke at være stort andet end en Dreng.
								Men Alle lyttede dog, og han begyndte da at sjunge:Stolt stander Slot,Rød sad en DrotI det stolte Slot;Grøn stander Høi,Hvid ligger DrotI den grønne Høi,Og sort stander Slot.Som Malmen den guleMon Lokkerne skjuleHans Skulder saa bred;Hos Møerne blideSteg Elskovens QvideSaa høit derved.Ei Qvindehjerte blev spart for Saar,Naar Øiet fik skue hans lange Haar.I BjørneklæderLaae tykt paa SæderEn Kjæmpeflok,Hvis Sværde bedeI Kjød paa Hede,Fik aldrig nok.Og sorten Krage og røden RævMed Fjendens Aadseler mæsked' blev.Thi Haralds MærkeDe Hellede stærkeFor Øie saae.De Vikinger ledeOm Vinde bede,For flux at flye;Thi Harald stod høit i Snekkerum,Og rød randt Saften paa hviden Skum.De Svenske HundeI Norske LundeHøit monne gjøe,Men af deres DødeBlev herlig GjødeFor Dalens Hø.Og Erik mon sande, at Flugten var seen,Thi hullet var Pande, og bruddent var Been.Græd, Mand og Qvinde!Lad Graaden rinde,Spar ingen Taar!Vor Fjende med GammenI Fred syer sammenDe mange Saar.Helt rider i Luft paa en Ganger sortOg hamrer med Klodde paa Odins Port.Saa qvad Eyvind med liflig Røst, og der blev længe tyst over alt
								Folket, men endelig begyndte Sværdene saaledes at dundre paa
								Skjolde, som om det var Aukthor, der kjørte med Bulder hen ad Skyen,
								og Mænd krøbe op i Træerne og brøde Egeqviste ned, hvoraf de lavede
								Krandse til Eyvinds Hoved; men han var allerede borte, til stor
								Husvalelse for de gamle Skjalde, som syntes meget ilde om, at en saa
								ung Mand skulde vinde den Hæder, som de meente tilkom dem. Eyvind
								gik hjem til sin gamle Fader og Moder og lod, som ingen Ting var;
								men de spurgte snart Sønnens herlige Færd og bleve derved overvættes
								glade. Find vilde endelig have, at Eyvind skulde gaae til Kongens
								Gaard og tage Tjeneste som Skjald; men denne havde liden Lyst
								dertil, da Eriks Levned huede ham saare slet, og han nødigen vilde
								tale anderledes, end han meente; dog, da Faderen en Dag treen hen
								til ham og sagde ham, at han alt havde tinget med Kongen om
								Vilkaarene, var der ikke andet for, end han maatte føje sig i det.
								»Nu maa Du være betænkt paa en Vise,« sagde Find, »som haver en
								klinger Lyd og kan gjøre godt i Eriks Øre. Vel er Erik den argeste
								Mand, som kan sidde paa Kongestol; men fordi hans Hjerte er sort, er
								dog hans Guld lige rødt, og han bliver hverken bedre eller værre ved
								Din Lovpriisning.« Eyvind taug stille hertil; men han tænkte desto
								meer. For at han kunde i god Mag pønse paa Qvadet, lod Find ham
								blive inde i Stuen, fra Sol stod op, til Sol gik ned, og skjød selv
								Ryper fra Qvist, som han gav ham at æde. I tre Dage sad Eyvind og
								grundede paa, hvordan han skulde sige noget til Eriks Berømmelse,
								uden at der var altfor meget  Løgn
								i; men ikke eet Riim vilde falde ham paa Tungen. Find skjældte ham
								for en ørkesløs Knøs og gav ham slemme Ord, saa at han besluttede at
								drage til Kongen og sjunge, hvad der faldt ham ind i samme Øyeblik.
								Da Eyvind vandrede igjennem en Fyrreskov, for at vinde til Borgen,
								saae han nogle kjønne Smaafugle at putte sig mellem Grenene og
								sjunge meget favert, men een qvad lifligt fremfor alle, og havde den
								samme deilige Fjær fremfor alle. Eyvind standsede en Stund og
								lyttede derpaa; thi han var meget for den Slags Musik og hørte altid
								gjerne paa Fuglerøst, da det altid forekom ham, som om han skulde
								nemme noget deraf. Men denne Fugl sang nu saa overmaade fiint. Som
								han stod og lagde Øret til og saae vist paa Dyret, som havde hvide
								Fjær over al sin Krop og en Guldtop paa Hovedet, sagde han ved sig
								selv: »Aldrig saae jeg favrere Fugl i mine Levedage, den maa vist
								være af Kongeslægt i sin Nation her i Skoven.« Da mærkede Fuglen paa
								Eyvinds Ord, dreiede sit Hoved paa Skjøns og sagde:Før har jeg været en Møe saa fiin,Før har jeg baldyret det hvide Liin,Nu maa jeg lide baade Hunger og KuldOg sidde med Munden af Sange fuld.Før har jeg drukket den brune Mjød,Nu drikker jeg Vandet af Kilden sød.Her sidder jeg den udslagne Dag,Altid at qviddre er fattig Behag.Den svarte Vole faae Last og Skam,Hun haver mig bundet i Fugleham;Med min Ring paa Finger, i Kongearm,Hun ager i min forgyldene Karm,Mens jeg maa pille paa GranetapOg finde min usselig Føde knap.»Det gik net«, tænkte Eyvind; men det var ikke nette Sager, som der
								kom for en Dag, thi han fornam nu, at det maatte være en af
								Kongeætten, som var bleven omgjort ved Gunilds sorte Kunster. »Ved
								denne Fugl havde jeg nok Lyst at tøve en god Deel Dage; men Faderbud
								gaaer for egen Hu; dog haaber jeg vel, den Stund skal komme, da jeg
								med samme Fugl skal gjøre nærmere Bekjendtskab.« Han gik nu videre
								og tænkte ved sig selv: »Det vil holde hart at sige noget sødt til
								en Konge og Kongeviv, som gjør saadan Bedrift; thi kunde jeg sjunge
								Sjælen ud af dem baade, da var det mig større Lyst.« Han kom da
								tilsidst til Erik, som dengang holdt Huus paa Stordøen. Han saae til
								Kong Erik og gjøs over hans Aasyn, som var meget skulende og fælt,
								og var ikke mægtig at give ham god Hilsen, men nikkede taus ad ham.
								Længe sad han tiende paa Bænken; da sagde Erik: »Haver Du ikke Qvad
								at byde os, Eyvind, da kunde Du have blevet liggende hjemme i
								Askekrogen. Skjald uden Mæle duer saameget som Balg uden
								Sværdetunge.« Eyvind vilde da sjunge noget, men han kunde ikke ret
								faae Munden op, og den sagde da, uden at han vidste af det:Den svarte Vole faae Last og Skam,Hun haver mig bundet i Fugleham.Alle Mænd i Hallen begyndte at grine og sagde ham at være lidet
								drevet i Skjaldskab; da blev Eyvind bister af Skamfuldhed, stak et
								dybt Horn ud og sang med Dristighed, uden at det laae ham Magt paa,
								hvad der vilde følge paa. Forinden sagde han: »Gjerne vilde jeg
								tiet; men nu have I ægget mig. og lidet ville I lystes ved det, jeg
								nu qvæder; men  holde Tand for Tunge
								kan jeg ikke længer; thi min Drift bliver stor.«Harald han rider, en Drauge paa Vind,Rider med Graad udi Øye,Harald han rider saa tung udi SindInd udi Sønnernes Høye.Harald han sidder, en Skygge, paa Steen,Leger med Sønnernes sneehvide Been.Erik! Du est Dig saa blodig en Mand,Altid er Øxerne røde,Mere end Kildens det perlende VandEre Blodets Draaber Dig søde.Derfor der sidder ved Nat i Din HalMangen en grinende Pandeskal.Uden Blu paa Leiet Du udi Din ArmDen ledeste Hex mon tage,Med sorte Katte for sorte KarmTil hende de Finner age,Saa lave de Drikke ved StjerneskinAt øde den Konningeæt saa fiin.Den gamle Maag ei sover i Muld,Men rider med Graad i Øye,Han græder alt for sit Kongekuld,Som ligger slagtet i Høye.Derfor han sidder paa BautasteenOg leger med Sønnernes brudne Been.Erik sagde: »Stop, Eyvind! nu kan det være nok for denne Gang!« Saa
								satte han sin Tand saa haardt i Læben, at Blodet randt ham stærkt
								ned over Skjæget. Eyvind fornam, at Kongen var vred, derfor sagde
								han: »Er Du ikke fornøiet med min Vise, da maa Du ikke regne mig det
								til Onde; thi Skylden er Gud Bragis, han har givet mig hvert Ord i
								Munden, som jeg haver sjunget.« »Det er da snurrigt«,  svarede Erik, »at vi begge To ere saaledes
								i en Guds Magt, at vi ikke kunne gjøre for, hvad vi bedrive. Thor er
								min Gud. Nu river jeg Tungen ud af Din Hals; men Du maa skrive det
								paa hans Regning, dersom Du finder, det gjør ikke godt, thi jeg er
								heller ikke min egen Herre.« Derpaa fattede han sit Sværd med begge
								Næver og stilede det mod Eyvinds Pande; men denne lettede sin
								Strængeleg op, saa Jernet tørnede derimod, og det gav høi Lyd i alle
								Strængene, de grove med de fine. Hirdmændene bade nu for ham, saa
								han fik Lov til at gange bort; men forinden sagde Kongen til ham:
								»Det er ikke godt for Dig, at trine anden Gang ind ad min Port; thi
								da kunde det hænde sig, at jeg sigtede bedre, og at Du derved fik
								saadant Forfald, at Benene ikke vilde staae Dig bi til Udgang.«
								Eyvind gik, men han var ikke meget for at gaae hjem til Faderen
								igjen; han gik da langs med Hardangerfjord en Dags Tid og grundede
								paa, hvorhen han skulde begive sig. Han fik Øye paa nogle Kjøbmænd,
								som vandt deres Seil op. Dem gik han hen til og spurgte: hvor Reisen
								gjaldt? Til Bretland, svarede de. »Maa jeg da ikke age med?« sagde
								Eyvind; thi det randt ham i Hu, at hans kjære Pattebroder, Hakon,
								som han altid bildte sig ind at kunne huske, færdedes i dette Land.
								»Du lader ikke til at kunne give stort i Fragt,« sagde Herren i
								Snekken; »men det er endda det samme. Naar Du vil korte os Tiden med
								Sang og Spil, tage vi Dig med, og Du maa æde med Drengene her
								ombord.« Eyvind meente, det var Tak værd, og seilede bort med dem.
								Da de havde faret Hælvten af Veien, begav det sig, at Styrmanden
								havde  drukket sig en god Ruus i
								gammelt Øl, og de øvrige Mænd vare ogsaa meget øllede. Eyvind maatte
								da tage ved Roerpinden; men Mørket faldt paa, og han vidste ikke,
								hvor han var. Da kom nogle stolte Snekker jagende forbi med prægtige
								Stavne og rundt om krandsede med malede Skjolde. Disse raabte Eyvind
								an i et Horn, og een af dem lagde Side om Side med hans Snekke. Han
								spurgte om Vei og fik Svar af en deilig, ung, guldhaaret Mand, som
								stod paa Løftningen af den stolteste Snekke. Som han stirrede paa
								ham, tyktes han fast at ligne den døde Konge Harald Haarfager. Da
								raabte han glad: »O stærke Mand, Du est tilvisse Hakon, Athelteens
								Fostre!« Den anden raabte lige i det samme: »Og Du, blide Mand, est
								slet ingen anden, end min kjære Broder Eyvind!« Da favnede de
								hinanden vel, og Eyvind sagde: »Det er underligt nok! Ligesom min
								Moder har fortalt, at vi lagde Armene om hinanden, da vi vare smaae
								og mødtes paa eengang med Favn, saa mødes vi her igjen halvveis midt
								i det store Vand.« Hakon sagde: »Den Gang deelte Du Melk med mig,
								for at jeg, som var en liden Purk, ikke skulde svelte, saaledes
								ville vi fremdeles dele godt og ondt med hinanden. Først deler jeg
								Guld med Dig, da jeg deraf haver en stor Overflødighed. Siden kan Du
								dele Hug med mig, om jeg faaer nogen i Norrig; thi jeg har stærkt
								Mod til at prøve, om Lykken ikke vilde være mig saa god, at jeg
								kunde komme til at raade over mit Fædrenerige.« Da Hakon af Eyvind
								fik at vide, at Erik Blodøxe holdt Huus i Vigen, lod han sine
								Snekker løbe til Trondhjem. Der holdt han sig til Sigurd Jarl, som
								raabte hele Norrig sammen til et stort  Thing. Eriks Mænd løb i Hobetal fra ham og
								løb alle nord paa for at tale et Ord med i Thinget, og der var baade
								Nat og Dag en stor Mandefærdsel over Fjeldveiene. En Aften silde, da
								den største Vrimmel drog igjennem Hordaland, meente de, at de vilde
								raste ved Harald Haarfagers Høi Natten over; men da de sade rundt om
								Høien i en Krands og vilde tænde Ild, thi de kunde ikke see at æde,
								fordi Maanen var heel overklædt af Skyer, da skiltes med eet Skyerne
								ad og skinnede ned paa Bautastenene, som stode i Ring paa
								Kongehøien, og de skimtede der en rank ung Mand, der stod paa den
								høieste Steen og holdt en Harpe høit i Hænde, og Maanen skinnede med
								sær Klarhed paa hans Hovedhaar. De bleve Alle meget forbausede og
								vare nær ved at troe, at det var en af Haralds ihjelslagne Sønner,
								som vilde besøge sin Fader i Høien og klage sig for ham; men den
								fremmede Mand slog til Lyd imellem dem med Haanden og qvad Saaledes:Oppe Dig, Du norske Kjæmpe!Ingen sig til Hvile lempe!Her er ingen Tid til Dvale.Over Fjelde! over Dale!Denne grønne DødningtueEr ei mere Haralds Stue.Harald op til Odin fløi,Sagde saa: »Hærfader milde!Mine Sønner handles ilde,Ei jeg sove kan i Høi.Gjerne vilde jeg nu frelseMine Mænd i Bjørnepelse,Men jeg har ei Kjød paa Been,Giv mig Suul paa mine Skanker,Da til Norskes Redning vankerJeg til store Thingesteen.«Ikke da Hærfader vilde,Nordmænd skulde handles ilde,Gav saa Harald Suul paa Skanke,Glad i Hu han monne vanke,Satte sig paa Thingesteen.»Sku kun Drottens Billede an her i Stenen,« sagde videre den fremmede
								Mand, »og behold det vel i Hu. Sanker Jer da om Sigurd paa
								Storthinget, da skulle I see, at han livagtig sidder midt imellem
								Trønderne for at lade sig keise. Nu vil jeg gaae foran, og vi ville
								ingenlunde spare paa vore Been, da skulle I snart faae Eders
								Redningsmand i Sigte.« Nordmændene bleve sære i Sind ved denne
								fremmede Mands gjæve Tale, og traadte rask i hans Spor for at vinde
								til Thinget. De kom da til den store Mark, hvor de mange Stene laae
								i en Kringle, smaae og store, alt efter de Mænds Byrd, der skulde
								tage Sæde derpaa. Hakon steg ned af sin overmaade høie Steenstol og
								gik dem imøde. Den fremmede Mand, som ingen anden var end Eyvind,
								tog han strax i Favn og sagde: »Kjære Frænde! jeg var fast vred paa
								Dig, fordi jeg troede, Du var rømt fra mig; men nu seer jeg, at jeg
								snarere maa bede Dig, ikke at regne mig det til Onde, at jeg kunde
								troe saa ilde om Dig, just medens Du foretog denne lange Vandring
								mig til Baade. Nu maa Du heller ikke negte mig, at give Dig til Bod
								saa meget Guld, som Du kan age paa en Slæde.« Eyvind svarede: »Jeg
								skjøtter slet ikke om Dit Guld; thi det er ikke godt at have meget
								deraf at gjemme for en Skjald, som har saa meget Hovedbrud foruden.
								Men vilst Du give mig en Skjænk, da tag af det fine Træ, som Du
								haver ført hid fra Bretland, og lad mig deraf gjøre en Harpe, som
								kan  blive ret klinger i Bunden.«
								Kongen svarede: »Dig skee saa, som Du haver sagt.« Hakon steg da
								igjen op paa sin Steen og lovede Nordmændene, at han vilde igjen
								give hver Bondemand den Odel og Frihed, som var ham frataget, naar
								de vilde hjelpe ham at gjenne Blodøxen ud af Landet. Han blev da
								keiset af alle Mænd, og det blev der besluttet at bære Vaaben paa
								Erik. Men da denne havde fornummet, at kun faa havde Lyst til at bie
								hos ham, da tog han den Hex Gunild, sine Børn og mange Kostbarheder
								og satte sig paa Ørkenøerne, hvorfra han gjorde Vikingstog og
								sankede meget Guld paa Kjøbmandsskibene.Da nu Hakon sad vel fast paa den store Stol og raadede fuldkommelig
								for sin Faders Rige, meente han, at han skulde have stor
								Vederqvægelse af Eyvinds Sang og Spil; men da traadte Eyvind frem
								for Hakon og sagde: »Nu maa Du give mig Orlov, min Konge og Frænde!
								jeg har ingen Lyst til at staae herinde i denne forgyldte Hal, her
								er mig noget trangt.« Da svarede Hakon: »Nei, ingenlunde maa Du
								forlade mig nu, min gode Spilleskjald. Det var mig til liden Baade,
								at jeg fik Magt over de Norske Skove, naar jeg lod den fagreste
								Fugl, som jeg deri havde fanget, flyve ud af min Haand. Tilmed synes
								jeg nok, Taget sidder saa høit paa min gamle Borg, at en Spillemand
								kan gange herinde uden at støde sin Pande.« Eyvind svarede: »Jeg
								gaaer dog hellere udenfor; thi jeg skal sige Dig, min Konge, jeg
								haver der vel saa høit til Loftet og vel saa vidt til Væggene, og
								hvorvel der kun er eet Lys, saa giver det vel saa god Lysning, som
								alle Dine Bretlandske Glar.« »Som Du vil,«  sagde Hakon; »jeg vil ikke binde nogen
								Skjald til mit Bordbeen, hvorvel mig tykkes, det kunde svare smukt
								igjen, naar Du slog paa Din nye Harpe herinde mellem de lange
								Steenbjelker, som bære mit Loft.« »Ja, vil Du gaae med mig ud i det
								Frie«, sagde Eyvind, »saa skal Du see, min Konge! at det giver bedre
								Lyd imellem Fjeldene, naar alle Dvergene fra Stenene begynde at
								qvæde bag efter mine Toner. I Bure maa Du slet ikke sætte mig; men
								Rede vil jeg gjerne have under Dit Tag, og enten jeg flyver i Øster
								eller Vester, da vil Du dog aldrig gange mig af Minde, min elskelige
								Herre og Broder! Ret ligesom en Kukuk eller anden Fugl aldrig flyver
								saa langt af Led, den finder jo dog Vei igjen til sin
								Allerkjæreste.« Da nu Hakon fornam, at han ikke evnede med nogen
								Begjering at drage Eyvind fra sin Beslutning, da tog han ham i
								Lønkammer, og søgte med mange gode Ord, at faae ham til at troe paa
								den korsfæstede Herre Christus, som han havde svoret til i Bretland;
								men han vilde ikke gjerne dertil. »Hvad hjelper det, at jeg piner
								mit Hoved med at tænke paa disse underlige Fortællinger,« sagde han.
								»Det gjør jo denne rige Herre hverken fra eller til, om en stakkels
								Spilleskjald troer paa ham eller ikke. Og hvad Du siger, at han er
								død for mine Synder, da behøvede han saamænd ikke det, aldenstund
								hver Mand veed, at jeg er en skikkelig Person, som gaaer omkring med
								min Strængeleg og skjøtter mig selv, uden at komme nogen Mand for
								nær. Er denne hvide Herre en fornuftig Mand, som jeg ikke omtvivler,
								saa tænker jeg ikke, han tager fortrydelig op, at jeg passer mit
								Haandværk og ikke spilder Tiden med at tænke paa ham.« Da tog  Kongen igjen til Orde: »Det, som
								volder mig den største Vee, Eyvind! er, at Munkene have sagt mig, at
								de, som ikke troe paa Christus, blive af ham henviste til en evig
								Ild, hvor de med alle Syndere skulle brændes.« »Hvad det angaaer,«
								svarede Eyvind, »da have enten Munkene sagt en skammelig Løgn, eller
								og denne Christus maa være en slet Karl, og da vil nok den øverste
								Gud ikke lade saadan stræng Herre længe raade for Regimentet.«
								- Kongen taug noget stille, men endelig brød han ud med
								Graad: »Ilde vil mit Haab gaae i Opfyldelse, da jeg trak min
								Qværnebider af Balg for at tage Norge fra den slemme Erik, og da at
								bringe alle Mand med det onde eller gode til at neie for Korset; thi
								naar jeg faaer saa megen Modstand af Dig, der er en saa godlidende
								Mand, hvordan vil det da gaae mig med de andre stive Halse, som
								altid ere vante til at lege med Staal paa Stang? Tænk Dig dog noget
								om, min kjære Eyvind! kan det ikke røre Dig noget at betragte al den
								Vee, som Christus tog sig paa for den gandske Verden?« Da sagde
								Eyvind: »Skal jeg sandt sige, da kan det rigtignok krybe mig noget
								om Hjertet at lyde derpaa; men det tykkes mig altid at ligne de
								underlige bløde Tanker, som man kan have, naar man om Morgenstunden
								ligger halv i Søvn og Drøm. Jeg kan heller ikke indsee, at nogen
								sund Mand, som kan røre sine Lemmer og er lys vaagen, kan lystes ved
								disse ufriske Frasagn. Det er altsammen saa drøveligt at tale om og
								plat ud berøvet al Mandhaftighed. Jeg for min Part vil hellere mit
								hele Liv igjennem hjelpe Odin at stride med de lede Jetter, end
								græde over den Tornekrone, de satte paa den østerlandske Herre.«
								Hakon  fornam nok, at der var ingen
								Udkomme med Eyvind; thi lod han ham fare for denne Gang og tog ham
								haardt, men dog kjærligt i Næven til Afsked.Da Eyvind havde været borte een Nat, og Hakon den næste Dag sad alene
								imellem sex Hovmænd, da var der En, som kigede ud af Vinduet og
								sagde til de Andre: »Enten maae mine Øine due lidet, eller og jeg
								seer Harpespilleren komme med en Flok Piger.« Da meente Hakon og
								hans Mænd, at han foer med Tant eller havde drukket for meget Mjød;
								men inden de vidste et Ord af det, kom Eyvind rigtig trædende over
								Tærskelen med de omtalte Piger. Dette gav Anledning til mange
								underlige Tanker. Somme meente, at Eyvind havde gjort et Vikingstog,
								og at disse Møer vare hans Rov. Men Andre sagde: »Nei, den samme
								Spillemands Hu pleier ikke saaledes at staae til Slagsmaal; snarere
								skulde jeg troe, det er Skjoldmøer, som have taget ham til Fange.«Men egentlig var denne Begivenhed gaaet saaledes for sig. Eyvind
								havde endnu ikke forgjettet det lidet guldtoppede Kræ i Graneskoven,
								men saae gjerne, at han og det kunde komme til at tales noget
								nærmere ved med hinanden. Dagen stod temmelig paa Helding, da han
								naaede Træerne, og han gik længe om derinde baade paa Kryds og Qvær,
								uden at høre enten Fuglesang eller Brum og Tuden, som Skoven ellers
								var opfyldt med. »Her er forfærdelig tyst idag, Fuglene pleie dog
								ikke saa tidlig at holde Rast.« Som han dette sagde, lagde han sig
								ned ved en Kilde for at hvile sine Been, og Mørket faldt imidlertid
								stærkere og stærkere ned fra Himmelen, og meget mørkladne Skyer drev
									 hist og her meget nær ved
								Trætoppene. Et Steds var det for hans Øine, som om en Sky gik itu,
								og deraf kom nedridende et fælt Qvindemenneske, som ikke var Gunild
								uliig, paa et Kosteskaft. Eyvind sagde til sig selv: »Det var et
								sælsomt Ridt det. Havde man mange saadanne Heste, da kunde fattig
								Mand og have Raad til at holde Ridetøy; thi denne Ganger forlanger
								vist ikke meget Bugfylde, endda den er saare slunken.« Ellers vilde
								han endnu ikke rigtig troe sine egne Øine, men meente fast, han var
								alt falden i Søvn, og mens han laae og anspændte Øinene, faldt
								Laagene ogsaa virkelig til paa dem. Han vognede igjen, fordi noget
								pladskede i Vandet, og det var hvide Jomfrukroppe, som dukkede deri.
								Da listede han sig gandske sagte noget længere fra dem, for at de
								ikke skulde blues over hans Nærværelse; men da han igjen vilde
								strække sig paa Græsset, da saae han Fjær af mangfoldige Farver at
								ligge paa Jorden, og da han tog dem i Hænde, saae han, at det var
								lutter Fuglehamme, og imellem dem alle kjendte han ogsaa den med
								Guldtoppen og blev derover rørt af heftig Bedrøvelse, thi han meente
								vist, at den af en Ørn eller anden Røver med Vinger var ynkelig
								ihjelrevet. Da hørte han henne i Badet den lede Kjepperytterske at
								raabe med en Røst, som han kjendte for Gunilds:Rast er ude,Piger smaae!Piger prude!Op vi maae.Flux i Ham!Vil I nøle,Last og SkamFaaer I føleAf min Kjep, min gode Hest.Skynder Jer, som I kan bedst!Da foer alle Smaapigerne meget beængstede hen til den grønne Plet,
								hvor de meente deres Fjærkjole var vel forvaret. De bleve da
								Harpemanden vaer og foere i stor Forfærdelse ind i Buskene for at
								skjule sig. Eyvind mærkede det knap; thi han sad nedsænket i
								veemodige Tanker og saae vist paa de hvide Fjær, som han havde i
								Hænde. Men han vognede op derved, at Gunild med hæsseligt Skrig foer
								ind paa ham: »Vel mødt, Spillemand!« sagde hun. »Du fik ingen
								Betaling for Din Musik, da Du spillede den kjønne Vise i Eriks
								Gaard. Nu skal Du faae den Løn, som Du har forskyldt baade for den
								og fordi Du kommer her ubuden i mit Aftenselskab.« Hun lettede da
								sin Hexestav, og da Eyvind vilde slaae fra sig med et lidet Sværd,
								som han havde hængende ved Siden i en Rem, lagde Eggen sig uden at
								gjøre noget Saar, og Jernet var saa vegt i hans Haand, som en
								Pileqvist. Det kom af, at Gunild ved den sorte Kunst forstod at døve
								alle Slags Vaaben. Da rakte Eyvind begge sine Hænder op i Veiret og
								raabte høit:Hør mig, Gud Bragi milde,Mærk paa min Stemme!Skal jeg mit Liv forspildeI denne Klemme?Asathor, Du stærke,Med Hammeren den tunge,Valhals Bersærke!Slaa, saa det kan runge.Naar I de norske DrengeI Striden førte,Jeg mine gode StrængeSaa flittigt rørte.Naar for Jert Alter PandenAf Tyr mon revne,Da qvæded jeg forsandenAf bedste Evne.Skal de mit Liv forøde,De sorte Trolde?Nei, I for mig vil bødeMed Eders Skjolde.Han havde neppe begyndt at tage paa Strængelegen, førend han hørte en
								overmaade stor Larm i Luften og fornam, at Gunild var borte. Han
								saae græsselig store Skyer at seile saare stærkt imod hinanden, og
								somme vare hvide, somme vare sorte; men alle havde de Lighed af
								Mennesker, paa det nær, at de vare saare meget over et Menneskes
								Førhed og Høide. Da blev han overmaade glad og qvad igjen:Himmelens RuneSkjalden nu læser.Høit i BasuneVægteren blæser;Heimdal piber,Hans Toner er Blæst.Odin griberSit Sværd og sin Hest;Han Valhal tuderTil Rend mod Jetter.See Trolden, han spruderSit Blod og sprætter.See, fra Skyen vinkerEn Jernstang rød,Den glimter og blinker,Som gnistrende Glød.Det er Thor, der rørerSit dygtige Værge,Som Dundren førerOg ryster Bjerge.Nu flygte de sorte.De hvide vandt.See ved Himmelens PorteDen røde Kant!Det er JetteblodPaa den lyseblaa Val,Tyder Slag, som stod,Tyder Jettefald.Nu lyder i FjeldDeres Jammermæle;Under KlippetjeldDe sig rædde fjæle.Der lure de da,Til Guder er borte.Der komme de fraI Skikkelser sorte.Fra SteentagslæDe styrte paa Mand,Som Høgen fra TræPaa den spraglede And.Men naar fast man haaberPaa Guderne alle,Da Heimdal raaberTil Hjelp Valhalle.Da Eyvinds Vise var til Ende, vare alle Skyerne borte, og Himlen var
								saa reen og blank, som om den var feiet. Tillige var det nu meget
								maanelyst, saa at man kunde see hvert Blad paa Træerne. Da kom alle
								Jomfruerne gaaende hen imod ham, og han forundrede sig meget over
								deres store Deilighed; dog var een baade i Reisning og Hvidhed
								udmærket fremfor alle, og hun havde hvide Klæder paa og et Haar, som
								havde stor Lighed med Guld, paa det nær, at det faldt mere i det
								Lyse. Hun  treen ogsaa saa let paa
								sin Sko, at Fluer og andre Smaakræ, der kravlede i Græsset, ikke
								toge nogen Skade derved, at hun satte Foden paa dem. Eyvind
								fornøiede sig saaledes ved at see derpaa, at han havde aldrig i sin
								Levetid før havt saadan Moeroe. De kom nu Alle hen til ham, takkede
								ham i kjærlige Ord som deres Redningsmand og som den, der ved sin
								Harpesang havde løst deres Trolddom, og toge ham i Haanden. Allene
								den hvide Pige tog ham ikke ved Haanden, men neiede i nogen Afstand
								for ham; dog blev han ikke mindre glad derover, end over det
								Haandtag, han fik af alle de andre. Hun havde ikke Tid til at takke
								ham saa meget som de andre, da hun havde fundet et Sted, hvor Bækken
								var meget klar, saa at hun kunde speile sig, og der stod hun og
								satte sine Smykker i Lave. Han fik at vide, at de vare tilsammen af
								kongelig Byrd, og tilbød sig at følge dem hjem, hvilket de toge
								imod. Kong Hakon, som fik at høre, at disse Piger vare i Slægt med
								ham, favnede dem alle vel. Men da han saae, at der just var syv, og
								han ligerviis havde syv Karlfolk hos sig, naar han regnede Eyvind og
								de sex Hovmænd sammen, sagde han: »Man skulde troe, at
								Spilleskjalden vilde her have et syvfoldigt Bryllup i Stand, siden
								han har taget et saa passeligt Tal Qvinder med sig. Da bør det
								Eyvind at tage først, thi det er dog egentlig ham, der har gjort
								disse gode Børn fra Fugle til Jomfruer.« Eyvind taug stille, men
								baade Kongen og hans Mænd mærkede vel, at hans Øine aldrig vare
								borte fra den hvide Jomfrue. Tilsidst stod han op, stemte sin Harpe
								og sang saaledes:Gjerne jeg hørte paa FugleqvadUdi Granens Loft.Gjerne paa Blomsterne skue jeg gadI den grønne Toft.Men røden Urt og Lærkernes SangNu gjør mig Tiden saa lang, saa lang.Gaaer jeg fra Dig, er min Skjebne sort,Og langsom min Tid;Skuer jeg Dig, da er Tiden kort,Og Skjebnen er hvid;Thi dertil stander min hele Lyst,At hvile mig ved Dit bløde Bryst.Ei kan jeg gjøre min Sang saa fiin,Saa venlig og blød;Thi aldrig jeg smagte den kjælne Viin,Men stærken Mjød.Jeg maa sige det kort og godt, som jeg kan:Vil Jomfruen ægte den Harpemand?Jomfruen blev meget fornøiet og kunde godt lide det af Eyvind, at han
								saaledes priste hende udi alles Paahør. De sidste Ord derimod tyktes
								hun ikke godt om. Hakon sagde: »Hvad siger I dertil, Svanhvide?«
								(saaledes hed den deilige Jomfru). Hun taug stille og saae noget
								suurt over, at man vilde byde hende til Husbonde en Spillemand; men
								da Hakon fortalte hende, at det var den Mand, som han gjorde meest
								af i Norges Land, og som han agtede saa godt som for sin egen
								Broder, saa svarede hun: »Aa ja, hvorfor skulde jeg ikke tage ham,
								naar I, min Herre! vil skjænke ham saa meget, at jeg derfor kan føre
								det Levnet, som passer sig for en Jomfru af kongelig Æt?« Alting
								blev da saaledes klaret, at Eyvind skulde med Svanhvide boe paa en
								af Hakons Gaarde,  og de skulde
								strax have hinanden til Ægte. Hakon vendte sig nu til de andre
								Jomfruer og sagde: »Jeg veed, at enhver mandvoxen Pige vil gjerne
								giftes, naar hun kan finde en Mand som hun agter for god nok. Nu
								kunne I tilsammen besee mine Hovmænd, om de ere efter Eders Hoved,
								eller I have noget paa dem at udsætte.« De toge uden nogen
								Betænkning hver sin Hovmand, da de ikke vare saa hovmodige som
								Svanhvide.Der holdtes da i mange Dage et stort Gilde hos Hakon, og dertil kom
								ogsaa endeel Kjøbmænd fra Jæmteland, som falbød Zobel, Maar og andre
								kostelige Sager for de unge Qvindfolk, og der kjøbte en Hovmand et
								overmaade dyrebart spraglet Skind til sin Hustru, og Svanhvide følte
								stor Avind over, at hun ikke havde faaet det, saa at hun i tre
								udslagne Dage ikke var glad, men fældede sine modige Taarer. Disse
								Kjøbmænd vare forresten af Jæmternes ypperste Mænd og holdt godt
								Venskab med Hakon, fordi han var en saa lystig og veltalende Herre.
								Han sagde til dem en Dag: »Hør, I gode Svende af Jæmteland!
								hvorlænge ville I ligge saaledes mellem de Svenske og Norske og bære
								Kappen paa begge Skuldre? Ere I ikke rædde for, at een af Parterne
								skal komme med Jern i Hænde og lære Eder med Hug at lystre, siden I
								ikke ville med det gode? Rimeligt var det dog, at I gave Jer under
								mig, da der løber Norsk Blod i Jer.« Jæmtingerne loe ad ham; men han
								raabte paa Eyvind og sagde: »Broder min! tag Din Harpe og giv disse
								Mænd noget Musik, og fortæl dem derhos, hvad Du veed om Deres
								Herkomst.« Da qvad Eyvind:Høit over Dovre rideKong Øisten og hans Mænd.Hver Trønder skreg af Qvide,Naar de tog Sværd fra Lænd.Blod strømmed dem for Fode,Som Himmelvand fra Tag;Mod Møer var de gode,De favned dem i Mag.Da nu den grønne HedeVar bleven vaad og rød,Og Øistens Klinger bedeEi meer det norske Kjød,Lod han i Hornet støde,At alle føre MændPaa Marken skulde møde,Foruden Jern ved Lænd.Af Steen der var i DaleEn mægtig Kringle lagt;Der monne Øisten tale,Mens Trønderne gav Agt:»Hvis I min Søn vil hylde,Da sparer jeg hver Mand;Hvis ei, jeg brat skal fyldeMed Blod det hele Land.«De satte paa Drengens HovedDa strax en Krone rød;At lystre ham de lovedI Live som i Død.De vare dertil glade,At de fik hele Skind,Og sang fra deres StadeMed Lystighed i Sind.En Mumlen heel foragteligOm Drotten man mon høre;Den Ene talte sagteligInd i den Andens Øre:»I denne haarde KlemmeEn bitte Drot vi fik;Men er først Øisten hjemme,Han lærer bedre Skik.«Men Oplands stolte HerreHan loe dog ved sit Held,Og agede paa sin KærreHjem over Dovrefjeld.Nu tog den største KjæmpeDen uselige Dreng,Bar ham med liden LempeUd paa den grønne Eng.Saa saare bad om NaadeDen liden Kongemand,Og fra hans Øine baadeDer randt saameget Vand.De raske TrønderpilteBar ham paa Blokken op;Hans Hoved der de skilteAlt fra hans gode Krop.Hans Krop den var saa lille,Den blev paa Steilen fæst;Den bad de Høgen pille,Saa Raden blev til Rest.Hans Hoved blev til FødeFor Fisk i dyben Flod,Skulde aldrig Kroppen møde,Mens Filefjelde stod.Da Rygtet derom bringerOrde til Øistens Gaard,Da rev han med sin FingerUdi sit røde Haar;Knoerne slog i Borde,Han slog dem der med Klem,Eia, hvor de var haarde!De sade der alle fem.Hans Mænd de fored HesteI Bondens gode Korn;De kom, saasnart han blæsteI krumme Ludurhorn.Over Dovre de flyve,Hr. Øisten rider bedst;Jeg vil slet ikke lyve,De fore som en Blæst.Rundt om de tændte TageTil Varme, ja til Lys;Naar Luen hørtes brage,De sang om Jomfrukys.De dandsed af al Formue,Mens røden Hane goel;Thi Stang var Fedelbue,Og Panden var Fiol.Saa monne Kongen hevneMed Blod sin kjære Søn;Lod da Alle stævneUd paa den Mark saa grøn;Lod da Talen klingeFra Stenen, hvor han stod:»En Drot var Jer for ringeAf ædelt Kongeblod.I tyktes ei om Manden;Thi fik I paa ham Has.Nu skal I faae en Anden,Som Eder er tilpas.Flux maae I overtænke,Hvem vel I hove bedst,Rake, min Hund i Lænke,Eller Trællen ved min Hest.«Kaarene vare slemme.De grublede dog kort,De meente bedst at tæmmeDen Drot med Halen sort.De lagde over hans ØreDen gyldne Krone ned;Saa grant man kunde høre,Han knurrede derved.Men høit fra FinnelundenDe hented hid en Mand,Som trylled udi HundenVel trende Mænds Forstand.De svære TrønderhelteAf Drottens Tale loe;Thi naar eet Ord han mælte,Da bjæffede han to.En Dag i høie SaleDen Drot saa naadig sad,Han logrede med sin HaleOg slikkede Sølverfad.Da sagde Hovmænd fine:»Vil I til grønne SkovPaa Jagten ikke trine?«Han sagde: »Jo, vov vov!Veiene var vaade,Det voldte Drotten Harm;Marskalken nød den Naade,At bære ham paa Arm.Som de nu mellem TjørneGik frem med megen Bram,De saae to gamle Bjørne,Som aad de spæde Lam.Da sagde Hovmænd snilde:»See dog, vor Herre god!Hvor lodne Voldsmænd spildeUskyldigt Lammeblod.Norrigs Mænd Dig priseFor en retfærdig Mand;Nu maa Du ogsaa vise,At her er Ret i Land.«Imellem hvide TænderKnurred den Herre god;Hans ædle Hjerte brænder,Hans Svands i Veiret stod.Han bød de Hovmænd følge,Og sprang paa Jorden ned;Man bør det ei fordølge,At han gav Hals derved.Det var de Hovmænd brave,De loe ved denne Fest;Marskalken holdt paa Mave,Han griinte allermeestDrottens Labber flinkePaa Bjørnens Side stod,Han beed den Bjørneskinke,Han beed til røden Blod.Basserne sig vende,De reiste dem paa to,Og i den Drot behændeDe satte sorten Klo.De gav dem til at brumme,Det lød i grønne Skov;De aad ham hver en Krumme,Han sagde: »Av! vov vov!«Nu vare de Trønder bangeFor Oplands Rytterflok,Den havde tvende GangeDe fristet meer end nok.Det var ei godt at skjemteMed Oplands høie Drot;Dog stærken Ketil JæmteHan raadede dem godt.De over Kjølen droge;Saa kom de til en Skov,Som de med Øxer slogeOg jævnede med Plov.De Jæmteland den nævne,Og bygge der i MagHuse alt efter Evne.De bygge der i Dag.Eyvind sang dette Skjemteqvad med megen Alvorlighed, og Jæmtelænderne
								bleve særdeles lystige derover, især da de havde drukket meget Øl og
								Mjød. De gave dem da saaledes til at lee, at Flesket nær var blevet
								dem siddende i Halsen. Hakon sagde da til dem: »Nu have i hørt Eders
								Herkomst fortælle, og det er jo af dette Sagn gandske klart, at I
								ere Rømningsmænd, som ere løbne bort fra Eders Norske Huse; thi
								haaber jeg, at I ei vægre Eder ved at erkjende Normannakonningen for
								Eders rette Herre.« Jæmtelænderne stode strax op og svore at lyde og
								tjene Hakon i Eet og Alt, og de bleve af hans allertroeste Folk, da
								de ikke vare vundne med Sværd, men ved vennesæl Omgang. Da Hakon og
								Eyvind bleve ene, sagde Kongen: »Kjære Eyvind! jeg troer, Guderne
								have sendt Dig ned til mig for at beskjerme og udbrede min Magt og
								Velstand. Hvorledes skal jeg tilfulde takke Dig for alle de
								Tjenester, Du viser imod mig? Det er dog klart, at det var meest din
								lystige Vise, som skaffede mig Magt over Jæmtelænderne.« Eyvind
								svarede: »Naadige Drot og Ven! maa jeg blot beholde Din Kjærlighed,
								og maa Du leve med mig, indtil de grave mig ned i Jorde, da
								forlanger jeg intet Andet her paa Jorden; thi Du er mig ligesaa kjær
								som min Qvinde, og noget til. Men skal jeg miste Dig, da duer det
								ikke noget med mit Spil og min Sang.«Eyvind opholdt sig endnu nogle Maaneder med sin Hustru hos Hakon, og
								Kongen talte imens ofte  med ham om,
								at han skulde lade sig christne, men han vilde ingenlunde lade sig
								overtale dertil. »Hvorfor,« sagde han, »skal jeg hengive mig til den
								megen Bedrøvelse, da Guderne have lavet det saa godt for mig her paa
								Jorden. Jeg har Evne til Spil og Sang, hvormed jeg kan forlyste
								baade mig selv og andre. Jeg har en Ven og en Viv, som jeg elsker
								over alt. Hvad skulde da bevæge mig til at lade af med at elske
								Verden? Jeg for min Part holder for, at det er meget bedre at have
								et godt stærkt Legeme at fornøie sig udi, end at blive til en
								Skygge.« Kongen mærkede, at det ikke hjalp at spilde Ord herpaa,
								hvorfore han lod af med saadanne Samtaler. Da de skulde til at
								skilles ad, talte Hakon endnu med Skjalden om hans Hustru Svanhvide
								og sagde til ham: »Dersom Du vil eie denne Qvinde i Ro, da maa Du
								pusle noget mere om hende; men Du gaaer saa tidt og strøifer om i
								Skovene og kommer silde hjem, naar hun allerede har sovet en god
								Stund. Det gaaer ikke an. Du kommer til at nappe hende imellem
								kjærligen i Skindet, klappe hende og drive al den kjærlige Tant, Du
								kan hitte paa.« »Skam faae den, der gjør,« sagde Eyvind; »det
								beqvemmer jeg mig ikke til. Jeg er for gammel til saadant Børneværk.
								Tilmed er min Viv saa liflig af Aasyn, at jeg var en nedrig Karl,
								dersom jeg nogensinde tvivlede paa hendes Troskab, der staaer saa
								grandgivelig afmalet i hendes Øine.« »Hvad det angaar,« sagde
								Kongen, »da har jeg flere Gange seet Qvindfolk, der have været
								glatte i Huden og klare i Øiesynet, men som man dog ikke just har
								kunnet lide paa. Men vi ville ikke tale videre derom. Jeg vil derfor
								blot bede Dig at tænke paa  engang
								imellem, hvad Hakon har sagt Dig.« »Det var slet gjort, om jeg
								gjorde det,« sagde Eyvind, »og det skal med min Villie aldrig kommes
								i Hu, saa at Du for den Sags Skyld kunde have spart Mundlæderet; men
								ikke desmindre takker jeg Dig for Din kjærlige Omhu.Nu agede da Eyvind bort med Svanhvide, og de meente at kunne vinde
								hen til en Gaard, som Hakon havde givet dem, inden Aften faldt paa.
								Men allerbedst som de fore igjennem Skoven, hvor Gunild før havde
								drevet sit Spil, da sprang et sort Utydske frem af en Busk og satte
								sine Kløer i Reendyret. Svanhvide skreeg: »Slaa til det med Harpen!«
								Men Eyvind var bange for, at Strængene skulde tage Skade, dersom
								Bæstet fik Kløerne deri, da det tyktes ham uden for al Tvivl, at
								disse ikke vilde lege saa fiint dermed, som hans Fingre pleiede. Han
								famlede derfor efter et lidet Sværd, som han havde gjemt i Halmen,
								der var stoppet omkring Svanhvides Fødder. Men inden det lykkedes
								ham at faae fat derpaa, laae allerede Renen paa Ryggen og sprættede
								i Luften med alle fire Been. Da rev Svanhvide i sit lange Hovedhaar
								og sagde: »Jeg er da uselig faldet i denne Mands Hænder, som for at
								spare paa et elendigt Stykke Træ bringer mig i en saa stor Livsfare.
								Hvorledes vil Du nu rede os ud af denne Nød?« Eyvind blev meget
								fattig ved denne ukjærlige Tiltale; men han tog sig dog i det og
								sagde: »Elskede Viv! vi maae takke Guderne for at Udyret igjen søgte
								Buskene, og de hjelpe os vel ogsaa til vort Hjem, naar vi give dem
								et Ord for det.« »Troer Du da,« sagde Svanhvide, »at jeg er vant til
								et saadant Landstryger-Levnet, som Du fører? Troer  Du, jeg kan finde mig i at træde med
								Fødderne i den høie Snee, for at vinde de mange Mile, vi endnu have
								til Gaarden?« »Favre Veninde,« svarede Eyvind, »det være langt fra
								mig, at jeg skulde lade Dig gaae, saalænge jeg har min Førlighed.
								Jeg vil tage Dig paa mine Skuldre; thi saalænge jeg kan orke, skal
								Du ikke lide nogen Besværlighed.« Saa tog han Harpen i den venstre
								Arm og Qvinden i den høire, og begyndte at gaae meget møisommelig
								frem i den høie Snee. Da han havde gaaet et godt Stykke, begyndte
								Sveden at rinde ham ned over Kinderne, og han stønnede stærkt.
								Tænderne klapprede derimod i Munden paa Svanhvide, og hun rystede
								ligesom Bladene paa en Piil, saa at det ret var underligt at see,
								hvor deres Legemer vare ligesom deres Hjerter, da Eyvinds Kjærlighed
								ogsaa var meget heed, hvorimod Svanhvides var aldeles kold. Eyvind
								var færdig ved at daane af Mødighed, men fandt sig dog i det med
								stor Taalmodighed, da derimod Qvinden gav sig til at græde
								bitterlig, og ønskede, at Eyvind hellere havde ladet hende sidde som
								en Fugl i Skoven, i hvilken Tilstand hun dog havde Fjær til Skjærm
								for Kulden, da hun nu derimod maatte fryse ihjel. Harpemanden satte
								hende ned et Øieblik for at puste; da forlangte hun, at han skulde
								gjøre Ild paa, da hun ellers reent maatte forkomme af Frosten.
								Hendes Husbond forestilte hende, at de nu vare i en bred Dal langt
								fra alle Træer, og at det følgelig vilde være ham en Umulighed, at
								bringe noget Baal tilveie. Hun foreslog ham da at tænde Ild i
								Strængelegen, hvorved hun dog kunde faae nogen Varme. Da blev Eyvind
								saare forfærdet og sagde: »Min Allerkjæreste! hvorledes  kan Du føre det over Dit Hjerte, at
								forlange saadant af mig? Hvorledes kunde Du være i Stand til at
								berøve mig min Livsens høieste Lyst og Glæde, for at blive for en
								stakket Tid opvarmet?« Men hun blev ved at bede ham og sagde, at hun
								slet ikke kunde begribe, hvi han vilde have hende til Hustru, naar
								hun var ham saa ligegyldig, at dette døde Spilleværk var ham
								dyrebarere end hendes Liv og Helsen. Da sagde Eyvind: »Skjøndt jeg
								derved faaer et saadant Smæk, at jeg vist aldrig bliver til Mand
								meer, vil jeg dog føie Dig, naar Du kun først vil tilstæde mig at
								spille et Stykke for at tage Afsked med denne gamle Ven.« Da satte
								han Legen tæt op til sit Bryst og qvad:Naar Gubben staar ved GravenMed Vand i Øie,Krummet til Krykkestaven,Blandt Kjæmper høie;Naar de i Høien sætteDen nye Krukke,Da kan Du sagtens gjette,Hvi han maa sukke.Det er hans Søn, de gjemmeFor sultne Ravne;Han hører ei hans Stemme,Kan ham ei favne:Saa skal jeg aldrig høreDit stolte Mæle,Strængen aldrig rørePaa brune Fjæle.Dit Maal saa herligt lyderPaa vilde Vænge;Ei nu Du, Kjæmpefryder!Skal klinge længe.Og naar da Eyvind sørgerI Krogen stille,Og Mand og Qvinde spørger,Om jeg vil spille:Da maa sig Eyvind skammeOg Intet svare.O, Du min dyre Ramme!O, Guldstrænge rare!Brist da med Klang,Du Drapaqvæder!Du toner sidste Gang,Og Eyvind græder.Da han det havde sjunget, gjorde han et saa heftigt Greb i Strængene,
								at de brast alle tilsammen, og han knuste i det samme Legen imod en
								skarp Steen, saa det gav en Lyd ligesom et vildt Skrig, og Svanhvide
								ræddedes derved. Derpaa slog han Ild og lavede i Taushed et Baal, og
								Qvinden talede imens heller ikke et Ord. Da de havde siddet lidt ved
								Baalet, kom der en Bretlandsk Kjøbmand kjørende med mange Slæder.
								Denne Mand var klædt i kosteligt Tøi, hvilket var baldyret med røde,
								hvide og blaae Stene. Da han fandt Eyvind og hans deilige Viv ene
								paa Marken i den svare Kulde, lod han sine Trælle gjøre en stor
								Brand tilrede og bad dem leire sig derved hos ham. Han lod dernæst
								hente sjeldne Spisevare og fine Drikke ned fra Slæden, hvorved de
								qvægede deres Sind. Især gav han Eyvind stærke Draaber i hans Bæger,
								som skulde fremme Søvnen hos ham, og da nu den trætte Spillemand
								snart slumrede ind, tog han hans Kjæreste ved Haanden og berømmede
								med mange og søde Ord hendes liflige Skikkelse. Dette huede
								Svanhvide vel;  thi hun saae, at
								Kjøbmanden var en meget lækker Herre. Endogsaa da han rakte Munden
								hen og vilde kysse hende, gjorde hun liden Modstand. Om Morgenen, da
								Eyvind lukkede sine Øine op, da var baade Kjøbmanden og Svanhvide
								borte. Han sprang forskrækket op og raabte hendes Navn, saa det lød
								vidt over Marken; men han fik slet intet Svar, ei engang af
								Dvergemæle, da der ingen Fjelde var i Nærheden, som de kunde svare
								igjen fra. Han løb længe om, indtil han mødte en liden Elv; den
								satte han sig ved, men blev saa bange for sit eget Aasyn, som
								speiledes deri og saae forfærdelig elendigt ud, at han atter foer
								derfra, uden at vide hvorhen.Hakon og hans Mænd rede om i Skove og Dale og joge de vilde Dyr, da
								Kongen gjerne vilde forslaae de Griller, som Eyvinds Fraværelse
								foraarsagede hos ham. Mens Hakon nu engang stod med Bagen imod en
								Gran og satte sin Hage paa Skaftet af sit Spyd, da hørte han, at
								hans Hovmænd raabte: »Her har vi Spillemanden!« Normannakongen løb
								forundret derhen; da saae han gandske rigtigt Eyvind ligge taus paa
								Jorden. Alle Mand spurgte ham, hvorfor han laae der saa alene; men
								han var ikke meget for at tale og sagde kun nogle enkelte Ord. Da
								sagde en af Kjæmperne: »Hvad er det, han mumler i Skjæget? Han taler
								noget om en Bretlandsk Kjøbmand. Man skal see, at han har solgt
								baade sin Qvinde og Strængeleg til den samme Handelsmand og faaet
								Kalk derfor, som han har hvidtet sine Kinder med.« En anden sagde:
								»Nei, det lader snarere til, at Ansigtet er frosset af ham, og at
								han har lavet sig et af Snee og sat i Stedet.«  En tredie sagde: »Nej, jeg tænker, han har
								slaget Svanhvide ihjel og gravet hende ned her i Jorden og vil nu
								selv staae her i Stedet for en Marmelsteen til hendes Ihukommelse.«
								Ved disse Ord sloge de en umaadelig Latter op. Men da Kongen havde
								hørt Sagens Sammenhæng, sagde han meget til Eyvinds Trøst og
								sluttede da tilsidst med de Ord: »Nu har Du da noget mindre Aarsag
								til at elske Verden over alle Ting, og Du kunde for den Sags Skyld
								gjerne give Dig Kristus i Vold.« Men Eyvind sagde: »Hvi skulde jeg
								ikke elske Verden, naar jeg deri haver en saadan Ven som Dig?
								Forliset af en Qvinde maa ikke længe klemme Vand af en Nordmand.
								Harpe, saadan som den, jeg havde, faaer jeg aldrig mere, thi den
								sluttede overmaade passeligt til mit Bryst; men dens Strænge vare
								kanske for spinkle til at buldre i norske Bersærkers Øren. Nu maae I
								bryde tre ranke Grene af et Grantræ og øge dem sammen og splintre
								Panden paa den meest glubende Bjørn, der gaaer i Norges Skove. Den
								vil jeg rive Tarmene ud af Livet paa og tvinde Strænge deraf. Og da
								herop, I norske Kjæmper! ud paa den vilde Val! Det skal rumle for
								Jeres Øren, saa I skal mærke, at Eyvind er ikke forknyt endnu.« Man
								føiede Eyvind og gjorde et saadant Redskab, som han forlangte,
								hvilket siden efter for sin dumpe Lyd blev kaldet Brumlebasse.Derpaa drog Hakon, Eyvind og alle Hirdmændene til Stordøen, hvor de
								levede i megen Fryd og Gammen. Som de engang sadde ved Davrebordet,
								blev Eyvind kaldt ud af en af de Dagvægtere, som stode paa en høi
								Vare og kigede altid ud over Stranden, for at melde det for Kongen,
									 naar Gunilds Sønner stævnede
								mod Landet; da bleve Baunerne tændte fra den ene Ende af Landet til
								den anden, og alle Mænd, som formaaede at bære Glavind, sankede sig
								om Kongen. Men for at ikke saadan Larm skulde skee for intet, havde
								Kongen bestemt, at den, der sagde falsk Tidende om fjendtligt
								Overfald, skulde have sit Hoved forbrudt. Derfor kaldte de Trælle,
								der stode paa Udkig, Eyvind til dem, pegede med Fingrene ud over
								Vandet og spurgte, om han ikke syntes, der kom fjendtlige Snekker.
								Han spurgte, om de vare forblindede, siden de kunde tvivle paa, hvad
								Enhver gandske rivelig kunde see med sine Øine. Tilmed skammede han
								dem meget ud for deres store Utroskab, da de af Angest for deres
								uselige Liv havde, til stor Fare for deres ædle Herre, ladet Fjenden
								løbe saa nær ved Land; sprang saa hurtig ind i Kongens Gaard,
								sparkede Døren op med sin Fod, stod paa Tærskelen og qvad:Væk med Mjød og fede Skanker!Nu er ingen Tid at æde,Nu der andet Gilde vanker,Naar I ud paa Marken træde.Op fra Eders lade Bænke,Trækker paa de blanke Hoser,Hænger Sværd ved Lænd i Lænke,Rask herud og planter Roser!Røde Roser i det grønnePynte vildt i Morgenrøde.Den, der agter for en BønneLivet, er ei værd sin Føde.Høgeflok fra søndre Hjørne,Med staalblanke Kløer brede,Søger Bjergets Kongeørne,Vil slaae ned i deres Rede.Da sprang Kongen op, sparkede Bordet overende og slog paa sit Skjold.
								»Jeg kjender Eyvind for saa god en Dreng,« sagde han, »at han ikke
								bringer os Hærsagn, uden det er sandt.« Nu drog Kongen i sin Brynie,
								gjordede sig med Qværnbideren, satte en Hjelm paa Hovedet af drevet
								Guld, der havde en overordentlig Klarhed. Da blev Eyvind rørt af
								Forfærdelse og sagde til Kongen: »Vil Du nu, min Herre! med Magt
								gjøre Dit Hoved til Maal for Fjendens Pile? Den Hat, Du har der paa,
								skinner jo ligesom en Sol, og Fjenderne kunde gjerne lukke det ene
								Øie og endda pege lige paa den med deres Buer.« »Lad den kun glimre
								som Solen«, sagde Kongen; »desto bedre kan den falde mine Svende i
								Øinene, og jeg mener ikke, de skulle gaae Krogveie, naar de følge
								efter den. Og naar de fornemme, at samme Sol gaaer ned, mage de det
								nok saa, at den kan gaae ned i dygtig Rødme, ligesaavel som den, der
								er paaa Himmelen.« Da de kom udenfor mærkede de, at Fjenden var saa
								stærk, at de kun kunde stille een Mand imod syv. Hakon spurgte
								derfor sine Mænd, om de vilde helst falde med Ære eller flye med
								Skam, da der ingen Udsigt var til Liv i Rend mod saa mange. Alle
								tilhobe raabte, at de vilde følge deres kjære Konge i Liv og Død, og
								at de gik frem, saalænge Benene kunde bære dem. Hakon takkede dem og
								blev derover ved godt Mod. Ogsaa Eyvind blev heftig lystig, sprang
								om og raabte, han var glad over, at han kunde komme til at prøve, om
								der var god Lyd i hans Brumlebasse. Derpaa førte Haakon sit Folk
								lige mod Fjenden, og ved hans Side gik en drabelig Kjæmpe, som hed
								Torjolf, og næst efter Kongen gik Eyvind  med Strængelegen i Hænde og sang, saa det
								kunde høres fra den ene Fløi af Kjæmperækken til den anden:Hid komme SviinFra de danske Skove,Over salten Rim,Over fraadende Vove.Af Blaatand de agtesFor tykke og fede;Thi skulle de slagtesPaa Norriges Hede.De klemte nu paa hinanden af alle Kræfter, og Hakon tog saa hart paa,
								at Sveden snart gik ham ud af Panden. Han krængte da Brynien af og
								smed den langt ud i Marken, hvorpaa baade han og Torjolf toge
								Sværdet i baade Hænder, gik langt frem for Banneret og trængte
								igjennem Hæren baade paa langs og tværs. Baade Hjelme og Skjolde
								maatte briste for deres tunge Hug; thi Kongen og Torjolf vare lige
								stærke. I den anden Hær gik iligemaade Alf Askmand og Evind Skreja
								haardelig frem, og da de kunde kjende Kongen paa den forgyldene
								Hjelm, gjorde de sig især Vei mod det Hiørne, hvor den glimrede, da
								de havde meest Mod paa at ramme ham. Da Eyvind Skaldaspiller saae,
								at saa mange bar Vaaben imod Kongen, at de let kunde overvælde ham,
								kastede han en Hætte over Hjelmen, uden at han blev det vaer. Saa
								qvad han igjen:Frem, modige Drenge!Paa rygende VængeMed blinkende Stang.De Sværde, som kime,Saa herligt sig rimeMed Strængenes Klang.Vi hugge og synge,En Krands vi vil slyngeOm Drotten saa bold;Af Glavind de blanke,Af Landser de rankeEn glimrende Vold.Skam Dig, Du Kryster,Som stander og ryster!Mon Kolden Dig tvang?See, Halvor kan stævneOg Bane sig jævne,Hvor Veien er trang.See, Einar maa rave,Hans funklende KraveFik svarlig Rift.Hans Daad den standerPaa Fjenders PanderMed røden Skrift.For Torjolf langeEr Dansken bangeI vreden Dyst.I Mark han stamper,Som Hoppen tramper,Han gjør saa lyst.Odin gamle!Til Hjelp Du samleDin Asaflok;Da Tyrene fedeMed Blod skal vædeDin Alterblok.Frisk! lader os holdeDe runde SkjoldeFor vores Drot.Bag Muren, vi bygge,Hans Lemmer er tryggeSom i hans Slot.Da Evind Skreja ikke mere saae Hakons Hjelm, skreg han: »Skjuler nu
								Norges Konge sig, eller er han faldet, eller er han rømt af Marken?«
								Og nu fore han og hans Broder Alf Askmand frem som vilde og galne
								Folk, hujede og slog om dem, saa igen kunde komme dem nær. Da Hakon
								hørte, at der var Spørgsel efter ham, raabte han: »Hold frem, som Du
								stævner, Evind, da vil Du finde Normannakonning.« Han foer da som et
								Lyn til det Sted, hvor Røsten kom fra. Torjolf vilde tage imod ham;
								men Kongen sagde: »Mig vilde han finde, selv skal jeg og tage imod
								ham.« Mens de saaledes vilde begge trænge dem frem, kom Evind
								rendende med opløftet Sværd og huggede mod Hakon; men Torjolf gav
								ham saadant Sæt for Bringen med sit Skjold, at han ravede ved det. I
								det samme slog Kongen ham med Qværnbideren saaledes paa Issen, at
								Sværdebladet gik ned imelnem begge Øinene, saa at Hovedet skiltes ad
								i to Stykker, som faldt paa begge Skuldrene, og i det Samme satte
								Torjolf sit Spyd ind i Hjertet paa Alf Askmand. Da Fjenderne saae, at deres to ypperste Høvedsmænd vare slagne,
								begyndte de at vende de Norske Bagen; men den blev ikke uden Saar,
								thi Hakon og hans Mænd vare bestandig i Hælene paa dem og slog dem
								med Skarpt. Da Gunilds Børn næsten havde naaet deres Skibe, saae man
								et underligt Syn. En Sky drev bestandig efter Hakon, og nogle vilde
								paa den see en gammel Kjærling ride paa en Stav med en Harpe i
								Haanden. Med Eet fløj fra denne Sky en Piil, som svævede længe i
								Luften og tilsidst traf Kongen, saa at han segnede paa Marken, og i
									 det samme gik Solen ned. Nu
								bleve de Norske Kjæmper reent rasende og fik fast alle
								Bersærkergang. Kuns nogle faa bleve med Eyvind Skaldaspiller tilbage
								hos Drotten. De andre fore som vilde Dyr imellem Fjenderne, hvilke
								af Forvirring løb for en stor Deel ud i Havet, og i Heden fulgte
								mange Nordmænd efter, saa at deres Staal endnu mødtes under Voverne,
								inden Vandet qvalte dem. Da Nordmændene saae, at der ikke mere var
								nogen flere levende Fjender paa deres Land, men at alle havde reddet
								sig til Skibene, gik de tilbage til deres Konge. Han laae i Eyvinds
								Arme og svømmede i sit Blod, som ikke paa nogen Maade vilde lade sig
								standse. Kongen blev altid blegere og blegere, og Eyvind ligeledes.
								Alle Kjæmperne stode tause i en Kreds omkring dem, saa at der var
								saa stille, som i Høien hos en død Mand. Da talte Hakon med svagt
								Mæle disse Ord: »Norske Mænd og Brødre! den Soel, der nu gik
								ned, er, saavidt jeg kan mærke, den sidste, jeg faaer at see med
								disse mine Øine, da snart al den Væde, der var i mig, er strømmet ud
								her paa Græsset. Mærker derfor min sidste Villie. Her er den
								Kongering, som min Fader har baaret, og som Sigurd Jarl har sat paa
								mit Hoved; den maae I bringe Gunilds Sønner, thi der er Norsk
								Kongeblod i deres Aarer. Hils dem, at de maae ikke gjøre mine Venner
								Fortræd, fordi de vare dem saa haarde idag, men søge ved Mildhed at
								vinde deres Hjerter, ligesom jeg gjorde; da ville de i disse gode
								Kjæmper have et Brystværn imod alle Avindsmænds Hug og Stød. Jeg har
								altid haabet, at blive ringet til Hvile af Kristenklokker og ligge
								under en Tue med  Kors inden for de
								hvide Kristenmure; men jeg er det ikke værd, thi jeg har svaiet som
								et Rør mellem Odin og Kristus, og hvem af dem der skal have min
								Sjæl, det veed jeg ikke. Derfor kan I gjerne tage mit Liig paa Eders
								Skjolde og sætte i min Rustning, som jeg her ligger, i en Hedninghøi
								paa vild Mark, efter Eders Fædres Viis; thi vil den hvide Kristus
								lukke mig sin Dør op, da finder han mig nok, ihvor jeg gjemmes.«
								Derpaa reiste han sig overende med Haanden paa sin Vunde og sagde
								med hæs Røst: »Og nu Farvel, mit elskte Folk! Tak for Eders
								Trofasthed imod mig! Vidste jeg, at Gunilds Børn meente Jer det saa
								godt, som jeg har ment det, da vilde jeg med Glæde lukke mine Øine
								i. Og Du, min blide Broder og Ven, Eyvind, som altid har været mit
								Hjerte næst i Vel som i Vee! Du har nu hverken Harpe eller Viv eller
								Ven, og Du kan aldrig faae dem igjen, uden af den Korsfæstede.« Her
								kunde han ikke taale at tale mere, han saae endnu engang omkring paa
								sine Folk og sagde: »Lever vel, mine Børn!« Tilsidst stirrede hans
								Øine paa Eyvind, men dermed gik de ogsaa i, og han faldt tilbage paa
								Ryggen uden Liv.Somme af Mændene græd høit og holdt deres Skjolde for Ansigtet, andre
								stode med Armene lænede paa deres Hellebarder og saae med vilde Øine
								ned paa Jorden, som om de vare vrede paa Nornerne, fordi de havde
								raadet saa ilde for Norges Land. Andre stod gandske stive, ligesom
								Steenstøtter, rørte af sørgelig Forbauselse, og tabte baade Øxer og
								Sværd ud af Hænderne. I tre Dage grove de en Høi paa Nordhordaland
								og græd ved ethvert Spademaal, de toge, og deri satte de ham,
								ligesom  han havde gaaet i Slaget.
								Men Eyvind stod paa Toppen med et sørgeligt Ansigt og sang:Hold ikke Din Haand for Din vaade Kind,Du Granens bedrøvede Broder,Viis Du kun Din Taare med freidigt Sind,Som Barnet for Fader og Moder.Thi Hakon ligger i Mulde,Snart grønnes hans Been af Kulde.Ja ret som den liden Fugl paa QvistSig klager alt for sin Kjære,Saa ville vi sørge, fordi med ListTroldqvinden slog vores Herre.Kling ynkelig da, mine Strænge!Som Hyrden fløiter paa Enge.Du venlig varst som et Dalens Lam,Naar med Fred Du sad i Din Stue;Men stod Du i Stridens raslende Ham,Da maatte Nidinger grue.Sov sødt da, Du milde, Du stærke!Due og vilde Bersærke!Hver anden gaaer atter til Kjæmpernes RadOg glemmer med Tiden sin Møde;Men Eyvinds Sjæl bliver aldrig gladFra den Tid hans Elskede døde;Thi Mulm og Stene ham skjuleSaa dybt i en drøvelig Hule.Eyvind vilde ikke være tilstede, da de udraabte Harald, Gunilds
								ældste Søn, til Konge over Norge; endskjøndt denne tog det meget
								ilde op, at han, som dog var hans Frænde, ikke, ligesom Hakons
								øvrige Hirdmænd, kom for at faae Tilgivelse af ham og træde i hans
								Tjeneste. Men Eyvind kunde i Evighed aldrig glemme ham det Stykke
								af, at han havde været Skyld i hans gode Konges Død. Han lod  ham da hente til sig og bad ham
								qvæde en Vise. Da greb Eyvind Leiligheden, for at sige Harald den
								rene Sandhed. »Jeg har,« sagde han, »engang qvædet en Vise for Din
								Fader, som jeg ikke fik til Ende, nu kan jeg med Din Forlov synge
								den ud.« Han qvad da disse Riim:Kong Erik var sig saa blodig en Mand,Hans Øxer altid var røde;Mere end Kildens det perlende VandVare Blodets Draaber ham søde.Hver Nat green udi hans HalleHans Brødres Hoveder alle.Uden Blu paa Leiet han i sin ArmDen ledeste Hex mon tage.Med sorte Katte for sorte KarmTil hende de Finner age.Saa laved de Drikke ved Stjerneskin,At øde den Kongeæt saa fiin.Hendes Søn er en vantreven Ting,Hans Bag er mærket med Staalet.Som Kræmmer rendte han rundt omkring,Nu haver han Kronen stjaalet.Som andre jorde den Døde,Saa jorder han Guldet røde.Som Ræven lusker i dunkle KratAlt udi sin røde Kjole,Saa slog han vor Konge med Trolddom brat,Da Ugler blandt Hexene gole.Brav Mand vi lagde i Høie,En Niding staaer os for Øie.Harald raabte, at der ikke laae ham meget Magt paa, enten saadan
								liden Hund bjæffede ad ham eller ikke, da han meente, at have god
								Evne til at stoppe  Munden paa den.
								Men Eyvind lod ham vide, at den Hund, han talte om, vilde stræbe
								desbedre at bruge Munden, mens den endnu havde den i sin Magt. Da
								vilde Harald strax lade Harpespilleren dræbe; men han turde ei for
								sine Mænd, hvorfore han gjemte Hævnen i sit Hjerte til en anden
								Leilighed.Eyvind gik da ud i den vilde Skov og byggede sig en Hytte, hvor han
								boede i tre Aar, og der blev aldrig seet Lystighed paa hans Ansigt
								fra det Øieblik af, han saae Hakon falde paa Marken. Han sad hele
								Dagen med Albuerne paa sine Knæe og Hagen i sin flade Haand, og
								tænkte paa sin uforglemmelige Ven og Herre.Harald lod ham skikke Bud, om han vilde gjøre Venskab med ham og
								synge i hans Borgestue; men Eyvind lod ham sige igjen, at han havde
								tjent een Konge saa god, at han ikke havde Lyst til at tjene den
								anden. Kongen meente, at han betænkte sig nok, naar Sulten drev ham
								ud af sit Skjul. Men heri tog han feil, da Eyvind ikke bekymrede sig
								meget for Føden; thi det bares ham for, at han ikke mange Dage
								skulde overleve sin Ven. En Sølvdolk havde Islænderne sendt ham,
								fordi han havde lagt et Qvæde paa Riim til deres Berømmelse. Den gav
								han bort for Brød, paa det at han i Ro og Eenlighed kunde sidde og
								overlade sig til sin Bedrøvelse. Han meente, i Følge Kongens sidste
								Ord, at Kristus havde maaskee taget alt Held fra ham paa denne Jord,
								for at han skulde vende sig med Tro til ham. Men nu var hans Hjerte
								af Sorgen blevet haardt og koldt, saa at han sagde ved sig selv:
								»Dersom Kristus mener med det onde at  tvinge mig til at tjene sig, da har han gjort en feil Regning; da
								holder jeg mig hellere til den gamle eenøiede Mand, skjøndt han paa
								den senere Tid har været temmelig hjelpeløs imod mig.«I Skoven, hvor Eyvind levede, listede sig hist og her en enkelt Munk
								frygtagtigen om mellem Træerne. Det var en Rest af dem, Hakon havde
								hentet fra Bretland, og som endnu ikke vare ihjelslagne af
								Hedningerne, og havde opoffret al den Tid, de kunde vente at leve i
								Verden, til at gjøre Kristi Kirke større. En af disse kom til Eyvind
								en Morgen, da denne mindst tænkte at findes af noget Menneske i sit
								Lundehuus. Han blev derfor meget forundret ved at see en Mand i en
								stor sort Kappe med et lidet, sygeligt Ansigt at træde hen imod ham,
								og troede fuldt og fast, det var en Skovtrold. Manden begyndte at
								præke om Kristus for Eyvind; men denne bad ham gaae sin Vei. Da
								Munken mærkede, at Spillemanden var saa stivsindet, begyndte han at
								tale om de fordømte Sjæles evige Pine og brugte haarde Trudsler mod
								ham. Da blev Eyvind vred, lettede sin store Harpe og slog ham i det
								blege Aasyn, saa det drønede i Sangbunden, og Munken faldt baglænds
								om i Daanelse. Eyvind ventede paa, at han skulde staae op igjen; men
								han gjorde for det første ingen Mine dertil. Da sagde han ved sig
								selv: »Ikke skulde jeg dog troe, at han har havt saa mør en Brask,
								at den skulde briste for saa lidet Slag,« gik hen og sparkede ham
								med Foden og sagde: »Stat op, Kristenmand! her haver Du ingen
								beqvemmelig Hovedpude at hvile paa.« Munken fik Veiret igjen, reiste
								sig og gik ud af Huset, men sagde først: »Vor Herre forlade Dig, at
								Du haver  saa mishandlet en Herrens
								Tjener. Jeg er slet ikke vred paa Dig derfor, da Du est en saa blind
								Hedning, at Du ikke haver bedre Forstand, og jeg veed, det vil blive
								Dig selv til størst Vee, naar Kristus kalder os til Doms.« Eyvind
								syntes, det var underlig Viis at bede godt for den, man faaer en
								bruden Pande af; men han kunde dog ikke negte, at det var smukt
								gjort, og fortrød, at han havde givet den sorte Mand saa kort
								Besked. Derfor tog han bedre imod andre Munke, som havde søgt
								Redning i Skovene, og hørte taalmodig paa de hellige Fortællinger,
								de altid kom med, da han meente, dermed at gjøre dem en Fornøielse.
								Men da han havde hørt ret mange af dem, gik det ham alt mere og mere
								til Hjerte, og det løb ham om i Hovedet, naar han sov. En Aften sad
								han meget bevæget og tænkte paa sin Ven Hakon, sin Viv Svanhvide og
								sin Bretske Harpe, da de Ord randt ham i Minde, hvilke Hakon havde
								sagt, førend han døde, at han kunde intet faae igjen af det, han
								havde tabt, uden af den Korsfæstedes Haand; men han kunde ikke faae
								nogen Mening i disse Ord. Mens han sad og grundede derpaa, faldt han
								i Søvn. I Drømme kom Kristus til ham, som en deilig Mand med sorte
								krusede Haar, og stod i Døren af hans Hytte og spurgte, om han havde
								Lyst til at see sin Ven og Hustru og Harpe igjen. Da syntes han, at
								han gik hen og kyssede Kristus paa Haanden og sagde: hvis det kunde
								skee, da kunde han troe paa ham og blive salig. Kristus gik da ud og
								kom igjen med en smuk Dreng ved høire Haand og et lidet Barn ved
								venstre, hvilke vare Hakon og Svanhvide op af Dage. Den lille Pige
								var langt hvidere af Farve, end Svanhvide  nogensinde havde været, og bar en Kurv med
								Roser og Lilier. Drengen havde ogsaa en Kurv med modne Æbler og røde
								Bær. Da sagde Eyvind forundret: »O mine elskede Venner, min Viv og
								min Konge, hvorfor ere I saa smaae? hvor have I plukket Blomster ved
								Vintertide?« De taug stille og saae mildt paa ham; men Kristus tog
								Ordet og sagde: »De komme fra Paradiset. Alle de, som komme der,
								blive til Børn, og der ere Æblerne altid røde.« Og Drengen tog en
								Harpe, som lignede hans brændte Strængeleg, men som glimrede af Guld
								og blaae Smaragder, og sagde: »I denne Harpe haver jeg fængslet
								Toner af Nattergalen i Paradis.« »Hvorledes kommer man da i denne
								rare Have?« spurgte Eyvind. Kristus svarede: »Jeg er Dørvogter, og
								her bærer jeg Nøglen, som kan lukke Dig derind!« og herved løftede
								han sit Kors op i Luften. Eyvind raabte: »Lovet være Kristus i al
								Evighed!« Dette raabte han saa højt, at han vaagnede derved, og
								Drømmen forsvandt; men i Døren stod begge Børnene endnu og svarede:
								»Amen!« og hans Haand hvilede paa en Guldharpe. Torjolf hiin stærke
								traadte hen til hans Seng med sin Korshammer i Haanden og sagde:
								»Din Hustru Svanhvide er inat hjemkommet fra Bretland, for at bede
								Dig om Forladelse; thi hun haver i Engelland ladet sig kristne, men
								Munkene vilde ikke lade hende gaae ind i det høie hvide Huus, Du nok
								veed, der staaer i Lunden, førend hun havde forligt sig med Dig. Hun
								havde med sig Din lille Datter, som hun haver fød i Bretland, og som
								ogsaa hedder Svanhvide, og denne Pebling, som hedder Hakon, og som
								vores brave Drot, der ligger henne i Høien, har avlet  med en Bretlandsk Prindsesse. Hun kommer
								selv ret bag efter, men lod mig bringe Børnene i Forveien, og hun
								havde en ny Harpe med, som hun haver ladet koste i Bretland, hvilken
								hun vilde give dig i Stedet for den gamle, hun har skilt Dig ved.«
								Eyvind sprang forundret op, kyssede den lille Hakon og Svanhvide og
								gik hen imod Korset, som den Munk, han slog paa Panden, havde
								plantet for hans Dør. Der stod han og spurgte Torjolf med forvildede
								Miner, om han vilde høre Nattergalen fra Paradiset synge. Torjolf
								blev forfærdet og sagde: »Jeg var dog en Gjek, at jeg bragte ham saa
								pludselig dette Budskab. Bliver hos Eders Fader, han er gaaet fra
								Forstanden og taler vildt; jeg vil hente hans Hustru; om hun ikke
								skulde kunne snakke ham til Rette.« Torjolf gik, og Børnene gave dem
								til at græde, men da han begyndte at røre ved Strængene, holdt de
								op. Det, som Eyvind qvad, kan Ingen synge ham efter; thi hans Sjæl
								var revet ind i den tredie Himmel, og han sang om alle Himmelens
								Hemmeligheder. Da Svanesangen var ude, fløi en Piil fra Busken ind i
								hans Hjerte. Den blev udskudt af en Mand, som Harald havde tinget
								dertil, og Eyvind faldt som et Lam hen under Korset. Da Folk kom
								til, sade begge de Smaae roligen ved Siden af den døde Mand og græd
								slet ikke mere; men de levede ikke mange Dage, fordi de havde hørt
								Toner fra Paradiset, og Munkene der i Skoven toge dem da alle Tre og
								lagde Eyvind i en stor kostelig Grav, men de to Børn grove de ned i
								smaae Grave, een ved hver Side af ham.