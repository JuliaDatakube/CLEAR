FÖRSTE CAPITEL (Hvorledes Satan faaer Magt over Forfatteren. -
							Syndfloden No. 2, en Mythe.)Nytaars-Aften 1828 sad jeg ganske ene paa mit lille Værelse og saae ud
							over de sneebedækte Tage paa alle Nabohusene; da foer den onde Aand, som
							man kalder Satan, ind i mig, og indblæste mig den syndige Tanke at blive
							Forfatter. - Hvorfor han ellers saaledes gaaer paa Jagt efter os arme
							Mennesker, vil følgende Mythe lære; man kan kalde den:Syndfloden No. 2.- Og Gud Herren sagde til Noah og hans Slægt: »jeg opretter min Pagt med
							Eder, at herefter skal ikke alt Kjød ødelægges af Flodens Vande; og der
							skal ikke komme Flod herefter at fordærve Jorden!« Da hvælvede Regnbuen
							sig som et Pagtens Tegn, og Noah stolede paa Jehova. Men i Dybet hørte Satan Herrens Ord, og skar Tænder i sin Vrede; thi ogsaa den
							Herre Gud har sine Fiender, og den største kaldes: Satan. Gjerne vilde han kjæmpe imod Herrens Naade, men det var
							ham haardt at stampe imod Braadden; Have og Søer, Floder og Bække havde
							hørt den Herre Jehovas Ord, og vare, som Skyerne, hans Villie
							underdanige. Da grundede Satan i tre tusinde
							Aar, og paa det fjerde sprang han op og raabte: »Funtus!jeg har det! -
							Fra Menneskene selv skal det Onde udgaae; en ny Vandflod skal overskylle
							Verden, skjøndt han sagde: der skal ikke komme Flod herefter at fordærve
							Jorden.« Og Satan kaldte paa alle sine Vasaller
							og sagde: »Messieurs! drager ud over den hele Verden og forfører Adams
							Sønner til at blive slette Skribenter; fra dem selv skal da Vandfloden
							udgaae, der fordærver Jorden. Jeg vil gjøre mit, gjøre I nu Eders.« Og
							de gjorde, som han sagde, og strax flød der Vand i Øst og Vest, i Syd og
							i Nord; det strømmer endnu og vil fordærve Jorden.Enhver maa troe, at jeg af alle Kræfter stræbte imod, men Kjødet er
							skrøbeligt; den Onde havde nu engang sat sig fast i Kroppen, og jeg  maatte afsted Hvorhen jeg i dette
							kritiske Øieblik saae, vare alle Poesiens Landeveie saa befarne, at jeg
							let kunde vælte, og, om ikke brække Halsen, saa dog en Arm eller et
							Been. - Hvor skulde jeg hen? Ud maatte jeg. - Da stod Amager mig som den bedste Tumleplads for mit unge brusende
							Blod, denne Vei forekom mig endnu ikke at være befaret af nogen poetisk
							Rytter. Jeg grundede lidt; læste de Steder i Nyerups »Kjøbenhavns Beskriveke« og i Pontoppidans »Atlas,« der i historisk Henseende kunde være mig til Nytte paa
							min Reise, og puttede Hofmanns »Elixiere des Teufels« i Lommen, for dog
							at have lidt Phantasie i Reserve, dersom min egen stoppede. Endnu engang
							forsøgte jeg at slaae en Pæl i Kjødet og bekjæmpe de onde Lyster, men
							den slemme Plageaand inden i mig raabte: »Marche!« - Hvad skulde jeg
							Stymper da gjøre?ANDET CAPITEL (Fodreisen tager sin Begyndelse. - Hercules paa
							Skilleveien. - Den lyriske Muse.)Lidt veemodig sagde jeg Farvel til mit lune Værelse; hvem veed, hvad der
							kan møde paa en Reise, om den endogsaa er nok saa kort? denne gik jo dog
							udenfor Sjælland og over de salte Strømme. - Jeg
							saae mig endnu et Par Gange omkring, trykkede Hatten fast, slukkede
							Lyset og flagrede nedad Trappen, hvor der just intet mærkværdigt mødte
							mig. Nogle Skridt, og jeg var over Holmensbro; mit Blik vendte sig mod
							Kirken, og jeg tænkte paa Tordenskiold og Niels Juul; men snart blev jeg afbrudt af to
							qvindelige Væsener, som nærmede sig. Deres hele Gang og Holdning lod mig
							ane noget Overordentligt. Den ene kom fra Børsen, og lignede i Klæderne
							en Amagerkone, men hendes Øine, den søde Jordbærmund og den snevre
							Midie, Alt var den første Elskerinde i en Roman værdigt. Paa Armen bar
							hun en Kurv med Frugt og dejlige Honningkage-Jomfruer, hvilke Bageren,
							nok saa satirisk, havde givet en Bittermandel istedetfor et Hjerte. -
							Den anden Dame var lang og bleg, en døende Heloise, i hvis Øine man tydeligt læste sidste Act af en
							Tragoedie. Begge havde store Nøgleknipper. Uden lang Indledning spurgte
							den første mig, om jeg vilde gaae over Knippelsbro; den anden, om jeg
							vilde gaae ad Langebro. Det løb mig koldt nedad Ryggen, (man vil ogsaa
							sige, at jeg har intet Mods-Organ). Jeg følte paa mig selv, ligesom Jeppe paa Bjerget, om jeg ikke drømte et Da capo af Ludans
							bekjendte Drøm, men jeg var fuldkommen vaagen, og indsaae nu
							Sandheden af hvad der staaer hos Sintenis: at af
							Alt, hvad der skeer nu, skeer Intet mere for første Gang i Verden, men
							at det altid er den samme Skueplads hvorpaa der
							spilles, altid de samme Sørgespil og Lystspil der gives, saa at fra een
							Tid til den anden kun nye Skuespillere besætte Rollerne, Dragten
							forandres noget, og andre Bagtepper eller Sidevægge anbringes. -
							Saaledes var jo Alt her; jeg var Hercules paa
								Skilleveien. - Amagerkonen var saare veltalende; »følg mig,«
							sagde hun, og det klang næsten, som om hun talede i Vers: »Nøglerne til
							Børsen ere i mine Hænder. Følg mig, og jeg fører Dig igjennem fjerde Christians herlige Bygning,  vil der vise Dig de store Mesteres Værker,
							hvoraf Du kan citere i Din Reise; jeg vil vise Dig Kobberstik og
							Malerier, og give Din Aand det classiske Sving, uden hvilket Digteren
							aldrig kan hæve sig til et værdigt Standpunkt De Gamle maa Du studere;
							kun for et attenhundrede Aar siden har Folk kunnet tænke og føle. Et nyt
							og bedre Menneske vil jeg gjøre Dig til. Betragt kun Templet hist med
							sit herlige calmarske Taarn, husk paa Helligdommens Skatte, og fremfor
							Alt paa Din egen glimrende Fremtid Følger Du derimod Jomfruen her,
							flagrer i Phantasiens lystige Flugt og bygger brogede Trylleslotte, da
							vil disse snart styrte, thi Grundvolden, den classiske Dannelse, det
							dybe, philosophiske Blik mangler Dig. Hun er en Datter af Manden, som
							gjemmer Nøglerne til Druknehuset, hvilke jeg seer hun har listet fra den
							Gamle i Aften. Din hele Reise vil hun gjøre til en Spøgelsehistorie. Jeg
							derimod vil føre Dig gjennem Børsen, styrke Dig med classisk Føde og
							være Din tro Ledsagerinde paa den hele Reise. Fra Børsen gaae vi forbi
							Skibene hist, hvor Tøndebaand med Æbler hænge i det blege Maanelys; der
							skal Du maaskee see Matroser der have badet sig i Avons hellige Strømme. Jeg fører Dig gjennem Christianshavns reelle Gader, hun langs med den øde Vold og den lange snorlige Reberbane! -
							Hvad kan hun vel lade dig hørt? Nogle
							Spøgelsehistorier fra Druknehuset, eller i det høieste, lidt Declamation
							af Blaataarn!« -Den Blege sagde Intet, men i dette Intet laae der langt mere end i hele
							den Andens lange Tale; bleg, men venlig stod hun for mig, og vinkede -
							som Aanden i Hamlet. Underlige brogede Phantasiebilleder svævede rundt
							om hende, og syntes, halv i Spøg, halv i Alvor, at opføre luftige
							Dandse.Rask gjorde jeg et Skridt fremad for at gribe hendes Haand, da styrtede
								Amagerkonen til, og skreg i høieste Smerte:»- - ha miser,Quanta laborabas Charybdi!Lad ikke Din ungdommelige Phantasie forlede Dig! Kun i en classisk
							Slaabrok kan Du naae til Maalet - Og er det endelig det Overnaturlige,
							det Hoffmannske i Livet, Du stræber efter, ogsaa det skal Du da see
							store Glimt af hos mig.I Børsens yderste Ende er
							Møbelmagazinet;  der dandse i
							Midnatstimen alle Commoderne en frygtelig Spøgelse-Menuet, og - -«»Det kjender jeg nok fra Washington Irwing, afbrød jeg hende; troer De
							ikke jeg har læst den kjække Dragon?« - Med Værdighed, dog uden at
							fornærme hendes Kjøn, stødte jeg Fristerinden til Side og greb den Bleges Haand; men nu fik hun ligesom et Slags
							Bersærkergang. Hun bød mig først Æbler, Valnødder og rosenrøde
							Sukkergrise, men jeg blev urokkelig; tilsidst, efter at have forsøgt
							ethvert Middel, trak hun i Raseri en lille Bog op af Lommen, (det var
							min Fodreise); med et satanisk Smiil malede hendes spidse Pegefinger
							luende Ziffre paa Bogens Ryg. »Vaas« stod der.»Det skal der staae saalænge Bindet varer,« udbrød hun: »saaledes vil man
							benævne Din Bog; kaste den bort, naar man har læst halvandet Blad; snart
							vil Høkeren, som Prometheus' Grib, sønderrive
							dens Indre, og om Sukker og Sæbe sende den ud i den store By. - Ha miser! følg kun Din deilige Brud; maaskee
							fletter hun Dig Sivkrandsen i de vaade Haar, det bliver Din Digterkrone;
							farvel med Dine brogede Drømme!« -Da rev jeg mig løs, og iilte afsted med den Blege, skjøndt Amagerkonen endnu
							declamerede mig af Horats:»Vix illigatum te triformiPegasus expediet Chimaerea,«Allerede var jeg udenfor Cancelliet, da min Blege med eet forsvinder. -
							Hendes Nærværelse var rigtignok ikke længere nødvendig, eftersom jeg nu
							havde bestemt, hvilken Vei jeg vilde gaae; men jeg fandt dog, at
							Afskeden var lidt kold og alt for pludselig. I det jeg seer om efter
							hende, svæver der mig et qvindeligt Væsen op ad Cancellie-Trappen; jeg
							troede, det var min Cicerone, og greb hende derfor ved Armen. Hun
							udstødte et smerteligt Skrig, og jeg mærkede snart, at det var en mig
							aldeles ubekjendt Dame. Klæderne hang i Laser paa Kroppen, og Haaret
							fløi vildt om Skuldrene som paa Rolf Blaaskjægs
							Kone. Ansigtet, Halsen og Armene bare kun altfor tydelige Spor af, at
							barbariske Hænder havde mishandlet hende.»Dræb mig ikke! piin mig ikke!« skreg hun: »ved Alt hvad der er Dem
							helligt, lad mig være!«Jeg blev ganske forbauset; - var ogsaa lidt bange for, at Vægteren skulde
							høre hendes Skrig, og da komme som tredie Mand, det kunde blive en slem
							Historie. - Jeg bad hende være rolig; undskyldte min Feiltagelse,
							lovede, som en vandrende Ridder, at beskjærme Uskyldigheden, og spurgte,
							hvem der saaledes havde mishandlet hende. -»Ak!« sukkede hun: »den halve By, den halve Verden! Jeg er den lyriske Muse. Enhver overfalder og piner mig,
							for at faae mig til at synge; man trækker mig ved Haaret, kniber mig,
							saa at min hele Krop er en eneste brunblaa Plet Derfor seer jeg saaledes
							ud, som De finder mig her. Jeg mishandles paa alle mulige Maader af Unge
							og Gamle; man vil afpresse mig Sange, men det bliver kun smertelige
							Skrig; jeg knibes ved Bryllupper og Begravelser, ja selv ved
							Confirmation! O jeg seer ingen Redning her mere! Alle Stænder og Aldre
							anfalde mig som glubende Cannibaler, og true med ganske at dræbe mig.
							Hvor skal jeg skjule mig? - Nu er Cancelliet mit sidste, mit eneste
							Tilflugtssted; bag de støvede Folianter og opdyngede Papirer vil jeg
							skjule mig; der søger Ingen mig, der vil jeg vente rolige og bedre
							Tider.«Hun sagde dette med et Udtryk af den dybeste Følelse, saa at jeg blev
							ganske rørt og sagde hende flere, som jeg selv siden efter fandt, smukke
							Ting. - Vi begyndte halv at blive gode Venner, og jeg følte ikke det
							mindste til Frygt i en saa fornem Dames Selskab.»I Sandhed, min Naadige!« sagde jeg tilsidst: »De har Grund til at hade
							Verden; men det falder mig ind: De har dog mange værdige Sønner; men selv disse, forekommer det mig, behandler
							De lidt stedmoderligt De forsørger dem kun daarligt! - - Ja, kunde
							Digteren klæde sig i Blomsterblade, drikke Morgenrøde, og flagre som en
							Sommerfugl gjennem Livet, saa var Alt meget godt Men De synes at glemme,
							at Deres Børn have ikke ganske Deres aandelige Natur; Livet kræver ogsaa
							noget af det Solide, og derfor savner Digteren saa ridt grumme Meget«»Ak ja!« afbrød Musen: »Skinnet er imod mig; men betænk, der er ingen
							Moder paa den hele Jord, der har saa mange Børn som jeg. Gud veed, jeg
							gjør Alt hvad jeg kan; men det vil ikke strække til at føde dem Alle. Og
							det er just mit ømme Moderhjerte der gjør, at jeg ikke  lader Enkelte faae i Overflødighed, da saa de
							Andre reent maatte sulte ihjel.«I dette Øieblik foer den Tanke i mig: Du maa holde paa hende og faae din
							Fodreise besungen i Jamber; men hun mærkede vist min Hensigt; thi i
							samme Nu rev hun sig løs, og svævede op ad Cancellie-Trappen. Jeg saae
							hende svinde sammen i et ubetydeligt lille Punct, for saaledes at slippe
							gjennem Nøglehullet i det danske Capitolium.TREDIE CAPITEL (Alvorlige Betragtninger ved at høre Vægterens:
							»nu er det paa de Tider, man føier sig til Seng.« - Læseren gjør
							Bekjendskab med en ung Digter og hans gamle Tante. - Et Spring
							trehundred Aar frem i Tiden, som Forfatteren slipper, i det mindste med
							hele Lemmer, fra.)Nu traadte jeg da igjennem den første Slots-Port, var altsaa paa den
							Grund, hvor Axelshuus fordum har staaet; maaskee stod jeg endogsaa paa
							en Plet, som Biskop Absalon eller selv Valdemar den Store havde hædret
							med at betræde; brogede Ideer krydsede mig igjennem Hovedet, snart saae
							jeg paa Slottet, snart paa Bibliotheks-Bygningen, da slog Klokken 10, og
							Vægterne istemte deres Qvad i Gader og Stræder: »Nu er det paa de Tider,
							man føier sig til Seng.« - Hvilken dyb Betydning forekom der mig ikke at
							ligge i disse faae Ord - Kun to Timer til, og det gamle Aar vilde ogsaa,
							»føie sig til Seng,« for aldrig mere at staae op.Der griber mig ofte en underlig Følelse, naar jeg om Aftenen slukker mit
							Lys og lægger mig til Ro. Vi vide ikke Øieblikket vi indslumre, og endnu
							mindre, hvilke Drømme der skal beskjæftige Sjælen. Det er et underligt
							Forbillede paa Døden. Naar Manden med Leen kommer og synger os: »nu er
							det paa de Tider, man føier sig til Seng,« da lægger ogsaa Mennesket sig
							stille hen, lukker Øiet, men veed ei heller, hvilke Drømme der vil vise
							sig i denne Søvn for hans levende Aand. - Kun to Timer, og det gamle Aar
							hviler sine trætte Been for stedse. - Hvor Tiden dog er en snurrig
							gammel Fyr, der evig spiller et Dacapo af sine
							første Ungdoms Luner. Stjernerne dandse endnu den samme Ringdands, som
							for Aartusinder siden, og vor Jord spiller endnu den samme qvindelige
							Rolle i den store Ringdands, som første Gang.Paa Nytaarsdag er hun Barnet i sneehvid Dragt. Spurven qviddrer saa
							huusligt under det fædrene Tag, sine naive, simple Sange, der underligt
							rører os, thi da have vi endnu ingen Idee om catalaniske Nattergale og
							Lærker. Paa Ruderne fryse underlige Billeder og Blomster,  og ved Caminen sidder Børneflokken og lytter
							til Sagn og Eventyr om Livet. Nu kommer Vaaren: den hvide Dragt kastes
							af; Jorden klæder sig i broget Kattun, da gaaer det lystigt; hui! hei!
							Kilderne sladdre, og Skovene kneise med grønne Nakker; bevingede Lapse
							flagre i Sommerfugleham fra Blomst til Blomst: »und alles haucht den Geist der Liebe.« Snart viser der sig en trofast Beiler. Sommeren
							bringer en herlig Medgift med sig, af Guds velsignede Korn, og
							Brylluppet staaer paa de gyldne Agre. Nu forandrer Scenen sig. Vaarens
							Sværmerie forsvinder, o det er en fornuftig, lykkelig Alder; men saa
							kommer Efteraaret, Himlen slaaer Rynker i Panden, Skoven taber sine
							deilige Lokker, og Madammen seer ned ad Bakke; Aftenerne bliver lange og
							mørke; et lystigt Bal skal nu ende den brogede Dag; Stormen blæser i
							Trompet, Havet slaaer Pauker; det gule Løv svinger sig i en lystig
							Vienervals, og træt af Springen og Dandsen, lægger Madammen sig til Ro i
							det lille, hjemlige Sovekammer; Vinteren dækker hende til med sit
							Sneelagen, og Frost og Kulde, to gamle Snedkersvende slaae Laaget til; - sov da vel du
							gamle Aar! -Midt under disse alvorlige Betragtninger hørte jeg en klagende Lyd, der
							syntes sympathetisk at vilde smelte sammen med Hjertets Veemod.
							Efterhaanden blev den stærkere, og det klang næsten som et grædende
							Barn. Jeg vendte mig efter Lyden, og opdagede øverst paa Vandposten, der
							stod nok saa pyntet med sin vinterlige Straapels i Maanskinnet, - en
							lille Kat.Den var saa bleg og mager; sad saa ene imellem de kolde glimrende
							listappe, der hang paa Posten, og klagede sig i den lange Vinternat.Ja, der gives Øieblikke i Menneske-Livet, hvor Alt underligt opklarer sig
							i vort Indre; hvor vi, ligesom kaste et Blik ind i Aandeverden. Jeg veed
							ikke selv, men Tiecks: »gestiefelter Kater« og
							Hoffmanns: »Kater Murr« svævede mig for Sjælen.
							Hvo tør afgjørende benægte, at Dyrene jo have Fornuft, Følelse, og et
							indbyrdes Sprog? - Maaskee staaer den Lille hist, venne- og frendeløs i
							den vide Verden; maaskee er det en smægtende Elsker, der giver sin Pige
							en Serenade, eller en begeistret Yngling, der, paa sin Maneer, udaander
							sine Følelser i elegiske Sange; - Saaledes tænkte jeg, og lidt efter
							lidt opklarede Alt sig i mit Indre, jeg begyndte at fatte Betydningen i
							hans Toner, tilsidstDet var en ung Digter, en med Kater Murr
							beslægtet Aand, der som andre unge Digtere, udaandede sin virkelige
							og selvdigtede Smerte; for hvem Barndommen stod i et glimrende
							Tryllelys, men Nutiden i kulsort Nat o.s.v.»Arme Digter, arme Kat!« udbrød jeg, men han hørte mig ikke, med blege
							Kinder og røde Øine sad han der i Maanelyset og sang paa en gammel
							Melodie sit:Før og NuDer var en Tid, da jeg var meget lille,Men gjorde rask de allerstørste Spring;Med lyse Farver saae jeg Livet spille,Jeg var saa barnlig, vidste Ingenting.Om Natten saae jeg da paa Himlen oppeSmaae Muus at staae;De skinnede med deres Sølverkroppe,Som Stjerner smaae. -- Nu blev det Morgen. - Af de gyldne SkaalerFlød Liv og Dag,Og Taget blev mig nu i Solens StraalerEt Rosenlag.- Nu var jeg Yngling, Dalen blev mig trang,Mig Fuglen vinked opad med sin Sang.Ak Taget stod saa skjønt i Solens Skjær,- Hist oppe var jeg Himlen mere nær. -Vældig Længsel drev mig frem,Thi forlod jeg Barndoms Hjem,Dig min Dal med Rosenrøde,Hvor jeg drak kun Melk og Fløde,Barndoms søde Sorg og LystHimlen ved min Moders Bryst.Med Ungdoms Mod fra Steen til Steen jeg sprang,Og snart jeg hørte, fjernt, hvor Stormen sang.Mig Kulden trængte gjennem Pels og Frak,Men opad, op, den hvide Skorsteen trak.Et mægtigt Haab jo styrkede mit Sind,Jeg stræbte, iilte, stod paa Tagets Tind.O hvad maatte Øiet skue!Mere fjern var Himlens Bue,End da jeg som Barn dernede,Saae den sig om Taget brede.Der var den saa deilig blaa,Her jeg fjern og kold den saae,Og jeg svimled ved at skueDen uhyre hvalte Bue. -- Ak paa Taget var saa øde!Ei jeg saae de Roser røde,Her var intet Melkefad.Fuglen som paa Taget sad,Var saa sky, og fløi saa bange,Hilste ei med kjendte Sange,Ene stod jeg og forladt,Græd fordi jeg blev en Kat,Ønsked Vinger, mange Gange,Himlens Stjerne-Muus at fange,Uglen skreg saa fælt om Bytte,Knap jeg torde Foden flytte. -Nu jeg mod en Steen den stødte,Og for første Gang den blødte.Da stod atter ved min FodRoser - men, af eget BlodO da vilde jeg tilbage til det kjære Barndoms Land,Til dets Roser, til dets Fløde, hvor jeg følte mig en Mand;Hvor jeg legede, og drømte, at mig Himlen var saa nær;Og hvor alle Stjerner syntes mig en snehvid Muse-Hær.- Jeg sprang der ned, men der var ei som før!Man havde lukket for mig Husets Dør.Nu stod jeg ene midt i Verdens VrimlenOg følte bandlyst mig fra Barndoms Himlen.Min Soel er sjunken hist bag fjerne Tage;Nu har jeg kun Erindringen tilbage.Jeg staaer i Verden ene, og forladt,Thi brist mit Hjerte, brist i denne Nat.Saa qvad den unge Sanger, og Tonerne hendøde i en rørende Miauen; da saae
							jeg en tyk, sort, qvindelig Kat, der under Sangen havde lyttet til,
							klattre op paa Posten og omslynge den unge Digter. Hendes Udvortes og
							nogle faae Ord sagde mig strax, at det var en gammel Tante, der ved sin
							Yndlings poetiske Udbrud var sat i en salig Begeistring.»Tak, Du sødeste Dreng!« udbrød hun, »tak - det kalder jeg Poesie; det er
							Følelse!« - her trykkede hun den unge Kat til sit bankende Hjerte, holdt
							hans Pote fast i sin og vedblev med gnistrende Øjne:»Ja min Søn, Du er Digter! miskjend ikke Stemmen i dit Bryst; lad ikke
							den kolde Mængdes Blindhed skræmme Dig fra Maalet, Skjæbnen satte for
							Dig. Du har saameget Genie for det Rørende, dette Saliske, der saa
							levende taler til Hjertet, o Mons! Du kan aldrig
							have Grund til rigtigt at fortvivle! -«»Ak!« svarede den unge Digter og slog beskedent Øinene ned; »der gives
							vel Øjeblikke i Livet, hvori jeg kan føle mig ret lykkelig, som naar jeg
							sidder i en Kreds af unge dannede, qvindelige Katte, og ved Oplæsningen
							af mine Digte hører mangt et svagt Suk, seer en hellig Taare paa den
							blege Mis's Kinder, o da føler jeg mit Kald til Kunsten, da kunde jeg
							trykke den hele Forsamling til mit bankende Hjerte og glemme alle
							Jordelivets Kampe. Men andre Tider troer jeg at skue dybt ind i mig
							selv; da staaer mit gyldne Haab, som brogede luftige Drømme; min Sjæl
							omtaager sig; da maa jeg ud, kan gjerne springe fra Tag til Tag, men den
							kolde stormende Nat kjøler ikke den sydende Lava i mine Aarer!«»Du arme Mons!« udbrød Tanten og ompodede ham
							endnu hæftigere; »men Hvad kan bevirke disse saa contrasterende
							Overgange, af Fryd og Smerte, hos dig? Bevidstheden om dit Værd maa
							holde dig opret i alle Livets Storme!« - »Ak Tante,« svarede den unge
							Digter, »hver Dag læser jeg mine egne Digte og finder sædvanlig Trøst,
							men undertiden forekommer det mig dog, som om Tankerne ikke vare ganske
							nye; som om Udtrykkene ikke vare mine egne ...«»Nye, Barnlille!« afbrød Tanten ham. »Hvilke Griller disse unge elegiske
							Digtere kan have! Der er Intet Nyt under Solen. Hvad skulde Digteren
							føle, der ikke var følt af Andre før ham. De Gamle
							maae takke deres Gud, at de levede den Tid de levede; vare de vore
							Samtidige, saa skulde man see hvor meget Nyt man fandt hos dem. Nei tro
								 mig, min Søn, jeg er en gammel Kat
							og kjender Verden; man lægger meget mere i de Gamle end de nogensinde
							drømte om; det er nu engang saaledes; derfor, i hvad der møder, bryd dig
							aldrig om de bjæffende Hunde; de maae dog blive paa Gaden, naar du
							svinger dig op paa Taget. Du er for beskeden; sælg dog dine Digte til
							Brummer eller en anden Boghandler, at dit Lys kan skinne for Verden og
							du kan glæde dig, og din hele Slægt ved en velfortjent Laurbær-Krands.«»Ja det er min hele Stræben,« udbrød Digteren, »og med Höltys ord kan jeg
							bedst give Tante en Skildring af mit mægtige Indre: »ich will alle meine
							Kräfte aufbieten. Ich will kein Dichter seyn, wenn ich kein grosser
							Dichter werden kann, wenn ich nichts hervorbringen kann, was die
							Unsterbligkeit an der Stirne trägt, was mit den Werken meiner Freunde
							(som f Ex. Kater Murr) in gleichen Paare geht, so soll keine Sylbe von
							mir gedruckt werden. Ein mittelmässiger Dichter ist ein Unding!«»O du beskedne Engel!« udbrød Tanten, »men ihvorledes du end gjør, lad
							dog ikke det første Forsøg bestemme det Hele; en ung optrædende Digter
							bliver saa forskjelligt bedømt; en ringe Omstændighed kan ofte bidrage
							saare meget til den gode eller slette Mening, man fatter om ham; de
							fleste kan ikke selv give nogen Dom, men for dog at sige Noget, komme de
							frem med hvad de har hørt Andre sige, og saaledes... men du bliver mig
							jo ganske alvorlig: sødeste Dreng glæd mig dog endnu engang med at
							recitere dit deilige Digt; det vinder saa meget ved din rigtige
							Declamation. Sandelig, du skulde holde Oplæsninger til Vinter, du vilde
							vist faae et talrigt Auditorium af Damer.« -Digtet blev atter oplæst, med al den unge Kats Følelse; Tanten græd;
							Digtet var endt, og han bad hende nu at synge.»Ak du kjæreste Dreng!« svarede hun, »jeg har ingen Noder med og kan slet
							intet udenad!«»O lidt af Donna del Lago,« bad Digteren, eller
							hvad Tante selv vil.«Efter at hun nu havde undskyldt sig med Forkjølelse og fremsagt den
							almindelige Indledning begyndte hun da paa Mozarts: »Non so piu cosa son, cosa faccio« som
							hun rigtignok tog noget falsk men den unge Digter var lutter Øre. Nu
							begyndte han at slaae Tact med Poden; ja lidt efter at nynne ganske
							sagte med, for ligesom mange Damer ved lignende Leiligheder, at give
							tilkjende, jeg kan ogsaa synge den, og jeg har en ret vakker Stemme.
							Tilsidst blev det mere lydeligt; det var 
							en heel harmonisk Duet der snart bruuste i det stærkeste forte, snart hendøde i et smægtende piano.Da nærmede Skjæbnen sig i det samme, under Skikkelse af en gammel Vægter,
							og svingede sit jernbeslagne Spyd imellem dem i det han udbrød: »I
							Satans Pak! hvad er det for Skraal!« - Tanten styrtede ned af Posten med
							den unge Digter i sine Arme, og som et Lyn forsvandt de begge, i
							forskjellige Hjørner af Gaarden.»Das ist das Leben, das ist das Glück!« maatte jeg udbryde med Jean Paul. Er her et Øieblik Ro, hvori to
							ligestemte Sjæle sympathetisk smelte sammen, da træder strax Skjæbnen
							frem med sit Jern-Scepter, og skiller dem langt, langt fra hinanden. -
							Jeg blev ganske rørt over den unge Kat. Maaskee han dog havde Grund til
							sin Melancholie. Hvem veed, hvorledes han hendrømte sin glade Barndom.
							Med et varmt Hjerte, dyb Følelse og en levende Phantasie styrtede han ud
							i den vide Verden og istedet for glimrende Trylleslotte, fandt kun den
							kolde Virkelighed. Hvor mange prosaiske Katte ere der ikke i Livet? Og
							hos de mere Dannede er der saa megen Falskhed, at det endogsaa er blevet
							et Ordsprog, »at være falsk som en Kat.« Man skulde egentlig græde sit
							hele Liv igjennem, dersom det kun ikke blev saa eensformigt. Ja kunde
							man som rolige Tilskuere sidde og see paa det hele Skuespil og ikke selv
							var nødt til at spille en Rolle med, hvor man tidt, som den unge Kat,
							faaer et Slag af Skjæbnens Morgenstjerne, saa vilde det hele Livs Drama
							endogsaa være meget interessant Men Touren kan maaskee nok komme til os.
							Hvem veed om ikke alle de Afdøde nu sidde og see vort Spil og naar vore
							Roller ere ude, vi ogsaa komme hen imellem Tilskuerne og see
							Efterkommerne spille det gamle Drama i nye Costumer. Da vil vi vist
							betragte Alt med ganske andre Øine, end nu, vi staae paa Bræderne. Mange
							Sorger og Taarer blive os da, hvad nu Barnets Graad over det
							sønderbrudte Legetøi er for den Ældre. Da ville vi vist erindre
							Jordlivets Sorger, saaledes, som vi nu huske vor Barndoms; det
							Smertelige er glemt; de enkelte sorte Punkter tjene kun til at sætte
							Baggrunden i et stærkere Lys. Det kunde være ganske interessant, blot
							alene saadan hvert tredie Aarhundred at aflægge et lille Besøg paa
							Jorden, for at see alle de Forandringer, Coulisser og Bagtepper, Dragter
							og Repertoirer undergik. - Tidt vilde man da vist troe at gjenkjende den
							samme Acteur, men fremtraadt i et nyt Stykke, i ny Dragt og ved andre
							Decorationer. Mangen Scene vilde vist ligne een i et ældre Stykke, ja
							mangt et Drama  blot synes gjennemseet og
							afpasset efter Tidernes Tarv. Et Blik i Historien viser os at det altid
							har været saaledes - og som det var, vil det blive.Under disse Betragtninger var jeg allerede midt i Colonnade-Gangen;
							uvilkaarlig hævede jeg Hovedet iveiret og saae alle Slottets Værelser
							oplyste; men jeg studsede slet ikke derover, jeg var saa beskjæftiget i
							Tanken om Fremtiden, at det Nærværende slet ikke virkede paa mig. - Midt
							paa Slottets Hovedbygning var et meget høit Taarn; i Gaarden vrimlede
							der af Mennesker hvis Paaklædning var ganske underlig og fremmed;
							Kareterne meget anderledes end de sædvanlige, og for nogle, forekom det
							mig, var spændt store Ørne. Jeg stirrede derpaa, saae rundt om mig i
							Gangen; ogsaa her var meget forandret Istedetfor Staldportene vare der
							elegante Fløidøre; tæt ved mig hang der paa Vægen et Skab med
							Glasvindue, heri saae jeg en stor rød Placat, Indskriften var dansk, men
							saa underlig forandret, at jeg næsten maatte stave den første Linje, -
							Øverst læste jeg:»Aaret 2129.«Jeg var flyttet tre hundrede Aar frem i Tiden. Det var en Opera-Placat;
							man gav: Roats Fald, en ny Opera efter en sand
							Begivenhed fra det nittende Aarhundred Nederst paa samme Placat stod en
							formelig Recension over Stykket og Spillet, hvilket i Førstningen
							undrede mig, da den jo maatte være skrevet før Opførelsen; men, tænkte
							jeg, det er Fremskridt i Culturen. - Især var Afskeds-Duetten imellem
								Roat og hans Kone rost uhyre meget; de
							Spillende skulle her ganske overgaae sig selv. - Paa selve Døren
							opdagede jeg en mindre Placat der sagde mig, at her var Indgangen til
								Caleidoskopen. Ved at læse videre erfarede
							jeg, at dette var et nyt Theater, der i Form af et uhyre Caleidoskop
							viste al Theatereffecten fra det nittende Aarhundrede. - Det maatte jeg
							see; hurtigt aabnede jeg Døren og smuttede ind Her var et smukt Local;
							alle Pladserne vare besatte, men de fleste med Damer. Orchestret
							spillede en Ouverture der bestod af bare Dissonanser, pillede ud af Carl Maria Webers forskjellige Compositioner.
							-Dækket rullede op, og man saae ind i en uhyre Caleidoskop, der ganske
							langsomt blev dreiet rundt Klipper med Vandfald, brændende Byer, Skyer
							med Ildregn, og strandende Skibe, styrtede brogede imellem hinanden. Nu
							saae man Kjøkkenet i Brudgommen fra Mexico,  nu Ulvesvælget, nu den hemmelige Ret. Der
							murede man Eulalia Meinau ind i Graven fra Korsridderne; her var en
							Daarekisteklub, hvori den gamle Rudiger fra Deodata og Uberto fra Agnese
							præsiderede. Nu viste Helvede sig med Hav af Aqvatofana, hvori Munke,
							pillede ud af Tragoedier, fløde som sorte Svaner, og øverst oppe svævede
							i en Signelok, mellem Himmel og Jord, Hyrdedrengen No. 2 med
							Jægerbrudens skjæbnesvangre Krands om sine Lokker. Saaledes vedblev det
							en god Tid; nu faldt Forhænget, Aftenunderholdningen var endt. Da
							traadte Jocko frem og annoncerede Forestillingen for næste Aften, bøiede
							sig dybt og klattrede op i Galleriet, hvor han forsvandt. Nu lød et
							Signal af et Klokkespil; Væggene sank ned i Gulvet, og den hele Bygning
							hvilede paa Colonner. (Det var en Opfindelse, egentlig gjort i Tilfælde
							af Ildebrand). Med en uhyre Fart foer Mængden afsted, og jeg opdagede
							da, at de havde et Slags mechaniske Skoe, saa at de blot behøvede at
							bevæge Foden lidt, for at komme afsted med flyvende Fart. Mængden rev
							mig med sig, og, jeg veed ikke selv, snart stod jeg for Hovedindgangen
							til Slottet; jeg gik op ad den brede Marmortrappe; Fløidørene aabnede
							sig af sig selv, og jeg traadte ind Aldrig har jeg seet en Sal saa
							skjøn, og dog saa simpel. En Mængde pyntede Herrer bevægede sig
							mechanisk op og ned ad Gulvet. De saae ud, som de vare dreiede. Enhver
							Fold i Klæderne syntes udstuderet. Jeg tiltalte den som kom mig nærmest,
							men han svarede ikke et Ord, vendte mig Ryggen, og gik med stolte Miner
							sin sædvanlige Gang. Jeg tiltalte en Anden, men han var ikke mere høflig
							end den Første. - Da nu den Tredie ogsaa vilde vende mig Ryggen, tabte
							jeg Taalmodigheden og holdt ham fast ved Armen. Han var slem at holde og
							gjorde uhyre mange Bevægelser med alle Lemmer, i det han tillige
							snerrede ganske underligt ad mig. Tilsidst mærkede jeg da, at hele
							Selskabet bestod af lutter Træmænd, fyldte med Damp; et Slags kunstige
							Automater, Aarhundredet havde opfunden til at udpynte Forgemakkerne med
							Nu aabnede der sig et stort Gallerie for mig, paa hvis blank polerede
							Vægge vare ophængte en Mængde Portraiter af berømte Danske. Jeg saae dem
							kun med flygtigt Øiekast, men opdagede dog Tordenskjold, Bemstorff,
							Ewald, Baggesen, Ingemann, Ørsted o.f.a. Mellem de fire Hovedsøiler, der
							bare Loftet, stode Buster af Holberg, Thorvaldsen og Oehlenschläger, med
							friske Blomsterkrandse om Panden. I Panelet under Vinduerne vare der
							Boghylder, og ved hver hang der i en lille Sølvlænke en levende Catalog,
							det vil sige, en gammel Stær eller 
							Poppegøie, der spillede et Slags Bibliothekar, og kunde opramse alle
							Navne paa Bøgerne. Ak! hvor faa vare der ikke af den Masse, der nu
							oversvømmer os. Selv vore bedre Digteres Arbeider vare smeltede hen til
							udvalgte Samlinger. Saaledes var der af - - dog lad mig bare tie stille
							og ikke tale om hvilke Bøger der havde opnaaet en Udødelighed paa tre
							hundrede Aar, især da jeg er Samtidig med flere af de gode Digtere;
							desuden kan jeg i min Hurtighed have sprungen noget over, eller ikke
							hørt rigtig efter. - Ellers maa jeg med Skam tilstaae, at her vaagnede
							min Forfatter-Forfængelighed: jeg søgte meget ivrigt efter min Fodreise,
							men ak! ikke engang mangen stor Forgjængers kunde jeg finde.I Galleriets yderste Ende fandt jeg en Vindeltrappe, der førte op i det
							høie Taarn. Jeg fik Lyst at stige derop; Trappen syntes aldrig at faae
							Ende; endeligen kom jeg da heelt op i Kuppelen, og nød nu gjennem den
							aabne Laage et Panorama, saa skjønt Phantasien kan fremtrylle det Fra en
							uhyre Høide stirrede jeg ud over Byen, der laae dybt under mig. - Alt
							dernede var saa forandret, at jeg neppe kunde kjende det igjen. Næsten
							alle Gaderne vare regelmæssige og lige; enhver Bygning syntes et Palais.
							Byen var betydeligt udvidet; Peblingesøen laae indenfor Volden, omgiven
							med Alleer til Promenade. Marmorkirken reiste sig fuldført med sin
							kobberrøde Kuppel i Maaneskinnet, og paa Byens store Pladser vare
							Statuer af Konger tilhest, men som Frastanden ikke tillod mig at kjende.
							- Havnen vrimlede af fremmede Skibe og lod mig ane Danmarks Blomstren.
							Der vare to store Theatre, og langs Søkysten laae prægtige Villaer.Da brusede det over mit Hoved, jeg saae opad; et uhyre Legeme, der udspyede
							sorte Røgskyer, fløi som et Lyn forbi. Jeg mærkede snart, at det var et
							paa den Tid opfunden Luft-Dampskib. Kun nogle Øieblikke, og det svandt
							som et lille sort Punct paa Horizonten, men et beskrevet Papir flagrede
							ned paa mit Bryst, jeg greb det ihast og saae, at det var Begyndelsen
							til et Brev; et Vindstød havde sikkert revet det fra Dampskibet, og
							gjennem Lufthavet var det lykkeligt strandet i mine Hænder. Brevet var
							fransk, og dateret den 31 December 2128; jeg læste:»Vore stakkels Forfædre! jeg beklager dem; langsomt maatte de, som Orme,
							krybe den støvede Landevei, vi flagre med Ørneflugt afsted. I sex Uger
							har jeg allerede seet den halve Jordkugles Mærkværdigheder. Hvor skal
							jeg begynde, hvor skal jeg ende ? Jeg har seet  Helten Napoleons Grav. Hans Billedstøtte af
							støbt Jern, man i den senere Tid har opreist, skal ligne. Jeg har
							spadseret mellem Serailliets Ruiner og hørt Messe i Sophiekirken, der
							først skal have været en Moskee. Jeg saae ellers ikke en Tyrk; det synes
							som om de have en uovervindelig Afsky for at forlade deres asiatiske
							Hjem og betræde deres forrige Besidelser. Grækernes Friheds-Støtte er
							simpel, men skjøn; den store Figur paa den, vil man sige er af Thorvaldsen; jeg troer ikke den er saa gammel. -
							I Schweiz hørte jeg endnu det gamle Sagn om Tell, man antager det der for mere end Digtning.
							- Spanien er en blomstrende Have, der er intet Spor af dens forrige
							Sløvhed og Præste-Anarchie. Jeg har kjørt under Themsen i den gamle Buegang; man arbeider nu paa en ny. Der
							skal ellers leve en gammel graahaaret Bonde i Inwerness, der er den sidste Spire af Digteren Walter Scotts Afkom; han skulde hentes til
							Hoffet, den Tid jeg forlod London. - Paa
							Archivet i Stockholm, saa jeg det ægte
							Manuscript af Carl XI Drøm der saa underlig gik i Opfyldelse; men jeg
							anseer det for uægte; det er sikkert skrevet efterat Begivenheden fandt
							Sted - Perlen for alle Europas Riger er og bliver dog det mægtige
							Rusland; seent hævede det sig til nogen Cultur, men straaler nu ogsaa i
							sin hele Glorie. Paa de øde Stepper reise sig beboede Stæder; og man
							seer i Siberien det bedste Beviis paa, at jo mere dyrket et Land bliver,
							desmildere bliver Climaet; neppe skulde man falde paa, at endnu for
							trehundrede Aar tilbage, var her frygtelige Forviisnings-Steder. Men mit
							Brev bliver kun løse Brudstykker; medens jeg skriver dette, har Skibet
							alt lagt flere Mile bag sig. Lystigt gaaer det, hen over Bjerge og Have;
							den brogede Verden ligger under os. - Danmarks Hovedstad faaer jeg kun
							at see fra Dækket, men jeg har dog betraadt dansk Grund, seet det
							herlige Slot Frederiksborg, hvor vi for et
							Qvarteer siden holdt table d'hôte i det Grønne.
							I Dag har vi maattet krydse for Tordenskyer, nu er Luften atter reen og
							klar, vi ere uden Fare for disse Flyvende Klipper. - Næste Sommer gjør
							jeg en lille Tour over Verdenshavet; jeg maa dog see det Land, hvor
							Menneskeslægten skal bygge i sin høieste Udviklingsperiode. Den Tid kan
							komme, at Americaneren gjør Pilgrimsfart til
							Moderlandet Europa, da er mangen Sø og Havbugt
							Land, men mangen dyrket Landstrækning begroet med Tang under Bølgerne.
							Maaskee har Nordsøen brudt sig en nye Bane, og Brændingen slaaer mod de
							Kyster, hvis Beboere nu aldrig saae Havet; maaskee -« Her endte Brevet
							Jeg følte mig ganske underligt stemt Det er dog  en egen Sag, saadan i et Minut at blive 300 Aar
							ældre. Som en Natteaand stod jeg i det høie Taarn, og skuede ud over en
							heel anden Menneskeslægt; min Tidsalder var Støv, blandet med Støv, en
							ganske ny Generation vandrede over de ukjendte Grave. - Hvad
							er dog Mennesket med al sin Forfængelighed, alle sine store Ideer, og
							hele jordiske Stræben? et lille Skyggepunct, som kommer og svinder, uden
							at efterlade sig mindste Spor paa en Klode, der kun er et Atom i det
							store Verdensrum. -Jeg hensank i Grubien; den herlige vide Udsigt over Byen lokkede mig til
							at stige igjennem Laagen ud paa de smale Fliser jeg holdt mig ved
							Ziraterne, for ikke at tabe Ligevægten, og stirrede nu ned i det
							svimlende Dyb under mig. Fra Gaderne tonede Musik af ubekjendte
							Instrumenter, Alt var mig fremmedt; kun Stjernerne hilste mig som en
							gammel Bekjendt. - Nu begyndte det at blæse stærkt, jeg vilde igjen
							tilbage igjennem Laagen, men den blæste i samme Øieblik i for mig. - Jeg
							vilde skyde den op, men det var umuligt, især da jeg ikke kunde ret
							anvende mine Kræfter paa det daarlig Fodfæste, de smale Fliser gav. -
							Hvad skulde jeg gjøre? Der var Ingen i Taarnet der kunde høre min
							Banken, og jeg var for høit oppe, til at mit Skrig kunde trænge ned paa
							Gaderne. Jeg svimlede ved at stirre i det dybe Svælg under mig; o det
							var nogle skrækkelige Minuter! - Var det endogsaa rimeligt at der kunde
							komme et Luft-Dampskib, hvorledes skulde man dog, i den uhyre Fart det
							tog, bemærke mig arme Strandede ? - Af Frygt for at falde ned, havde jeg
							nær sprunget, da der i det samme viste sig to store Condorgribbe, der
							trak en net lille Droske af Jern og Silketaft, hvori der sad et deiligt
							Pigebarn med brune Haar og mørkeblaae Øine. - Jeg raabte om Hjelp, og
							strax styrede hun de bevingede Gangere hen imod det Sted hvor jeg stod
							Jeg greb hendes Haand, som hun strakte ud imod mig, og havde allerede
							det ene Been oppe i Vognen, da man med eet bagved trak mig meget
							voldsomt i Kjolefligen, og en raa, q vindelig Stemme skreg: »er han
							gal!!!«Det foer mig gjennem Marv og Been; Alt svandt hen for mig; jeg stod nede
							i Colonnade-Gangen, ved Siden af den gamle Brødkone, med det ene Been op
							i hendes Kurv. Det hele havde været en dyb Exstase. Phantasien havde
							ført mig trehundrede Aar frem; i Tankerne havde jeg seet Alt og vilde nu
							bestige hendes Kurv, istedet for en flyvende Droske! - Hvad var her at
							gjøre? Jeg undskyldte mig, saa godt jeg kunde, med en pludselig Svindel,
							betalte de knuste Hjerter,  og lod hende
							beholde Ruinerne; saaledes skiltes vi ad som gode Venner, men jeg havde
							saa mine egne Tanker; der kunde jeg nu see hvorhen Phantasien førte.
							Havde jeg fulgt Fornuftens lige Landevei over Knippelsbro, saa var jeg
							aldrig kommen i Kagekurven. Maaskee alle mine Syner med Fristerinderne,
							Musen og den poetiske Kat, ogsaa havde været Phantasie. Jeg besluttede
							nu derfor at komme lidt Vand i Blodet og nøie vogte mig for oftere at
							falde i en saa dyb Exstase.FJERDE CAPITEL (Søvngjængeren.)Hele sex Skridt gik jeg bestemt med disse de bedste Beslutninger; men
							Skjæbnen, eller maaskee rigtigere, den Blege fra Druknehuset, vilde det
							ganske anderledes med mig; neppe var jeg kommen til den anden Svingning
							i Colonnade-Gangen før jeg saae en stor Mand, indhyllet i en Kappe og
							med Hatten ned over Øinene, tæt foran mig; han forekom mig bekjendt; for
							nu ret at undgaae ethvert Anfald af Phantasie-Feber tog jeg lange Skridt
							og indhentede snart Personen, der var ingen anden end en gammel
							Skolekammerad. Jeg havde endnu ikke aabnet Munden da han alt trykkede
							min Haand og var et par Punktummer inde i sin Jeremiade over Livet. Der
							gives Mennesker, der ret kunne udtale for Andre sine Lidelser og
							Elendigheder, det synes ordentligt at være dem et Slags Fornøielse, og
							jeg kommer da saa let til at tænke paa Helikanus's
							Ord i Tiecks »Prinz
								Zerbino«:»Ein Prunk ist es, in bunter FesttagsputzIn dem die Thoren selber sich gefallen.« Dog, den Godmodighed og barnlige Tiltro, der udtalede sig i ethvert af
							hans Ord, forsonede mig altid strax med ham. Selv kan jeg aldrig
							saaledes Ansigt til Ansigt fortælle Andre mine Sorger, nei træder jeg ud
							af min Eensomhed, saa farer strax Lystigheds-Djævelen i mig; hvorfor
							afpresse Menneskene en Medynk og nogle tomme Trøste-Ord, de dog intet
							mene med - Saaledes gik det ogsaa her; jeg spillede med min Smule Lune
							og han - ja han talte saa levende ud af Hjertet, at det vilde være Synd
							at spotte derover.»Du er stærkt forkjølet,« sagde jeg, thi hans Stemme klang saa underlig
							dæmpet og enkelte Gange taug han med eet, for ligesom at trække Vejret.»Ja syg er jeg,« sagde han, »sjælesyg; her kan jeg ikke trives, og hvor
							kan jeg det? tidt bruser der mig mange underlige Ideer igjennem Hovedet,
							saa jeg kan blive ganske bange for mig selv. Hjemme knuge de fire snevre
							Vægge mig; jeg føler mig som Fuglen i Buret, og maa  ud imellem Mennesker, gaaer da tidt fra Gade
							til Gade i den store By, men føler mig dog midt i den store Vrimmel saa
							ganske ene; ikke et bekjendt Ansigt, ikke et venligt Blik; jeg er en
							Fremmed midt i Hjemmet.«»O hvilke Griller!« afbrød jeg ham, »besøg dog mig og andre gamle Venner,
							vi skal nok faae det wertherske Følerie pillet ud Du er jo blevet mig en
							levende Taareperse og kan saaledes hverken bruges i Livet eller i en
							Roman; til det første er Du for original, og til det sidste er Du ikke
							original nok, man kommer saa let til at tænke paa Werther og Sigwarth.«»Lykkelige Menneske,« afbrød han mig, »hvem der dog havde dit Lune! - der
							gives Øieblikke i mit Liv, i hvilke jeg kan ligesom gjennemskue mig
							selv; en heel Verden aabner sig for mig og jeg skuer ind i en
							Uendelighed der opsluger mit hele tænkende Væsen. Du ryster med Hovedet;
							troer ikke det Overnaturlige, der saa synligt slynger sig igjennem Alt;
							Er det ikke et Mirakel, at Jorden hænger paa Intet? Forklar mig,
							hvorledes der i det lille Frøe kan ligge Spiren til et heelt Træ, der
							atter i det Uendelige vil bære nye Spirer. Hvad er det som gjør, at Du
							kan bevæge Din Haand naar Du vil det? Hvorledes staaer Tanken i
							Forbindelse med det Legemlige? Har Du aldrig tænkt derover? - O det er
							en frygtelig Følelse, at ville trænge gjennem det Ubegribeliges Slør.
							Det bringer kun til Vanvid, og dog henfalder jeg saa ofte til denne
							frygtelige Grubien. Hvad er vort eget Jeg? Hvad er det som tænker og
							føler inden i os? Ofte spørger jeg mig selv derom, og naar jeg da vil
							udgrunde det Uudgrundelige, min Tanke ligesom trænger ind i sig selv, da
							svinder Alt omkring mig og jeg svæver i et bundløst Svælg der bringer
							min Hjerne til at syde.«»Men, bedste Ven!« afbrød jeg ham, »Sligt maa man aldrig tænke over.
							Hvorledes skulde det Endelige kunne fatte det Uendelige? Aanden tør ikke
							ganske spille Hovedrollen i denne Legem-Verden, den kan saa let løbe paa
							og faae et lille Knæk Bask den lidt med Fornuftens Birkeriis, naar den
							saadan vil spille Herre, saa skal Du see, at den nok tager Skeen i en
							anden Haand«»Tro mig,« svarede han, »stedse har jeg kjæmpet imod, men altid komme de
							samme Tanker tilbage under alle mine Beskjeftigelser. - Det kan nu være
							en Maaned siden, jeg en Aften kom noget sildig hjem, jeg følte mig saa
							sært veemodig stemt; jeg satte mig til Claveret, skjøndt Lægen har
							forbudt mig at spille, men det var mig som en  usynlig Haand rev mig der hen jeg vilde ikke,
							og maatte dog. - Ofte har jeg følt denne frygtelige Kamp, flere Gange
							bekjæmpet den ved at søge ud i det Frie, hvor jeg da befinder mig saa
							vel, ret som om jeg havde bekjæmpet en Synd; men ofte henriver
							Lidenskaben mig saa hæftigt, at jeg maa, da bruse Tonerne underligt fra
							Strængene dybt ind i min Sjæl, usynlige Væsner rive mig med sig; jeg
							maa! jeg maa! og i mit Hjerte er det, som fulgte jeg de onde Magter og
							syndede. - Ogsaa denne Aften kjæmpede jeg imod, aabnede Vinduet og saae
							ud i den stjerneklare Nat. - O det laae mig saa tungt om Hjertet. - En
							Stund stirrede jeg ned paa den folketomme Gade; da greb en rædsom,
							levende Lyst mig til, at styrte mig ud gjennem det store Luft-Rum. - Jeg
							gjøs, men Tanken blev mere og mere levende; det var, som Luften
							rundtomkring hævede mig fra Gulvet. - Jeg sprang fra Vinduet, kastede
							mig paa en Stol, og greb uvilkaarlig nogle Accorder; da brusede Tonerne
							underligt fra Strængene dybt i min Sjæl; det var, som berørte de enhver
							Nerve i mig. - Det var mine egne Følelser, der i et Tonehav brusede for
							mine Øren; den smerteligste Veemod blandede sig med Vanvids skjærende
							Jublen. Jeg vilde rive mig løs, men kunde ikke. Da aabnedes Døren, og
							underlige brogede Skikkelser trængte ind og fordreiede de skarpe
							Ansigter, snart svandt de sammen i eet uhyre Kjæmpe-Væsen, snart
							flokkede de sig utallige, og hver Gang de berørte mig, var det som Ild
							og lis skifteviis foer igjennem mig. Tidt syntes jeg at kjende manget
							Ansigt i Sværmen, men naar jeg ret fæstede mit Blik paa det, grinede et
							hæsligt Dødninghoved med levende Øine af mig. - Stedse trængte de ind af
							Døren, og svævede med utroelig Hurtighed tvers igjennem hinanden. Da
							saae jeg midt i den brogede Række mit eget Jeg.
							Mit Blod isnede, jeg styrtede tilbage i Stolen og pressede Øinene
							sammen, men Tonerne brusede fort med en eensformig, hoppende Lyd, der
							maatte gjøre vanvittig. Det hjalp ikke at mit Øie var lukket, jeg saa
							dog det frygtelige Jeg trænge sig gjennem
							Sværmen og slynge sine Arme om mig; jeg følte det knuge sig fast ind til
							mig, men skrige kunde jeg ikke. O det var en unævnelig Følelse for mig,
							da dette mit dobbelt Væsen udsugede mit Liv og Blod. Jeg svandt hen i et
							Intet, i et frygteligt Intet« -»Men kjæreste Menneske-Barn!« udbrød jeg,
							»Du læser mig bestemt for mange tydske Spøgelse-Historier; tag hellere
							fat paa Fader Holberg, saa skal du see, at den
							gamle Jeronimus nok jager alt Dobbeltgjængeriet
							paa Døren.« -»Kald mig kun en Phantast,« svarede han, »kald mig hvad Du vil, jeg er nu
							engang et saadant ulykkeligt Væsen, der maa først omstøbes i Naturens
							store Smelte-Digel, før der kan blive noget af mig. - Troer Du ellers
							ikke,« vedblev han med megen Alvor, »paa Djævelens Indflydelse, paa
							fjendske Magter, der gribe ind i vort Liv og drage os med i en Bundløs
							Mal-Strøm?« -»Ak nei,« afbrød jeg ham, »jeg kan desværre ikke skyde mine Synder paa
							Fanden, eftersom jeg aldrig ret kan komme paa det klare med hans
							Nærværelse, - han er jo desuden slet ikke nødvendig, og antage vi ham,
							faae vi en heel zoroastersk Lære, en Ormuzd og
								Ahriman. Der er intet Helvede, ingen Djævel, kan ikke være det,
							naar vi tænke os Gud som den høieste Godhed Jøderne kjendte jo ikke til
							Djævelen i den patriarcalske Tid, først da de sammenblandedes med
							Hedninger opstod Begrebet om et ondt og godt Væsen, var der nu en
							Djævel, skulde det da ikke have været nødvendigt eller blot mueligt, at
							de i den lange Tid forud havde vidst hans Tilværelse.« »Fra hvem kommer
							da det Onde?« afbrød han mig. »- Vi have Intet af os selv, i vort eget
							Indre er den mægtige Grundspire til det Onde nedlagt, men hvem nedlagde
							den der, naar en god og hellig Gud skabte os? Djævelen maa det være, den
							mægtige faldne Engel, hvem Skriften stadfæster os.«»Nu, ogsaa dette vil jeg for Øjeblikket antage,« svarede jeg, »men siig
							mig da, fra hvem indsneeg det Onde sig i Himlen og styrtede en hellig,
							mægtig Engel? hvem nedlagde Spiren til den Hovmod og Trods, der maatte
							gjøre ham til Djævel? Forklar mig det, og jeg vil antage Alt hvad De har
							sagt mig.« -»Stille,« afbrød han, »hvo kan forklare det Ufattelige. - Begriber du din
							egen Sjæl, er den dig ikke Tegn nok paa den aandelige Verden; hvad siger
							du om Tanken, om Drømmene? Forkast Magnetismen, men Søvngjængerens
							underfulde Vandring paa selv de farligste Steder, vil du dog aldrig
							kunne benægte.«»Men kjære, De dreier Dem jo ganske af fra mit Spørgsmaal; viis mig
							Mueligheden og Nødvendigheden af en Djævel. Det Onde her i Verden er
							selv et saa stort Gode, at en alviis Gud maa lade det existere. - Men en
							Djævel, et Helved, er kun de store Reqvisiter, der hjælper en herskesyg
							Geistlighed paa Tronen. Intet Menneske, om det stod til ham, vilde have
							Hjerte til at fordømme, selv den værste Forbryder til en evig Straf og
							Pine, hvorledes skulde da Gud - den høieste  Godhed - kunne nedstøde sin kjæreste men
							vildtfarende Skabning i et Helvede, en evig Marter, hvor Ormen aldrig
							døer, og Ilden aldrig udslukkes... ?«Vi vare imidlertid traadte ud paa Marmorbroen, Vinden greb fat i hans
							Kappe og løftede den til Side; tænk min Skræk, da jeg finder ham kun
							halv paaklædt; en Tanke foer mig pludselig gennem Sjælen; jeg stirrede
							ham ind under Hatten; ja Øjnene vare lukkede og Læberne bevægede sig
							krampagtigt.»En Søvngjænger!« udbrød jeg uvilkaarligt og gjøs i det samme af Frygt
							for at mit Udbrud skulde vække ham. - Jeg følte mig med eet draget ind i
							det Overnaturliges Labyrint, jeg vidste ikke selv hvad jeg skulde tro om
							Djævelen og mægtige Aander, thi ikke kunde jeg drømme om, hvad der mødte
							mig i dette Capitel skulde være ligesom et Slags Indgang til det
							følgende. Den ulykkelige Mangel paa Mods Organ, hvilken jeg tilforn har
							omtalt, bragte mig i en Forfatning, hvori enhver Jesuit kunde have faaet
							mig til at troe den hele Helvedslære. - Hvor glædede det ikke min Sjæl
							at Søvngjængerens Bopæl laae i Storm-Gaden, og
							jeg saaledes snart saae ham lykkelig forsvinde bag sin Gadedør.FEMTE CAPITEL (Et meget moralsk Stykke hvori en gammel Ræv
							spiller Hoved-Rollen. - Blaataarn lader sig høre som Declamator. Elexir
							des Teufels begynder at spøge).Med raske Skridt nærmede jeg mig Volden. I de store Træ-Grene hang
							glimrende listappe, der dansede i Vinden for mig, som Slangerne for Anselmus*. - Den sneebedækte Vold syntes mig en
							stereotyp Udgave af Alperne; havde der nu kun været nogle Drenge der
							giede ned paa deres Slæder, saa havde jeg havt et levende Malerie paa
								Cimbrernes Nedfart.Fordybet i disse Tanker gik jeg nogle Skridt, og da jeg nu slog Øjnene i
							Veiret, opdagede jeg to sære Puslinger sidde paa Huk deroppe. I Frastand
							syntes de mig Doubletter af: »klein Zakes.«Jeg
							nærmede mig ganske sagte og saae nu, det var to Decendenter af Reineke Foss, som havde forvildet sig ind til
							Byen. - Den ene Ræv var gammel, og det forekom mig som han holdt en Bog
							i Haanden, jeg lyttede og hørte ganske tydeligt den Gamle sige:»Ja min Søn, om neppe een Time begynder det nye Aar; det er paa Tiden, du
							forlader mig og forsøger din Lykke i Verden. Glem nu ikke hvad du har
							læst i mange gode jesuitiske Skrifter, og tag ogsaa engang imellem din
								cicero de officiis og Campes Theophron frem, det kan aldrig skade; selv jeg,
							som er gammel, læser Morgen og Aften, som du veed, baade i den og i Knigge. Følg mit Faderlige Raad, og du skal see
							det vil gaae dig vel og du skal blive den bedste Ræv i Landet. Blandt
							Menneskene var det en Tid Skik, at naar unge Mænd skulde drage ud i
							Verden, førte først Fædrene dem ind i Laceretter og i Hospitaler, for
							der levende at vise dem hvor hen den utæmmede Lidenskab kunde føre; jeg
							har fulgt denne priselige Skik, og derfor vovet mig med dig saa nær ind
							paa det store Menneske-Buur, for at vise dig hvad du skal undflye. - Søg
							Bakkerne og de store Skove, der er din Tumleplads! og see her« - i det
							samme rakte han ham med Poten et lille Kobberstykke - »der har du Antichristens Portræt, denne Voltaire, * Guldpotten, i Hofmanns Phantasiestykker. han har gjort os megen Fortræd, men nu
							brænder han ogsaa derfor i det røde Flamme-Hav. O min Søn, der er endnu
							saa meget, jeg vilde sige dig, før vi skilles ad, men Tiden er kort, hør
							mig derfor uden at afbryde mig. Maaskee udgiver jeg engang mine faderlige Raad til min Søn, som et ringe
							Tillæg til de franske jesuiter Skrifter, da skal du faae et
							Pragt-Exemplar med mit Portrait. - Quanquam jam
								Michaelis fili, annum jam - - - dog det er ganske Ciceros Ord og du veed om mig, non ut interpretes, sed ut solemus, e fontibus eorum,
								judicio, arbitrioque nostro, quantum quoque modo videbitur
							hauriemus, det behager mig altsaa at tale dansk.«Jeg tog ihast min Tegnebog op af Lommen for at nedskrive Hovedpunkterne
							af den Gamles Læreregler.»Min Søn,« begyndte den Gamle, »fremfor Alt maa Du lægge dig efter at
							kunne vise en uhyre Beskedenhed; det er et Slags ædelt Kryberie, som
							Verden holder meget af Forfængelighed er Hoved-Farven i det store Livs
							Malerie, men de Fleste forstaae at skjule den med en Slags Klogskabs
							Fernis, der giver det Hele en egen Glands. Der aander Ingen, uden han jo
							har sin Portion Forfængelighed; selv den, der mest krybende slaaer Øiet
							ned og synes den personificerede Beskedenhed, er forfængelig, ja, i det
							han dadler Andre, bruser Forfængeligheden igjennem hans egne Aarer, og
							det lille beskedne Hjerte siger, »jeg takker dig
							Gud, at jeg ikke er som andre Mennesker; jeg er dog en ganske anden
							Karl, er ikke saa uhyre forfængelig som disse.« En anden vigtig Lære,
							jeg vil give dig, er angaaende de Selskaber, du muligen kan komme i.
							Bryd dig aldrig om de brogede Fugle, der flagre dig over Hovedet; smukke
							Fjedre, men smaae Hjerner bygge i de høie Reder. løvrigt maa Du i det
							selskabelige Liv søge at studere din Omgivning. Hos de fleste Damer er
							det bedst at lade Munden løbe, recensere Alt, Digtere og Skuespillere,
							snakke om Alt, og kan Du i din Tale faae puttet nogle Artigheder ind,
							saa fanger Du let baade Gaas og Gjæsling. I Selskab med Mænd er det
							derimod mere sikkert at være ganske taus, kun engang imellem at komme
							med saadan et lille Kraft-Udtryk, det giver strax Mine af at være en
							Tænker. O min Søn, du har Anlæg, store Anlæg, glem aldrig mine Lærdomme
							og jeg vil faae Glæde af dig. Begynder Du at faae nogen Indflydelse i
							Dyreriget, saa husk paa, at Orthodoxie er det første Skridt til religiøs
							Overtro og hvor denne slipper ind i en Stad, er en god Grund lagt for
							Jesuiterne, til atter at indføre Middelalderens Barbarie. - Ja,«  vedblev den gamle Ræv i Begeistring,
							»lyksalig det Land, hvor Orthodoxie frodigt kan udbrede sine Grene og
							afværge det klare Sol-Lys der aldrig kan være godt, da det faaer
							Smaakrattet til at løbe os op over Hovedet med deres Tænkefrihed; kæmp
							for den gode Sag, frygt ingen lettres
							provinciales, der voxer ikke hver Dag en Pascal
							op, der kan støde dig af Pinden. Ora et
							labora, det er: hæng med Hovedet og pas dit Snit, da vil det gaae
							dig vel og du skal leve fedt og godt i Landet.« -Ulykkeligviis paakom der mig i dette Øieblik en stærk Nysen; forskrækket
							styrtede den gamle Ræv ned i Voldgraven, den unge Ræv derimod tog
							Flugten og forsvandt ved Stormgaden. Jeg stod et Øieblik taus og
							stirrede efter dem, men da jeg nu intet videre mærkede, fortsatte jeg
							min Vandring til Amager.Allerede tittede det store Bryggerhuus frem ved Hiørnet, allerede hørte
							jeg Bølgernes Pladsken mod Bropælene blande sig med Skildvagtens
							Snorken. - Blaataarn laa foran mig; i Tankerne saae jeg der det snevre
							lille Kammer, hvori en Datter af Danmarks største Konge, uskyldig
							hensmægtede i 23 lange Aar. Væggene vare sorte af Røg, og Lysningen
							faldt kun ind igjennem det lille Lofts Vindue, som den barske Slutter
							aabnede, naar Røgen truede med at dræbe den arme Fange. Uvilkaarligt
							vendte jeg Øinene hen imod Druknehuset; tusinde Spøgelsehistorier
							promenerede i mit Hoved, men pludselig gjorde de holdt, i det jeg hørte
							en kraftfuld Stemme declamere Hamlets berømte
							Monolog:»To be or not to be, that es the question,«
							-Det var Blaataarn, der her i Midnatstimen declamerede een af de mange
							Monologer, det engang i en barbarisk Tidsalder havde lært af en, der
							indespærret, Kunstbroder. Jeg følte mig ganske underligt stemt midt i
							denne levende Omgivelse. Alt fik en høiere Betydning, jeg selv forekom
							mig ikke at være en stakkels studiosus
							philologiæ &philosophiæ, der en
							Vinteraften travede paa sine egne Been til Amager, nei, da jeg saae den
							lange Bro foran mig, forekom jeg mig selv at have største Lighed med Xerxes ved Hellespont. Begge droge vi jo ud paa
							Erobringer, han, for at give Historieskriverne Stof, jeg for at finde
							noget til mit første literaire Arbeide. Med en broget Hær, samlet fra
							alle Verdens Hjørner, gik han over Hellespont; en ikke mindre  broget Hær af phantastiske Ideer førte jeg,
							indesluttet i mit Hoved, over Langebroe. Han udgjød Blod jeg Blæk, -
							Forskjellen kan jo nok passere.Allerede var jeg nogle Skridt inde paa Broen, da det falder mig ind, at
							her var just Leiligheden til at tænke smukke Ting.Hvad maatte der ikke kunne tænkes og føles paa Grændse-Skjællet af det
							gamle og det nye Aar, ved at staae midt imellem Kjøbenhavn og Amager?Aaret er dog en af de rigeste Førster paa denne Jord, men kun i
							forbigaaende lære vi at kjende ham; hele 365 Dage bruger han til at
							bringe sit Fløtte-Gods igjennem Livet ind i den store Evighed, og naar
							disse ere forbi, seer man kun Sporene han efterlod paa den store
							Landevei, og den lille Streg Tiden ridser paa sin Tavle, forat vise, nu
							gik der atter et Aar over Jorden.Det nye holder strax sit Indtog efter det gamle, og hvo kan undre sig
							over, at det bruger saa mange Dage at bringe sit Fløtte-Gods igjennem
							Livet, naar man kun ret betragter det store Tog. - Utallige Vugger og
							Liigkister, Brudeskarer og væbnede Hære, seer man i det store Følge. Jeg
							vil nu slet ikke tale om de mange Læs vandede Skrifter og andre
							menneskelige Daarligheder det fører med sig.En halv Time maatte jeg altsaa endnu vente her, før jeg kunde betræde
							Broens Midte, men hvormed skulde jeg imidlertid fordrive Tiden? Jeg
							grundede en Smule, da begyndte det ganske underligt at røre sig i min
							Lomme. Ja det er ikke saa godt at gaae ved Midnat med en Hoffmanns Elixiere des Teufels i Lommen; det undrede mig
							derfor slet ikke, at denne begyndte at spøge. Jeg trak Exemplaret frem,
							Vinden tog fat i Bladene, og jeg hørte det ganske tydeligt smaasnakke.
							Læse ved Maaneskinnet gik ikke an, den bedste Maade at tilbringe den
							halve Time paa, var altsaa, at høre hvad den kunde fortælle.SJETTE CAPITEL (Bogen fortæller sin Barndoms
								Historie, sit Skoleliv hos Bogbinderen,
								Dimission til den Gyldendalske Boglade, Rusaaret, og endelig sin første Udflugt i
							Verden. - Klokken slaaer 12.)Mine første Erindringer - begyndte den - strække sig fra Bogtrykkeriet,
							hvor jeg først saae Lyset Som en Drøm husker jeg endnu fra denne Tid, en
							lille Mand med et underligt Katte-Ansigt, der en Dag traadte ind i
							Stuen, hvor jeg hang i al Uskyldighed paa en Snoer for at tørres. Min
							Moder, - saaledes tør jeg vel nok benævne det Manuscript, jeg skylder
							min Tilværelse - fortalte os Børn om Natten, at det var vor Fader,
							Hofraad Hoffmann, uden hvem hun endnu havde
							været et reent ubeskrevet Papiir, og vi aldrig seet Lyset - Nysgjærrigt
							hørte vi Alt hvad hun fortalte os om ham, hvorledes de Syner, der
							bevægede sig i vort Indre, viste sig lyslevende for ham, naar han i de
							lange Vinter-Nætter sad og arbeidede, og at han da ofte maatte kalde sin
							Kone op af Sengen, der satte sig hos ham med sin Strikkestrømpe, og
							nikkede venligt over til den underlige Mand, naar Phantasien tog sig
							altfor meget Herredømme.Jeg fik saaledes min Fader mere og mere kjær, men saae ham aldrig siden.
							- O det var lykkelige Barndoms Dage! da kunde man hænge paa Snoren i den
							lune Stue, om Dagen høre Svendenes Spøg og lystige Sange og om Natten de
							underligste Eventyr. Men snart slog Skilsmissens tunge Timer, vi Børn
							bleve revne bort fra vor Moder og sendte hen i en Skole, det vil sige, i
							en Bogbinders Værksted, for der at faae den Politur, der var os
							nødvendig for, med Anstand, at træde ind i Verden.Intet Menneske er vist paa de haarde Skolebænke bleven saaledes præsset,
							beklistret og beskaaret, som vi. Hvergang en Kammerad fix og færdig
							forlod Skolen, følte jeg doppelt mit piinlige Liv og misundte, som en
							anden Buckthorne* de Lykkelige, der nu fri turde
							flagre ud i den deilige brogede Verden.* Wassington Irvings: En Reisendes Eventyr.Endelig slog min Forløsningstime, jeg var nu færdig til at dimitteres og
							blev da med andre dannede og raa Kamerater, det vil sige, Bøger med Bind
							og i løs Materie, af Rectoren pakket ned i en stor Kasse. Laaget blev
							slaget til, et chaotisk Mørke omgav os i det snevre Fængsel, dette var
							da mit Livs første Periode.Da jeg atter traadte frem i Lyset, var jeg i Kjøbenhavn i den gyldendalske Boglade hvor jeg, paa en af
							Hylderne ret paraderede i min nye Kjole, imellem flere smukke Folk. De
							gamle Folianter skjældte mig ud for Rus, men
							Lapse-Aanden, som var faret i mig, gav mig Vittighed nok, saa jeg ikke
							blev dem Svar skyldig. Utaaleligst var mig ellers stereotyp Udgaverne af
							de gamle Classiker; disse unge indbildske lærde Lapse, der vrimle af
							Trykfeil og ikke have andet end deres Faders Navn, vilde altid have
							Forsædet, og saae med Foragt ned paa mig og min Lige.De forskjellige Personer, som om Dagen traadte ind i Bogladen, og deres
							Samtaler morede mig meget; her fik jeg først et klart Begreb om Verden.
							Hvor glædede jeg mig ikke, hver Gang jeg hørte nogen rose min Fader
							eller mine Halvsødskende; dog ofte maatte jeg høre utaalelige Ting, ja
							man kaldte endogsaa mig Hjernespind, og min Fader gal. En Scene glemmer
							jeg ikke; en Dag traadte en fornem Dame ind med to Herrer, jeg blev da
							lagt frem iblandt andre pene Bøger, men hvor fordreiede hun ikke sit
							gamle Ansigt, da hun hørte mit og min Faders Navn.»Nei Gud bevare mig for den,« sagde hun, »det er jo Daarekistesnak! jeg
							veed ikke hvor noget fornuftigt Menneske kan holde ud at læse noget af
							denne Hqffmann! han er jo gal og gjør ogsaa sine
							Læsere gale. Jeg læste engang det halve af denne Nuszknacker og Muserinke, men hvor det
							var noget Snak. Vilde jeg blot sætte mig ned skulde jeg nok i en heel
							Dag kunne fortælle saadan Noget.« Og nu stødte hun til mig med sin
							spidse Finger, og valgte Noveller af Tromlitz og
								Weisflog.Derimod vandt en ung Mand, som en Dag afhentede min Søster Prindsesse Barmbilla, mit hele Hjerte. »Vort Liv
							er ingen evig Tragedie,« sagde han, »heller ingen evig Farce; nei,
							underligt flyde de sorte og lyse Farver mellem hinanden, og jeg troer
							derfor, at den Digter, der veed at blande dyb Alvor med vittig Spøg og
							Lune, skildrer bedst Livet og det menneskelige Hjerte. Kun hos faa
							Digtere, uden hos Hoffmann, har jeg funden denne
							herlige Harmonie, og derfor er og vil han altid blive mig saa usigelig
							kjær.« Af Glæde og Taknemmelighed 
							styrtede jeg ned af Hylden, paa Næsen af den ædle Mand, for at trykke et
							Kys paa hans veltalende Læber, men min Kjærlighed syntes slet ikke at
							behage ham. Endelig kom da den kjære Juletid, og der blev en almindelig,
							stor Udvandring. Jeg drømte alt om en lystig Julestue; hvorledes jeg
							vilde tage mig ud iblandt de øvrige Foræringer; om det deilige Jule-Træe
							med sine brogede Lys, og de søde guullokkede Englebørns Glæde ved den
							hele Herlighed Men det blev ved Drømmen. Dagen før Festaftenen traadte
							en lille alvorlig Person ind og forlangte en Deel Bøger. Jeg skinnede
							ret frem paa Hylden med min forgyldte Ryg og brystede mig af mit hele
							pyntelige Udvortes, men just dette var ham en Torn i Øiet, han ønskede
							mig i raa Materie for selv at kunne udstyre mig, men da jeg var det
							sidste Exemplar af Djævels Elixieren tog han mig
							til sig. Tænk, min Overraskelse og Skræk, da jeg saae mig bragt hen i et
							Leiebibliothek. »Farvel Julestue, Juletræe og søde Englebørn!« sukkede
							jeg; levende stod Spieszs »Vandringer gjennem
								Ulykkens Huler og Elendighedens Boliger,« mig for Øiet, jeg
							tænkte paa de tydske Skjæbne-Tragedier men jeg var Mand, jeg græd ikke.
							Hvilket Selskab befandt jeg mig ikke i? Forslidte, fidtede og forrevne
							Exemplarer vovede at kalde mig Kammerat og Broder. Et Papiirsfutteral
							blev sat omkring mig, og saaledes fik jeg Plads imellem et temmeligt
							velklædt Exemplar af: »det befriede Israel,« som
							aldrig havde været ude af Huset, og en meget lurvet Herman von Unna, der saae ud til at have tumlet sig altfor
							meget i Livet.To Dage stod jeg urørt paa den høie Hylde, paa den tredie Dag begyndte
							min Vandring. Det var en deilig vinterklar Morgen, Solen skinnede
							gjennem de halvoptøede Ruder, da.......I det samme slog Klokken tolv, jeg puttede ihast Bogen i Lommen, skyndte
							mig midt ud paa Broen, men Gud maa vide hvordan, nu faldt der mig ikke
							en eneste smuk Tanke ind, som jeg havde belavet mig paa. - See det var
							da det sidste Puds det gamle Aar spillede mig.SYVENDE CAPITEL (Ludvig den Fjortende forvandler sig i en
							Tommeliden fra Sirius. - En poetisk Vægter. - St. Peder vil overraske
							Læserne med sin Nærværelse. - Livets og Dødens Port.)Der var altsaa nu ikke andet for, end at spadsere over Broen; det
							gjordejeg, og stod nu mellem de parallele Linier, Volden og den snorlige
							Reberbane danne. Kronen var kappet af alle Træerne, og dette bidrog
							ogsaa sit til at det Hele fik et stivt, mathematisk Udseende. Det
							forekom mig, som var jeg flyttet tilbage i Ludvig den
								Fjortendes Tidsalder, og stod ved en af Alleerne i Versailles.
							- Træerne med deres afstumpede, besneede Kroner syntes mig et Geled
							stive Hofmænd med Allonge-Parykker. - Høit oppe paa Himmelen hang en
							majestætisk, uveirssvanger Sky, den var mig et levende Billede paa
							Frankriges Ødelægger, som Smigrerne kaldte Ludvig den Store. Ogsaa han
							stod i Afstand majestætisk og prægtig, men nærved var det den kolde,
							truende Uveirssky, der bragte Storm og Ødelæggelse over Alt hvad der var
							under den. Forbi er Ludvigs Herlighed, men hans Navn vil evig staae med
							blodige Ziffre paa Revolutionens Skjændsels-Støtte.Idet jeg saaledes stod og stirrede paa den sorte Sky, der steg mig mere
							og mere hen over Hovedet, forekom det mig at min Ludvig den Fjortende
							forandrede Udseende og fik ordentlig en menneskelig Skikkelse. Han
							gjorde en uhyre Fart nedad, som jeg ogsaa mærkede paa Lufttrykket. - Det
							faldt mig da ind, at det Hele maatte være en Vandhose, og i det samme
							rullede der ogsaa en underlig dæmpet Torden over mig, og jeg hørte
							ganske tydelig det latinske Ord: »apage!« Ihast
							trak jeg mig derfor ind under Volden og stod med bøiet Hoved indtil alt
							syntes roligt omkring mig; nu saae jeg i Veiret, men tænk min Skræk, da
							jeg seer en uhyre stor Mand, lidt høiere end runde Taarn, sidde paa
							Volden, der syntes ham kun en lav Græsbænk Begge Fødderne stode ned i
							Gaden, og jeg var ulykkeligviis posteret midt imellem dem. - Det var i
							Sandhed en behagelig Overraskelse; jeg følte mig som Fiskeren i Aanden
								Amiahs Selskab.Hvad der havde forekommet mig i en Uveirssky og poetice Ludvig den Fjortende, var ikke mere eller mindre end
							en Tommeliden fra  Planeten Sirius. Enhver som har læst Voltaires Micromegas, veed, at i Almindelighed ere Indvaanerne
							paa Sirius 8 Mile høie. I Forhold til sine Landsmænd var altsaa denne,
							mig saa store Mand, meget mindre end vor Tommeliden er hos os. - Deels
							af Frygt for at blive søndertraadt i sit Hjem, eller slugt af en
							Græshoppe, deels ogsaa af andre Aarsager, som man snart skal faae at
							høre, havde han i en Alder af 140 Aar (thi man veed, at Sirianere blive
							almindeligviis 1500 Aar gamle) fattet den Beslutning at vandre ud i
							Universet og søge en Klode, hvor Peblinge som han, kunde gjælde for
							store Folk.Hans Hoved svulmede af uhyre Buler, som jeg opdagede vare Organer, hvilke
							han besad i en langt mere udviklet Grad end vi. Latin var det eneste
							jordiske Sprog, han havde lagt sig efter; salig Cicero havde lært ham det for 200 Aar siden, da de traf sammen
							i en af de høiere Regioner; han talte det derfor meget classisk, og
							havde desuden ogsaa et saadant Udtryk i sit Ansigt at man aldeles uden
								Badens latinske Lexicon kunde forstaae selv
							de usædvanligste Ord.»Deres Excellence,« sagde jeg, da vi vare blevne
							lidt bekjendte med hinanden: »behag at tale lidt sagtere, ellers vækker
							De ikke blot Skildvagten og Vægteren, men det hele Qvarteer.«Han fulgte mit Raad; snart vare vi begge i en dyb Samtale, men da han
							begyndte med sit Barndoms-Liv, skyllede de hede Taarer ned ad Volden.»Ak, græd dog ikke!« udbrød jeg: »ellers er De istand til at skolde mig
							med denne koghede Skylregn.«Da tog han et stort Skibsseil op af Lommen og tørrede de store Øine.»Gjerne var jeg forbleven i Hjemmet,« sagde han, »i hvor lille jeg end
							er, men det gaaer saa langsomt med Befordring, efterdi Folk leve deroppe
							saa mange Aar.Vor hele Bestræbelse gaaer ellers ud paa at blive saakaldte Jubel-Oldingen naar man i 1000 Aar ganske
							ordentlig har passet sit Embede, saa bliver der strax slaaet Medailler
							for En, man bliver roest fra Prædikestolen, og er man Præst kan man
							gjøre det selv, ja man kommer ganske i Parallel med de største Afdøde,
							der gavnede og hædrede Fædrelandet. Det gaaer rigtignok sommetider meget
							for vidt, og derfor har vor første Vaudevilledigter, som det sig bør
							Digteren - castigat ridendo mores - skrevet en
							Vaudeville: Jubeloldingen, der gjør ligesaa
							megen Lykke, som Deres Kong Salomon og Jørgen Hattemager. - Jeg for  min Person havde isinde at gaae den militaire
							Vei, for deshurtigere at avancere; det er jo kun at trække Uniformen paa
							og saa trække paa Parade; naar man saaledes har tjent Kongen - eller
							rettere Kongen tjent os - i 1000 Aar, saa bliver man strax Jubelolding,
							faaer Orden, Medaille, Fester, og omtales i alle Aviser som Hædersmand.Men tusind Aar blev mig dog lidt for langt, og dette bestemte mig ogsaa
							for endeel til at vandre ud til en Planet, hvor man ikke behøvede saa
							lang Tid til at naae denne Herlighed - Det er ellers meget godt at vor
							Herre exsisterer, thi han lader Folk døe i rette Tid; ellers bleve de
							allesammen Jubel-Oldinger, og det var dog lidt for mange! - Og i Grunden
							syntes mig ogsaa, at dersom Nogen skulde have Æren, saa maatte det være
							vor Herre, fordi han lader dem leve saa længe.«Saaledes talede Manden; men da han nu kom til sin Bortreise fra Sirius,
							hvor spidsede jeg ikke da Øre! Hvilke Fodvandringer og Seiladser havde
							ikke han gjort fra Planet til Planet! Tre Gange passeret Melkeveien, og
							betraadt Sol og Maane! Det var noget ganske andet, end en Fodreise fra
							Kjøbenhavn til Amager; men Herre Gud hvad man ikke kan gjøre i det Store
							gjør man i det Smaa. - Han fandt ogsaa, at Forholdet imellem min lille
							Reise og Dens, som reiser over Verdenshavet, just ikke var saa ulige,
							som naar han vilde sammenligne sin igjennem hele Universet med den et
							Menneske kan gjøre fra een Verdensdeel til en anden.Hvad er vel vort Verdenshav med alle sine Øer, mod Himlens store Ocean
							med alle sine svømmende Kloder? Ikke engang saameget, som et lille
							Blækstænk imod hele det sorte Hav.Det hele Planet-System, hvortil vi høre, fortalte Manden mig, var ellers
							ikke andet end en stor Skole, inddeelt ligesom Skolerne paa Jorden, i
							flere Classer, og i denne skulle Fornuftvæsnerne dannes for den store
							Evighed Vi maa nu slet ikke troe, at vi ved Døden strax dimitteres til
							det store Universitet deroppe. Ak nei! vi ere her paa Jorden endnu ikke
							længere end i Peblinge-Classen; Døden er kun en lille Examen, der
							flytter os i en høiere Classe.»Men hvorledes er da hiin Forandring?« spurgte jeg den store Mand: »selv
							har jeg aldrig ret kunnet tænke mig, at den lille snevre Grav kunde være
							Grændseskjellet imellem en sandselig Verden og den høieste Tilværelse.
							Rigtignok æde Ormene, som Kingo siger, Verdens
							Lyster ud, men jeg er dog bange for at Sjælen kunde beholde en lille
							Tanke af dem. Da De har seet og talt med Personer i den  anden Verden, vilde De kunne give mig en herlig
							Underretning om det Hele; det vilde være en ubetalelig Perle for min
							Fodreise. Tænk ædle Mand, det er mit første Arbeide, det første store
							Skridt jeg gjør ind i Livet; det kan bidrage saa usigeligt meget til
							Folks gunstige eller ugunstige Mening om mig.« -»Jeg vil oplive Deres Phantasie,« svarede Manden mig, »beaande Dem med
							min høiere Aande ...!«»Ak nei!« afbrød jeg, »blæs ikke paa mig, De er i stand til at blæse mig
							langt ud i Kattegatet, og saa hjælper min Phantasie mig ikke det
							mindste. Giv mig heller en Smule tydelig Idee om den anden Verden; siig
							mig, hvor vore kjære Forfædre nu tumle sig, hvad de tage sig for Q.S.V.,
							og jeg lover Dem - - tre Exemplarer af min Fodreise, og desuden min
							evige Erkjendtlighed.« -Saaledes spillede jeg med al min Veltalenhed; endelig tilsidst, tænk Dem
							min Glæde, gav han efter for mine Bønner. -»Nu saa læs det selv!« sagde han, og reiste sig, saa lang han var, op paa
							Volden løste sit Belte og bredte sine store Kjoleskjøder ud. - Med
							bankende Hjerte stirrede jeg derop, men mine svage, dødelige Øjne saae
							ikke uden en tyk Taage. Jeg greb ham ved Benene, men følte ingen Ting;
							kun en fugtig Taage omhyllede mig, jeg steeg heelt ind i den, men saae
							slet intet; langsomt hævede den sig i Veiret, og svævede bort over Søen.
							-Jeg blev en lille Smule, hvad man kalder flau, og var nær falden i
							elegiske Betragtninger, men saa begyndte det i det samme at synge stærkt
							for mit høire Øre, (Enhver veed nok hvad dette betyder), jeg hørte
							ganske tydelig Dig min Læser, klage over, at den hele Reise blev Dig
							lidt for phantastisk, at det klang Dig som et broget Eventyr, en
							Skjærsommernats-Drøm; jeg syntes ogsaa, at Du kunde have noget Ret, og
							jeg besluttede at gaae i mig selv, blive et nyt og bedre Menneske, ikke
							flagre om paa Phantasiens bugtede Sideveie, men smukt stige ned af
							Volden og gaae Fornuftens lige Landevei langs med Reberbanen. -
							Forsigtigt begyndte jeg at klattre ned af Volden, men Skjæbnen vilde, at
							mine Fødder skulde glide, og jeg styrtede ned paa noget Haardt; det var
							en slumrende Vægter; han vaagnede, stirrede paa mig med store Øine, men
							sagde ikke et Ord Mit Hjerte var saa fuldt; jeg følte den bekjendte
							mægtige Længsel efter at meddele mig; Manden saae saa godmodig ud,
							syntes endnu halvt at drømme. Jeg udøste strax mit Hjerte for ham; men
							hvor studsede jeg ikke over  hans Ideers
							Klarhed, det dybe Blik han havde gjort i Naturen og Menneskelivet. -
							Nei, det var ingen almindelig Vægter! saadan En finder man neppe i
							Livet, men kun i Jung Stillings Fortælling*.»Men det maa da være et sørgeligt prosaisk Liv,« sagde jeg, »at gaae hver
							Nat og ælte i Snee og Snavs, og det ganske ene i de samme Gader, altid
							synge den samme Vise medens de fleste Tilhørere sove ...«»O det er ikke saa eensformigt som De troer!« afbrød han mig. »Vi Nattens
							Børn see mere i en enkelt Gade, end De, ved lys Dag i dem allesammen. -
							Selv Taarnvægteren, ihvor høit han boer, og seer den hele By over
							Hovedet, seer ikke det Halve, af hvad vi Jordbeboere see og høre, uden
							det just skulde være En der var begavet med et ægte Seerblik; saaledes
							som der for nyligt har været een. - Han havde hver Nat en naturlig,
							magnetisk Søvn, i hvilken han fra sit ophøiede Sæde saae ned igjennem
							alle Byens Tage. Intet blev ham skjult; ethvert Ord kunde han høre. -
							Han fik ellers sin Afskeed fordi han glemte at raabe; nu raaber han ikke
							mere!« -»Og hvad saae han da i sin magnetiske Søvn?« spurgte jeg. -»Forunderlige Ting; de fylde en heel Bog, som jeg gjemmer hjemme i min
							Kiste. Ja, det var en stor Mand, men Skjæbnen satte ham kun paa et
							Kirketaarn!«Under denne Samtale vare vi Reberbanen forbi, og dreiede nu om i den
							beboede Gade.»Her er mit Theater!« udbrød Manden: »her synger jeg mine Bravour-Arier,
							og gjør mig, som de chaldæiske Vise, fortrolig med Stjernebillederne.
							Troe mig, unge Mand! en Gade vægters Liv er ikke saa prosaisk, som det
							maaskee ved første Øiekast kan forekomme Dem. Han er jo dog et levende
							Grændseskjel imellem Aande- og Sandseverdenen. Seer De, afbrød han sig
							selv, og pegede op paa Tagene, kjender De det brogede Spil?«Jeg saae i Veiret; alle Tagene i den hele Gade, og paa ethvert Huus jeg
							kunde see omkring mig og inde i Byen, vrimlede som Myretuer af smaae
							luftige Væsener, der med en utrolig Lethed svingede sig gjennem Tage,
							Vægge og lukkede Vinduer. -»Det er Drømmene!« vedblev Manden: »nu vil de spille Comedie med de
							sovende Mennesker. - Tidt dratter et Par Stykker ned paa Hovedet af os,
							som gaae her i vort lovlige Kald, og da er det jo naturligt, *
								»Vægteren og hans Datter.« at vi komme til at drømme, men saadant
							noget tænke nu aldrig Menneskene paa, naar de begynde at recensere en
							stakkels Vægter.«Jeg kunde ikke blive kjed af at stirre paa de luftige Smaae. Hvilke
							underlige Scener fremstillede de ikke, og toge selv Mennesket med som
							Marionet i det brogede Skuespil. Der satte de Brudekrandsen paa den unge
							Piges Hoved og lode Præsten lyse Velsignelse over det lykkelige Par. Her
							plagede de, som smaae Djævle, en skinhellig Synder og lode ham falde
							igjennem den kolde skarpe Luft Nogle legede som deilige Engle med hvide
							Vinger med de sovende Smaabørn, som de toge op med sig til det store
							Juletræ i Himmelen; Andre kom, som Tyve, og stjal Pengekisten fra den
							Gjerrige, skjøndt han havde den under sit Hovedgjærde, medens en anden,
							lille, lystig Flok reed ham som Maren, saa at
							han hverken kunde skrige eller reise sig. - Snart mættede de Hungrige
							paa Straaleiet, og snart satte de en kjær Afdød lyslevende igjen tilbage
							i den gamle Huuskreds.Men kun nogle Timer varer det deilige Tryllespil, saa kommer Fornuften og
							jager den gamle Mand Søvnen paa Døren; i Huj og Hast maa han da pakke
							sine brogede Drømmebilleder sammen, saa at vi, sædvanligviis, sjelden
							faae en ordentlig Ende paa det natlige Skuespil. Den Gamle lister sig
							bort med sin hele Flitterstads der bliver til Intet, naar man seer den
							ved lys Dag og med aabne Øine.»Ja den hele Herlighed hører just ikke til mit Departement,« begyndte min
							Ledsager igjen: »det er et Skuespil, hvortil Taarnvægteren har første
							Plads, men det er ogsaa det eneste Jordiske han har at fornøie sig med
							Han er et indskrænket Væsen, et Slags Pen, der hverken hører til Himmel
							eller Jord, men maa bevæge sig paa sin snevre Taarngang. Men vi hernede
							have Eventyr paa Eventyr, lige fra jeg faaer sat Liv i mine »skjønne
							Aander«, og til Hanegal. - - Men De kjender nok ikke mine skjønne
							Aander?« spurgte han. »Der seer De strax een af dem,« vedblev han og
							pegede paa en af Gadelygterne: »det er ganske moersomt at høre paa,
							hvorledes disse smaae Tingester kan sprutte af Forfængelighed, naar der
							først er sat Ild i deres Smule Væge, og de saa skinne en halvsnees
							Skridt hen af Gaden; strax see de med saadan Foragt op paa de velsignede
							Guds Stjerner, der dog ere ganske andre Folk end de, baade i Henseende
							til Størrelse og Udødelighed, og kroe sig af deres Glands og egen
							ubegribelige Storhed. - Mangen deilig Ninon
							blandt de nordiske Hetærer betroer mig sine Hjertesorger i den
							maaneklare Vinteraften. Den hele Gade dandser  jo, saa at sige, efter min Pibe; kun et lille
							Stykke paa min Tryllefløite, og et Udraab paa een Stavelse, strax flyver
							man ud af Sengen og aabner mig Vinduer og Døre. Naar Magistraten sover,
							vaager jeg, og kommer der engang et Syn, som ikke saa ganske hører til
							denne Verden, slaaer jeg fromt et Kors og lader det passere forbi. Ja,
							jeg kunde være Spaamand, naar jeg vilde, men det er ikke klogt at sige
							Alt hvad man seer. Naar jeg saadan om Natten hører det komme: »klap!
							klap! klap!« saa veed jeg nok hvad det har at betyde. - Deromme fra
							Kirkegaarden kommer Helhesten haltende paa sine tre Been og stiller sig
							udenfor Porten paa det Huus, hvor han vil hente sin Rytter; saa kunde
							jeg nok spaae den næste Dag, men Tand for Tunge! - Mangen Ligskare er
							spadseret mig forbi her i Gaden, men jeg har lukket Øinene, ladet den
							passe sit, som jeg passede mit. - Hver Nytaarsaften seer jeg ellers tidt
							nede i Kjælderne og inde i Stue-Etagerne, hvor der er stort Selskab,
							mangen rask Karl og deilig Pige sidde uden Hoved, og Ligkisten staaer
							mit paa Gulvet....«»Men det er nu altsammen saa gyseligt,« afbrød jeg ham: »Ere der slet
							ingen lyse Puncter, intet reent Idyllisk i Deres Vægter-Liv?«»O mere end De troer,« svarede han; »Naar jeg nu en stjerneklar Nat
							sidder paa Gjenboens Trappe og har den rene, blaa Himmel over mig, og
							Ruinerne med den vandrende Skildvagt, indsvøbt i sin store, røde Kappe,
							foran mig, saa drømmer jeg mig i Italien. Har jeg ikke den rene
							dunkelblaa Himmel over mig? og seer jeg ikke de skumle Ruiner i det
							blege Maanelys? Rigtignok ere Ruinerne i Italien Boliger for Banditter
							og Vagabonder; men ere disse det ikke nu, saa have de været det i deres
							Velmagts-Dage; mangen Kjeltring har tilbragt Nætter og lyse Dage
							indenfor disse Mure. - Forleden kom jeg ellers over en »dansk Tilskuer«,
							af Professor Rahbek, hvori jeg saae en
							Anmeldelse af et Værk over berømte Skurke og
								Skurkinder; Forfatteren ønskede Bidrag; det er ellers, saavidt
							jeg veed, ikke kommet ud, maaskee tillod Politiken det ikke? Ellers
							kunde jeg have leveret de bedste Bidrag, thi hver St.
								Hans Nat reiser Børnehuset sig i sin hele Herlighed; da drage
							al Verdens afdøde og nulevende Skurke og Skurkinder
							derind, og holde et stort Bal. - Gud maa vide hvorledes de kan
							rummes derinde ? Schinderhannes, Peer Mikkelsen
							og saadan anden gemen Pøbel faae da heller ikke Lov at slippe ind,
							men maae staae udenfor og kige ind ad Vinduerne. Ak! hvormange kronede
							Hoveder med geistlige Recommendationsbreve paa Ryggen, hvor utallige
							mange  Ministre og hellige Fædre svinge
							sig ikke om derinde, saa jeg ofte undrer mig meget over, at Skildvagten
							Intet mærker.« -Jo mere han talede, des tydeligere blev det mig, at denne veltalende, ja
							næsten poetiske Mand neppe kunde være en slet og ret Vægter. - Hans
							Sprog førte ham lidt for meget ud af Costumet. - Rask greb jeg hans
							Haand, stirrede ham stivt ind i Øinene, idet jeg udbrød: »Mand! De er
							ikke hvad De synes at være!«»O!« svarede han smilende: »fordi De nu traf mig i en uskyldig Søvn, vil
							De nu strax harcellere over min Svaghed, som dog egentlig kommer fra
							Drømmegeniernes Ubehændighed«»Det er ikke saaledes meent,« svarede jeg: »De er en forklædt Eventyrer,
							tilstaae det kun, jeg skal ikke forraade Dem!« -»Nu da,« svarede han: »tak De Gud at jeg ikke er den, jeg synes at være,
							ellers saae det kun daarligt ud med Deres Fodreise. Har De tænkt paa, at
							alle Byens Porte, Nørre undtagen, lukkes Klokken tolv, og Nøglerne, saa
							vidt jeg veed, bringes til Hovedvagten? Hvorledes vil De nu komme ud paa
							Amager før imorgen? Klattrer De over Volden, kan De faae en Bajonet i
							Livet, og kryber De igjennem Nøglehullet, sige alle Læserne: nei, det er
							ogsaa altfor overnaturligt. - Hvad vil De nu gjøre?« -Jeg blev ganske elendig til Mode. Nu huskede jeg først, at Portene lukkes
							Kl. 12, og nu var den snart 1. Hvorledes skulde jeg slippe ud? -»Nu, tak
							Deres gode Skjæbne,« sagde Manden: »ud skal De nok komme. - Jeg er St. Peder, og har da sagtens ogsaa en Hovednøgle
							til Amagerport.« -»St. Peder!!!« udbrød jeg og havde nær tumlet om: »Ak nei! det gaaer slet
							ikke an! hvad vil Læseren sige? Deres hele Fremtræden er ikke motiveret
							nok; De passer jo slet ikke her i min Fodreise .....!«»Pst! stille dog!« sagde han med dæmpet Stemme idet han lagde Fingeren
							paa Munden: »behøver jeg at citere Dem hvad dergestiefelte Kater siger til Gottlieb: man musz nur nicht thun, als wenn es etwas Besonderes
							wäre, - man gewöhnt sich an alles. - Siig mig dog paa hvad anden Maade
							De vil slippe ud af Porten, naar jeg ikke hjelper Dem. - Lad bare ikke
							Læseren mærke Deres Forlegenhed, saa troe de Fleste, det maa saa være;
							saadanne Urimeligheder ere jo ganske almindelige i mange Romaner, der
							hæves til Skyerne, og i Dramer, som man bestormer Theatret for at faae
							at see.« -»Ja det er sandt nok!« svarede jeg ganske spagfærdig: »men var De  bare en anden Person og ikke St. Peder! det er mig for profant at faae Dem
							ind i min lystige Reise; og hvad vil vor Herre
							sige til dette Eventyr?«»Spørg heller, hvad vil Menneskene sige, naar De nu selv gjør Dem
							opmærksomme paa det Underlige og Profane i min Fremtæden. - Vor Herre siger Intet; han er slet ikke, som de
							fleste Mennesker troe, en streng Papa, der ikke lider Børnenes Spøg og
							Munterhed; paa denne Maade kom der kun Hængehoveder i Himmerig. - Nei,
							var vor Herre som Menneskene, da havde han
							allerede for længe siden tabt Taalmodigheden. - Alene de mange aandelige
							Tiggerbreve og urimelige Ønsker, der i een Dag kan komme fra denne lille
							Klode, kunde gjøre selv en Engel kjed af det Hele. Fiskeren vil, for sit
							Fiskeries Skyld, altid have Regn; Bonden Solskin. Der jamrer man, fordi
							Stormen gjorde det rigtladte Skib til Vrag, medens Andre i Kirken takke
							for det velsignede Skibbrud Den gamle Onkel vil gjerne have et langt
							Liv; Arvingerne bede om, han snart maa døe. Tredive søge eet Embede, som
							kun Een kan faae, og Enden bliver, at de Ni og Tyve jamre og klage. - Nu
							er her for koldt, nu for hedt; nu skal Vinden blæse fra Syd, nu fra
							Nord, medens, paa samme Tid, Andre ønske lige det Modsatte. Ja, som
							Mennesker ere vi nogle slemme Drenge, der uden en hjertensgod Papa,
							vilde faae Riis det hele Liv. - See De bare til at Menneskene
							ikke forarges over vor Samtale; for vor Herre
							kan De være ganske rolig; han veier ikke hvert Ord efter Bogstaven.
							Der er ingen anden Maade for Dem, at komme ud paa, undtagen jeg hjelper
							Dem, og vær De kun overtydet om, at ingen af Læserne er nogensinde
							kommen paa en saa original Maade ud af nogen Port. - Havde De ikke
							trængt ind paa mig, skulde jeg endnu have fortalt Dem flere smukke Ting,
							der hører til Vægterens Departement! men nu maae vi skilles, og for at
							De maae kunne see, hvad der er muligt at see paa det flade Amager, saa
							tag disse Briller og gjem dem til en Erindring om denne Time.«I det samme gav han mig et Par store Briller, og trak derpaa en Sølvnøgle
							frem, med hvilken han ganske sagte aabnede Portlaagen, gjennem hvilken
							jeg slap ud. -Høie, mægtige Følelser gjennemstrømmede mig; ja jeg troer selv, jeg følte
							ligesaa meget som største Delen af dem, der besee Ægyptens Pyramider.Amagerport er dog den meest poetiske af alle Byens Porte. - I Flyveposten
								 er den bleven caracteriseret, som
							den idylliske, men jeg vil hellere kalde den Livets
								og Dødens Port.Det er den første store Port igjennem hvilken den uskyldige Amagerpige
							første Gang træder fra sit Arcadien ind i den
							brogede Hovedstad Under denne Hvælving har den gamle Amagerkone engang
							som Barn vandret med bankende Hjerte og dyb Længsel efter al den
							Herlighed hun snart skulde see med Fader og Moder. - Med hvilke ganske
							andre Følelser ruller ikke Synderen sidste Gang ud af den? - Med hvilket
							Blik maa ikke han betragte disse Mure? - Det maa dog være en ganske
							underlig Følelse, hvormed han seer Gjenstandene omkring sig. Hvor
							frygteligt at see den store, bølgende Menneskemasse omkring sig, og
							vide, at naar alle disse om nogle Minuter vende tilbage, da er man død,
							er udreven af det hele Samfund, i et ganske andet Væsen, i en ganske
							anden Stilling. - Paa Sygesengen vænner Tanken sig lidt efter lidt til
							Døden; Livshaabet lever dog i os, eller Smerterne bringe os til at ønske
							Døden; men frisk og sund, fuld af Kraft til endnu i flere Aar at drage
							Aande, i et Nu at føres fra Livet til Døden; sidste Gang at see Guds
							Himmel over sig, sidste Gang at Høre Menneskelivet omkring sig, og nu at
							lukke Øiet for aldrig mere at aabne det; i et Nu at sættes ind i en
							Tilstand, intet jordisk Væsen har skildret os, det er sjælerystende.OTTENDE CAPITEL (St. Peders Briller begynde at vise deres skjulte
							Kræfter. - Forfatteren seer paa Amager en stor Konge-Revue over alle
							Digterværker. - Et ædelt Træk af Mad. Cottins
							Malvina.)Dette Capitels Indhold, som Overskrift, maa gjælde for den Pause jeg
							gjorde ved Porten, men derpaa foer jeg ogsaa i ti lange Skridt over alle
							Broer og Brostene, jeg saae kun ganske flygtig hvorledes alle
							Kjøbenhavns Daarligheder fra det gamle Aar, bleve veiede paa Veierboden
							før de fik Lov til at kjøre ud til evig Forglemmelse. - Forlorne Bryster
							og orthodox Kristendom, Luxus Artikler og rejicerede Lotterisedler, Alt
							imellem hinanden.Men hvad kunde det more mig at see alle disse gamle Sager, hurtigt foer
							jeg derfor afsted, som før er sagt, og endelig laae da Phantasiens
							store, herlige Tumleplads, det flade Amager,
							foran mig.En Beskrivelse over det Hele, kunde være en god Begyndelse til en
							Novelle. Ja hvem veed, om ikke endnu i Weisflogs
							og Tromlitzs Dage, vi læse i en
							Taschenbuch:»Paa Sjællands østlige Side ligger den lille venlige Øe Amager, O.S.V.«I Sandhed, her var da Plads for Tanken til ret at sværme om. Snart
							forekom det mig, at jeg promenerede paa den finske
								Bugt eller var paa det arcadiske Novaia
								Sembla; snart, at jeg vandrede gjennem Ørkenen Kobi, for at aflægge Dalai
								Lama en Theevisit, eller gjennem Sahara, for at finde Nigerflodens Kilder. - Nu fulgte jeg den
							hellige Caravane til Mekka, og nu stod jeg
							imellem Eskimoerne ved Hudsons Bugten.Dog, hvad var den hele Herlighed omkring mig imod den klare Himmel med
							alle sine Stjerner over mig? - Det er ægte Oldsager, dem kan Ingen have
							forfalsket os! - De have seet Adam og Eva lege »Tagfat,« hvis de gode Folk ellers
							kjendte denne Leg. De hørte Noahs Glæde over den
							vel overstaaede Navigations-Examen, og saae ham knække Halsen paa magen
							uskyldig Flaske. For dem jamrede Joseph i den
							dybe Grube, og for dem tonede Hymner fra de gronne Savanner.Men hele denne Herlighed vil dog ældes som et Klæde; vor Jord med alle
							sine fornemme Beboere skal dog engang forgaae.Ved Vand vil det ikke skee, det veed vi jo nok, da den allerede nu er saa
							temmeligt vant saavel til det physiske, som til det literaire; men
							hvorledes da? - Elementerne vil komme i Brand, fortæller Bibelen os. Det
							faldt mig herved ind, om det nu behagede en omvankende Ridder Cometus at komme vor Jord saa nær, at han tog
							den med paa Slæbetoug, hvilken Forvirring! hvad vilde ikke Maribo-Aviser sige? - Almanakkerne maatte da
							strax gjøres om, da vi kunde faae en halv Snees Aarstider eller flere om
							Aaret, alt eftersom den nærmede sig mere eller mindre til Sol og
							Planeter. Det vilde blive en ganske artig Marsch! Jorden var istand til,
							saaledes at komme ud af al Fatning, at den glemte at løbe rundt; saa
							blev det Sidste, næsten værre end det Første; da blev der en evig Dag
							paa den ene Side og en evig Nat paa den anden; her maatte man da brænde
							en god Ild, men saa fik ogsaa de Orthodoxe deres Helvede bragt istand,
							og behøvede ikke strax at tye til Bibelen, men blot sige: »gak selv at
							see!« - Jeg kan ellers tænke, at den mørke Side vilde blive et Slags
							Siberien, hvorhen man sendte Forbrydere og fattige Folk. Saaledes kunde
							vi nu fare om en Tid, saalænge Ridder Cometus
							ikke gjorde for store Spring, men Enden blev dog, at vi løb Panden
							imod en Planet, og brændte op i lys Lue, saa at der ikke engang blev en
								Reiser tilbage, der kunde beskrive: »den
							fürgterlige Ildebrand,« og sukke over os: »arme Mennisker.«Men jeg maa prøve St. Peders Briller, tænkte jeg,
							hvem veed, hvorlangt jeg seer med dem, maaskee gjør jeg de største
							Opdagelser i Maanen. - Er det nu bare ægte himmelske Briller og ikke
							Nürnberger Stads. Jeg satte dem paa Næsen og saae i Veiret, nei det var
							ikke simple Rude-Glas. En heel broget Verden aabnede sig for mig. Høit
							oppe hang Himmelen, Tidens store uendelige Hav; som bortilende Secler
							seilede Skyebjergene hen over mig. Menneskelige Skikkelser arbeidede saa
							travle paa deres Babeltaarne, drømte om Udødelighed og forgik i det
							samme, Sky-Seclerne selv smeltede hen paa den fjerne Horizont, som en
							kulsort Masse, et Skyggebilled af den henrundne Tid Brogede, luftige
							Skikkelser tumlede sig igjennem det store Luftrum og istemte en, for det
							uvante Øre, underlig Concert. Det var Menneskets Ønsker, Haab og Længsel
							der drev bort, et Spil for de tumlende Vinde, medens hver istemte med
							mægtige Toner, hvad der rørte sig i hans Indre. - Jeg saae ogsaa mine
							egne Følelser flagre ud  som smaae
							Werthern i elegiske Gevandter, men de vare saa blege, saa skindmagre,
							ikke andet end den bare Følelse, saa jeg blev ganske bange for deres
							Optagelse i Verden.»Ei stop Barnlille!« skreg jeg og greb strax saadan et lille elegisk
							Hjerte-Suk ved Benene. »For Guds Skyld, viis Jer dog ikke saaledes for
							Folk! kun i en lystig Narre-Dragt, som originale Krabater, kan I gjøre
							Lykke. Enhver sørger dog for sine Børn, saa godt han kan, jeg gjorde
							ogsaa Alt for mine og var tilsidst ret fornøiet baade med mig selv og
							med dem. Saadanne elegiske Udbrud, ret fra Hjertet, faae dog et ganske
							andet Syn naar man maler de blege Ansigter over med en Smule Lune, giver
							dem et par comiske Knebelsbarter, en poetisk Papirskrone, og al sin
							Vittighed som Brix ved venstre Side, let finde de da Døren aaben, thi
							Verden vil gjerne lee; træffe de nu paa et beslægtet Hjerte, saa kjendes
							de nok gjennem Masken og blive da dobbelt velkomne.Lystigt flagrede de bort, og svandt mellem den uhyre Vrimmel, hver Fugl
							sang med sit Næb sin Fryd og Smerte og det hele Jord-Liv svarede i
							humoristisk Chor:Skjøndt Birkeriis og GrammatikEr Barnets første Handsel,For at det med det gamle KrikKan bære Smertens Randsel;Som Børn man dog i Taaget gaaerOg drømmer hele Dagen,Man vaagner ei, før Verden slaaerOs meget slemt paa Bagen.Lidt knixer Lykken vel, o ja!Men tidt den slaaer med Keiten,Strax følger paa Rabarbara,Liigtorne, Werthers Leiden.Vort Liv er ingen KongeveiDer altid smukt gaaer lige,Slemt var det, hvis den førte eiOs til et bedre Rige.Den løber meget ud og ind,Har Tidsler fleer end Roser,Snart gaaer den over Fjeldets Tind,Snart gjennem dybe Moser.Men Tanken er en dristig Ørn,Der sig til Himlen svinger,En Moder, der de trætte BørnTil Fader-Hjertet bringer.Og nynner sært sin Trøste-Sang,Der underlig os rører,»Fat Mod! om Veien end er Trang,Den dig til Himlen fører.Lad storme kun den barske Vind,Lad Livets Bølger bruse,Sæt til din Gud kun Sjæl og Sind,Dem kan ei Verdner knuse.«I det samme begyndte det ganske underligt at suse og bruse omkring mig,
							jeg saae til Siderne, og finder, at hele Amager-Land, vrimler af
							Mennesker til Hest og til Fods. Der har jeg da Spøgeriet, tænkte jeg, og
							blev ganske fornøiet over, at opleve et ordentligt tydsk Eventyr. -
							Menneskemassen kom mig nærmere og nærmere, og jeg saae nu, at det var
							hele Regimenter, men de forekom mig dog alle lidt for brogede, til at
							være Aander af gode, christne Jyder, Fynboer, o.s.v., der ved Midnat
							holdt Mynstring. Generalernes Mondering var ganske forskjellig, hver
							saae ud til at høre til et andet Aarhundred og en anden Nation, og det
							forunderligste var, at Generalerne havde ikke alene eet Hoved, men uhyre
							mange; dog dette hjalp mig paa Ideen. Jeg erindrede mig, at i Heibergs Julespøg og Nytaarsløier træder
							Publicum frem som en Mand med mange Hoveder. Hvor kunde jeg tvivle
							længer; allerede Horatz kalder det jo: bellua multorum capitum alle Generalerne her
							vare forskjellige Tidsalderes og Nationers Publicum der holdt en stor
							Konge-Revue over alle Digterværker, hvis Helte og Heltinder, efter deres
							forskjellige Skabning og Følelse, vare inddelte i flere Regimenter.Kjære Læser, bliv nu smukt et Barn igjen, men glem alligevel ikke Alt
							hvad Du har læst siden Du blev et stort, fornuftigt Menneske, og Du skal
							da see hele den phantastiske Revue, saaledes som den marscherede mig
							forbi.Allerforrest gik de Rasendes Hær, der bestod af
							Vanvittige, brudt ud af Spiesz's Biographier og
							andre mindre bekjendte Digterværker. Finnekonen
							fra: Syv-Aar var deres Marketenderske og
								Magde Vildfair hendes tro Haandlangerske;
							dem fulgte Røverhistorierne, som alle vare til
							Hest, og saae ret ridderlige ud; især havde Anførerne ædle og høimodige
							Ansigter. Rinaldo var deres Anfører og saae
							meget uskyldig ud, desuden var han ogsaa klædt i Rosenrødt, som Fanfan i: de borgerlige
								Stævnemøder.Nu kom Kjærligheds-Regimentet der bestod af to
							Afdelinger, de Ulykkelige, og de Lykkelige. Ved det første kjendte jeg
							strax Siegwarth paa Munkekappen; Romeo var Trommeslager, og den lille Page fra
								Blanka Pibedreng. Denne Deel var ellers rent
							gal til at skraale; de Lykkelige vare derimod mere tause. - Her gik
							Brødkoner om med Sonetter og tibulske Digte, og smaae Drenge solgte: Martsvioler, Maanedsroser og
								Vergiszmeinichter. Alle Tropperne bare høie Huer med en
							claurensk Indskrift: »Livets høieste Lykke er
								Kjærlighed.« Dem fulgte det respectable Borgerskab; i hvilket jeg kjendte mangen agtet Mand fra Schröders og Iflands
							Stykker, samt mangen ædel Kjæltring udmunderet af August von Kotzebue. Her var ellers: Eulalia Meinau, ligesom ogsaa Voltaires: La pucelle, Marketenterske,
							men den sidste førte saadan en skammelig gemeen Mund, at jeg saae selv,
								Holbergs gamle Magdelone
							blive: »roth, über und über.«Nu viste der sig tre underlige smaae Cadet-Regimenter, det var Pygmæerne,
								Lilleputianerne, og de Underjordiske.
								Tommeliden red paa en deilig grøn Græshoppe, der gjorde mange
							Caprioler med ham; han holdt sig til Pygmæerne,
							der alle saae ret drabelige ud med deres Fingerbøl-Rustning, og lange
							Knappenaals Landse. - Lilleputianerne red paa
							glimrende Sommerfugle, og svingede de smaae Sabler i Maaneskinnet,
							medens de Underjordiske, som store, sorte Myrer
							mylrede under dem.Nu kom: »Signelill, Thet ar en lustigh och sanfärdigh Tragoedia« af
							Johannes Messinius ledsaget af Blancmäreta, Swanhueta
							og flere svenske Tragoedier fra Begyndelsen af det syttende
							Aarhundred; men da jeg mærkede, at ikke det halve Tog var forbi, og jeg
							følte mig ganske  sulten, løb jeg strax
							hen til en smuk lille Brødkone, der stod i Nærheden med sin rene
							pyntelige Kurv. Jeg nærmede mig hende, det var Mad Cottins Malvina. Hun trak strax Dugen bort - (den er
							bekjendt fra Axel og Valborg) - jeg stirrede ned
							i Kurven, og saae de deiligste, modne Læsefrugter, fire stegte Brevduer; et
							røget Bryst af den galende Hane; et Laar af Meister Floh, (men det var meget dyrt); en vel
							tilproppet Flaske med: Smiil og Taarer af N.T.
							Bruun; og mange andre, rare Sager. - Imedens jeg spiste, gik der
							mange Regimenter forbi, som jeg kun meget løseligt betragtede naar jeg
							undtager de comiske Romaner der vare anførte af
								Siegfried von Lindenberg og Peregrine
							Pickle. Men jeg seer nok det kun vil blive et Catalog at opramse
							dem alle, jeg vil derfor kun sige, at det hele endtes med den svære Phalanx, hvori jeg strax kjendte, Hakon Jarl, Palnatoke, Sigurd Schlangentödter,
							o.s.v.Efter et lille Ophold viste Bagagen sig, men da den kom nærmere saae jeg
							tæt foran den, det underligste Regiment, jeg endnu havde seet. Alle
							havde de forslidte og smudsige Munderinger paa, men igjennem Laserne
							stak dog noget gedigen Herlighed frem. Det var Almue-Skrifterne; der alle, i hvor forskjellige de vare, kun
							udgjorde eet Regiment og vare placerede langt borte fra de andre, da de
							for deres ringe Udvortes ikke kunde sættes ind under de Regimenter, til
							hvilke de egentligt hørte.I Spidsen for dem alle, red Ugelspil paa Bileams Æsel, han gjaldt vist nok meget, og lod
							som han havde parret den hele lange Række af Almueskrifterne bag ved
							sig. Her gik Alexander den Store ved Siden af
								Æsopus; Albert Julius havde faaet Finkeridderen, og Jon Prcest
								den taalmodige Helene. Markolfus var
							parret med Meister Lucidarius og Pontius Pilatus med Ridder
								Rød. Tristan havde han skilt fra sin Isalde
							og istedet for hende givet ham Robertus von
								Agerkaal. Tilsidst sluttede Hertugen af
								Luxenborg med den uskyldige Joseph,
							hele Rækken. Jeg savnede Doctor Faust, Keiser
								Octavianus, Peder med Sølvnøglerne og flere; men saa huskede
							jeg paa, at Göthe og Tieck
							havde givet dem nye Kjoler og at de saaledes vare sluppet ind i den
							finere Verden, og stode nu under de Regimenter, hvortil de hørte.Endelig kom da Bagagen. 6 store Brødvogne bepakkede med alle Slags
							imellem hverandre. Klokker Heegaards Riimpose, Kjøge
								Huuskors, der Grünmantel von Venedig, Lykkens flyvende Fane, die
								rothe Freiheits-Kappe, og utallige andre Sager. - Molboerne og
							de 7 vise Mestere vare ansatte til at passe paa, under Anførsel af
							Nathan der Weise.Jeg troede nu, at det hele var forbi, men ak, et sørgeligt Syn ventede
							mig. Tre store Rustvogne, belæssede med Saarede og Invalider, nærmede
							sig. Det var et skrækkeligt Syn; en manglede Arme, en anden Been, en
							tredie havde hverken Øine eller Næse, ja der var endogsaa nogle, der -
								mirabile dictu - ikke var andet tilbage af
							end den lille Finger.»Men min Gud!« udbrød jeg, »gaaer det saa blodigt til? - Hvem er dog
							disse?« spurgte jeg nogle gamle Commentatores,
							der vare ansatte som Læger.»O,« svarede de mig, »det er deels gamle Classiker deels kun lidet
							bekjendte Skrifter, hvilke Nutidens Smaa-Forfattere snart stjæle en Arm,
							snart et Been fra; nu et Øie, nu en Helte-Arm, for saaledes at flikke
							dem en nogenlunde taalelig Helt og Heltinde sammen, de kan give ud for
							deres egen; og naar der nu pilles saaledes, hvad skal der da blive af
							Skrogene? Gud veed vi flikke nok paa dem.«»Men hvor vil de nu hen?« spurgte jeg Manden.»Vi følge med Tropperne til den store Gaserne,« sagde han og pegede frem
							for sig; jeg saae der hen ad; midt paa Amager laae et lille Bjerg,
							begroet med krat, øverst oppe paa Toppen laae en stor Bygning, der var
								Poesiens Tempel.Det hele Bjerg var omgivet med en Ringmuur og en dyb muddret Voldgrav,
							fra hvilke nogle hæslige Frøer i et Væk skreg:»Brekkekex, coax, coax, vi ere Poeter!«Ved den store Indgang paa Muren, hvorigjennem Hæren drog, mylrede der af
							fæle Udyr, som bjæffede den hele Tid, og det af de allerbedste
							Regimenter. Disse Udyr, sagde man mig, vare de uvidende Recensenter, og
							man lignede dem altid ved Cerberus, men jeg
							finder at denne Lignelse halter altfor meget; thi Cerberus har fire Been og tre Hoveder; men slige Recensenter
							har slet intet Hoved og aldrig mere end to synlige Been.Der paakom mig en uhyre Lyst at komme ind at see den hele Herlighed; men
							hvorledes kunde dette skee? - Dog, det syntes, som Malvina havde fattet Godhed for mit blege Ansigt, hun foreslog
							mig at krybe i hendes Kurv. Kunde Hugo Grotius
							stige i en Bog-Kasse, tænkte jeg, saa kan ogsaa jeg stige i en
							Madkurv. Som tænkt saa gjort; snart sad jeg imellem de stegte Brevduer og modne Læsefrugter, rigtignok generede mine lange Been mig, men jeg
							tænkte paa den Herlighed jeg snart skulde faae at see, og priste min
							gyldne Lykke.NIENDE CAPITEL (Poesiens Tempel - Forfatteren kommer i
							et Fuglebuur.)Snart slap jeg ud af mit Fængsel og stod nu fri og lykkelig udenfor
							Templet i den deilige Have. Nedenfor den brede Hovedtrappe laae en
							velsignet Vrimmel af Drengebørn, der sang ganske naivt den bekjendte
							Vise: »Hvem vil see Spilleværker for Knappenaale!« - dette var pene
							Smaa-Digte, skrevne i Form af Vaser, Hjerter og Kors, som bout-rimes og Leverriim. - Høiere oppe paa
							Trappen sad en gammel Visekjærling med mange nye Sager trykte i dette
							Aar.Hun solgte mig for en Spot-Priis et lille Kort over Haven og en
							Geographie, hvori det hele Digterland var beskrevet, der ligesom
							Frankerig, var inddeelt i Departementer. - Allerede fra Toppen
							overskuede jeg en stor Deel af disse.Gjennem hele Frankerig gik store Alleer af Tragoedier; men hist og her tittede ogsaa
							herlige comiske Satyrer frem, og i Træernes
							Toppe sad Vaudevillen, som en deilig lille Fugl
							der qviddrede sine naturlige, lystige Sange, himmelhøie Pyrenæer strakte
							sig mellem dette Land og Spaniens romantiske Digterhauge, men dog
							tittede Cervantes Kæmpebillede Don Qvichote over den høie Fjeldtinde og hilsede
								Mølieres ægte comiske Børne-Flok.Jeg havde troet, at jeg var den eneste, der var sluppet ind, og undrede
							mig derfor ikke lidet ved at see det hele Digterland, ja selve Templet,
							overalt vrimle af Mennesker; de Fleste saae desuden saa prosaiske ud, at
							jeg aldrig kunde begribe, hvorledes de vare slupne ind.»O,« sagde Visekjærlingen, »det er meget let at komme her ind; man tager
							blot Billetter hos Reitzel, Brummer, eller i den
								gyldendalske Boghandel ja man kan faae dem
							paa alle Leiebibliotheker; Intet er lettere, end at komme til at see det
							hele Digterland Men der er Forskjel paa at see og sees,« vedblev hun,
							»et er at løbe alle Værelser igjennem, et andet at indlogere sig her for
							bestandigt og faae den store Orden: du merite
								poetique; det er en Faddergave, som kun Naturen giver Barnet i
							Vuggen.«Altsaa behøvede jeg ikke at have krøbet i Madkurven; dog, jeg  sparede jo min Mark og kom tillige ind paa en
							romantisk Maade; det trøstede mig. Jeg fulgte den store Masse til
							Hovedindgangen af Templet; overalt, var der broget Selskab. Geistlige og
							verdslige, militaire og civile imellem hinanden. Strømmen rev mig med
							sig, og snart stod jeg i en deilig Haugestue, som var indviet: de lyriske Digte. Her sad Horatz og Anakreon med Roser om Panden
							og drak skummende Falerner-Viin af de gyldne Pokaler. Rundtom i Hækkerne
							laae Troubadourer og qvinkelerede, og fra alle
							fire Verdens Hjørner strømmede der Poeter, saavel vilde som tamme.Ellers lagde jeg Mærke til, at mange af Tilskuerne, naar de kom herind
							fik strax en poetisk Udslet og begyndte med et at banke deres Dame paa
							Hjertet i det de sang: »Luk op for den lille Petro!« - Blev Raptussen
							for stærk, skyndte de sig hurtig ud af Haugestuen og forsvandt bag et
							Stakit, jeg fulgte efter og saae dem kjøle sig af i en lille bundløs Søe
							der udgjorde det Meste af Departementet for
								Leiligheds-Vers, der i det hele taget var altfor indknebet til
							at kunne frembringe noget virkeligt Stort. Rundt om Søen, var der smaae
							Klipper af Aviser og andre Tidsskrifter, der ved den idelige
							Overskylling af Vandet vare grønne og golde. Jeg vendte snart tilbage,
							thi Luften var temmelig fugtig, og søgte nu, for at styrke mig, ind i
								Holbergs Gallerie. Men her var ingen malede
							Billeder, lyslevende sadde de gode gamle Bedsteforældre her, og talede
							deres ærlige, ligefremme Sprog. løvrigt lagde jeg Mærke til, at en stor
							Deel af de spadserende Damer havde puttet Bomuld i Ørene, og vare meget
							fordybede i en Bog de læste i, for ikke at høre de Gamles Tale; jeg
							tittede en af disse bly Eva Døttre over
							Skulderen, for at see, om det ikke var: »den bedendes
								Kjæde,« men tænk engang, det var Grecourts
							Skrifter, men da den var paa fransk, kunde den godt læses.Et lille Sideværelse var indviet Skuespillene-,
							her stod Kotzebues Portræt, bekrandset med
							Petersille og andre Kjøken-Urter; Iffland, Jünger
							og Schröder, hang temmelig i Skygge. Ellers
							vare alle Malerierne meget alvorlige og mørke i Forgrunden, men bag til
							kom der altid en rig Nabob, en Arv, eller en Gevinst i Classelotteriet,
							der forenede de Elskende under et smukt Tableau.Bifalds-Yttringer døvedes ved en stærk Hulken fra det næste Værelse;
							dette var indviet de følsomme Romaner. Gulvet var ganske forstenet af de
							mange salte Taarer her fløde. Igjennem Ruderne nød man en Udsigt i de
							mest romantiske Dale man kan tænke sig. Her var  en evig Aften- og Morgenrøde, der slog Spar-To
							til den vi have. Hist laae Aristomenes Hytte
							mellem steile Klippevægge. I det lille Vertshuus nede i Landsbyen
							logerede Dido og Don Petro
							hos Familien von Langen. Jeg skimtede Prcestegaarden ved Søen, og saae Liesli spadsere med Mimeli
							i det Grønne. Siegwarth laae og gispede paa
								Marianes Grav, og Dødsengelen svævede ham over Hovedet. Ellers var der en Ting,
							der i Begyndelsen især undrede mig, nemlig at Cornelius Nepos og Phædrus stode
							øverst imellem de følsomme Romaner, men saa fik jeg siden at vide, at de
							med rette vare stillede der, da de ere de to Autores, der har faaet de fleste uskyldige
							Taarer til at flyde. Af de Forfattere der her for Øieblikket havde
							deres Middags Høide var især Clauren; Damerne
							vare færdig at levere et Feldtslag for at faae Fingre i hans Skrifter.Det er da ogsaa Noget, man kan forstaae; Skade at det taber saa meget ved
							Oversættelsen; f.Ex. de mange deilige Deminutiver, der overalt møde i
							Originalen dem kan man nu aldrig faae, og de staae jo dog saa ganske
							poetisk som et Billede paa Aanden i det Hele.Jeg kunde ikke holde ud at være i denne Trængsel og skyndte mig derfor
							videre frem.En skummel Grotte oplyst ved en Kulild omgav mig;-det var Nat og
							Maaneskin; sorte Uveirs Skyer hang truende paa Himmelen, og enkelte Lyn
							glimtede i det Fjerne. Jeg var i Røverhistoriernes
								Departement En kold Gysen foer igjennem mig, men Aranzo, der edle Räuberhauptmann, bad mig og de
							øvrige Tilskuere at være uden Frygt. Rædselsfulde Ruiner og Røverhuler
							mødte Øiet; hist og her viste der sig ogsaa en Aand. Der var ikke et
							ærligt Værtshuus i den hele Egn; en gammel hæslig rødhaaret Værtinde med
							lange Knokkelfingre modtog sædvanlig de Reisende og havde nok at gjøre
							med at pudsle med den udgaade Ild. Alt var mistænkeligt og
							hemmelighedsfult. Under Landeveiene vare Snore med Klokker, der ringede
							hvergang nogen kjørte eller red over den. Men ellers vare dog Røverne
							sædvanligviis de ædleste Mennesker, derimod de andre Beboere nogle sande
							Kjæltringer. Jeg veed ikke hvordan det var, men med eet kom jeg til at
							græde med alle de Andre, men saa mærkede jeg, at de Herrer Forfattere
							havde, ligesom Svaler, Rede oppe i Fjeldkløfterne, og kastede os stødt
							Peber og spansk Tobak i Øinene; jeg skyndte mig derfor afsted igjennem:
								»Gallerie schrecklicher Menschenschicksale,«
							hvor jeg nær var falden over Spiesz der laae saa
							lang han var i Gangen og  malede op;
							saaledes kom jeg ind paa det Overnaturlige* Gebet. Ak! jeg sprang fra Dynen i Halmen, her
							saae det endnu gyseligere ud. Her herskede evigt: die
								Gespensterstunde, Klokken blev bestandig ved at slaae 12, og
							Stormen tudede i de gamle Kaminer. Den vilde Jæger
							foer hen over Bjerg og Dal og istemmede sit frygtelige »Villevau!«
							- Jeg saae: de tolv sovende Jomfruer og talte
							med: den lille Peder der vilde forføre mig til
							at røve dem alle tolv, men jeg kjendte ham nok, og spadserede derfor af,
							ind i en Sidegang, men mærkede her en utaalelig Stank, der kom fra en
							stor Sal i Nærheden; det var Sygestuen, hvor især de Patienter befandt
							sig der havde den af Christian Wibter omtalte
								Genie-Feber*.Her kunde jeg ikke holde det længe ud og søgte derfor tilbage til
							Hovedgangen, hvor jeg snart kom ind i Forsalen til de gamle classiske
							Digtere. Til det Indre, hvor de ægte Old-Malerier stod maatte man have
							den græske og latinske Nøgle, og saaledes var det kun Indviede, der
							kunde komme herind; de andre Stakler maatte blive udenfor og bleve slemt
							narrede med Nyrnberger Træsnit som man gav ud for ægte tro Copier, og
							dertil kom at det Hele var saa grusomt forandret, hvor f Ex. Digteren
							havde sat et deiligt Egetræ, stod her et munchhausensk Kaalblad o.s.v.
							Ellers lærte jeg, at det ikke er blot Skoledrengene der mishandle en
							Digters Mesterværk - det faaer nu saa være, desuden faae de enten Prygl
							derfor eller en slet Characteer - nei, det er ogsaa gamle Drenge her i
							Livet der ganske artig forhude en Digter og faae ovenikjøbet en god
							Characteer derfor. Det skar mig i mit Hjerte, og jeg ilede derfor bort
							og kom efter nogen Omflakken gjennem nordiske
								Vaabensale med oehlenschlägerske Kjæmpebilleder, hvis Hakon ikke stod tilbage for nogen af Grækenlands
							Mester-Værker, og igjennem Middelalderens
							Riddersale, hvor jeg især dvælede ved Göthes
							herlige: Götz von Berlichingen, ind i: de østerlandske Eventyr. Hvilken herlig
							glimrende Sal, skjøn som Aladdins Trylleslot.
							Kostbare Tapeter med Historier af Tusind og een Nat hængte paa Væggene. Her saae man Harun El-Raschid i Selskab med de tre Calendere og Drageren; der vare alle Sindbads Reiser levende afbildede; hist stod Aladdin med Lampen og her trak Fiskeren Skrinet op af Havet. Midt i Salen hang
								den talende Fugl og nedenfor stod det syngende Træ, der lokkede alle Fuglene til
							sig. Hvilken deilig Hauge var der ikke udenfor! - Paa * See Nye
								Hygæa af Dr. Otto. Træerne voxede Carfunkler og Rubiner, og
							Blomsterbedene funklede af Diamanter, Topaser og Saphirer. Langt ude
							laae den dybe mørke Skov med sine Rædsler. I de øde Ruiner sad
							Skovtroldene, som deilige Qvinder, og lokkede hver Prinds, der foer vild
							paa Jagten, til sig, for at de siden kunde æde ham. Jeg skimtede
							Magnetklipperne der trække Skibe til sig, og saae Fuglen Roe svinge sig med en Elephant i Kløerne hen
							over Diamantdalen, hvor Kjøbmændene narrede Gribbene til at bringe dem
							de kostbare Skatte.Mægtige Elementaander strede mod hinanden og grebe ind i Menneske-Livet.
							Med stærke, levende Farver stod det Lystige ved Siden af det Alvorlige
							og Gyselige, og udgjorde et stort harmonisk Heelt. Levende saae jeg nu
							alt for mig, som første Gang jeg læste Scherezades
							deilige Eventyr.Men med et brast de brogede Tapeter med alle Billederne; jeg befandt mig
							i en uendelig stor Sal, ikke med Malerier, men med lyslevende Aander og
							Mennesker omkring mig. Fire mægtige Fyrster sadde med Tryllestave i
							Salens fire Hjørner, og fremkoglede de herligste Syner. Alt hvad jeg nys
							havde seet stod mig nu kun som deiligt glimrende Legetøi, her var Liv og
							Aand, Spøg og Alvor, den dybeste Tankefylde forenet med den herligste
							Phantasie. Til Høire sad Anstophanes som mægtig
							Gigant med Frøerne ved sin Fodskammel og med sin
							Pande i Skyerne. Jeg kjendte Aandernes store Konge, paa den høihvælvede
							Pande og det dybe Blik. Det var Schakspeare; en
							uendelig Skare med Oberon og Titania i Spidsen ombølgede ham. Den lille lystige Puk gjorde tusinde Løier og Fru Mab jog afsted i sit nysselige lilleputianske
							Kjøretøi, medens Canibal sov ved den tømte
							Flaske.I Salens tredie Hjørne sad Cervantes med Don Quichote paa høire Side og den komiske Sancho Pansa til venstre; men jeg fik ikke Tid
							at see den hele Herlighed; den gode Kapelmester Kreisler dreiede mig om mod Salens fjerde Hjørne, hvor jeg
							saae Serapions Brüder om den fyrstelige Throne.
							Med store dristige Omrids traadte et mozartsk Don
								Juan Billede frem mellem de herlige: »Phantasie-Stücken;« klein Zackes
							sprang i lystige Dandse med Prindsesse
							Erambilla, og Kater Murr trykkede Miesmies Pote til sit bankende Hjerte.Nærmest Schackspeare sad paa Høire Tieck med sin gestiefelter
								Kater og Prinds Zerbino, paa Venstre
								Gozzi under sit glimrende Trylletræ med de
								tre Pomerantser, Ravnen
							i Toppen, og den lystige Tiggerklub under de grønne Grene.Mægtige Harpetoner brusede hen over mig; jeg saae i Veiret, intet Loft
							hvilede der oppe; nei Guds Himmel hvælvede sig der med sine utallige
							Stjerner i det rene Dunkelblaae; lette Skyer med jublende Engle seilede
							igjennem det store Luftrum og sang til de gyldne Harper. Da saae jeg tæt
							ved mig en deilig Dreng i Phantastisk Dragt og med store brogede
							Sommerfugle-Vinger; fortrolig greb han mig ved Haanden og nynnede Sange
							fra den kjære Barndomstid, da var det, som vaagnede jeg op af en lang
							tung Drøm, mit Hjerte smeltede hen i en unævnelig sød Vemod Jeg følte
							mig atter Barn igjen; alt smilede mig, i den lykkelige Barnehimmel, med
							Kjærlighed imøde. Den Lille tog mig i sine Arme, store Vinger voxede mig
							ud af Ryggen og i lystige Lege fløi vi op mod Guds deilige Himmel.
							Skyerne formede sig til glimrende Luftslotte, der seilede omkring os, og
							dybt nede laae den hele Verden med alle sine underlige Eventyr. Paa de
							store tangklædte Stene ved Stranden sadde Havfruer og sang med
							Sivkrandse i Haaret, paa Høiene dansede Elverpigerne i Maaneskin og i de
							dybe mørke Skove koglede Hexene ved det røde, flammende Baal, men os
							kunde de ikke naae; thi høit oppe sad den gode Gud med alle de fromme
							Engle-Børn og vinkede os ind i den deilige Himmel. Dristig besteg vi
							Regnbuen, løbe op ad den brogede, luftige Bro, ind i Guds store herlige
							Himmel -- - »Fik jeg dig der Sønneke!« skreg en raa qvindelig Stemme bag ved mig
							og loe, saa det gav Echo omkring mig; jeg vilde dreie mig om, men ... ja
							kjære Læser, Du kan neppe blive saa overrasket som jeg; aldrig havde jeg
							drømt at Knuden saaledes skulde løses.Et stort Fuglenæt blev kastet mig over Hovedet, saa Brillerne styrtede
							mig af Næsen, og med dem, som jeg dog greb i Flugten, styrtede ogsaa min
							hele Herlighed. Alt omkring mig var forsvunden, jeg saae kun det nøgne
							sneedækte Amager omkring mig; Fuglenættet blev trukket tættere og
							tættere om mig og før jeg ret kunde komme til mig selv, mærkede jeg, at
							jeg sad i et Fuglebuur.TIENDE CAPITEL (Hvad der videre tildrager sig - Jerusalems
							Skomager. - De bekjendte 100 Mile Støvler komme
							til Syne.)Tæt ved min Side stod der en gammel guulbruun Kone, saa hæslig, at Walter Skotts Efterlignere godt kunde have brugt
							hende til een af de frygtelige Damer i deres Romaner.»Fik jeg dig der Sønneke!« skreg den Gamle og fortrak Ansigtet til et
							afskyeligt Smiil; da opdagede jeg, at det var Amagerkonen, som tillige
							med den Blege gjorte mig til Herkules paa Skilleveien uden for Børsen,
							som jeg har omtalt i Begyndelsen af min Reise.»Du arme Ulykkens Fugl!« vedblev hun, »hvor Du har flagret om siden jeg
							saae dig sidst; op og ned, Phantasie-Billeder og Hjernespind endnu værre
							end jeg frygtede det. Ja du kan takke din Gud at jeg fik Fingre paa dig
							her, ellers havde Du brækket Halsen før Du kom til Enden paa din Reise.
							- Hvormeget var der ikke at sige, naar jeg gad være over det, men det er
							ikke Umagen værd; Viis Du nu et godt Gemyt og Nemme, maaskee der da
							endnu kan gjøres noget af dig,« og nu rystede hun en heel Mængde
							Grammatiker, mathematiske og juridiske Bøger ind i min Ædekasse. -
							»Spiis Barnlille, og bryd dig ikke om alle disse brogede
							Phantasie-Billeder, der flyve om dit Buur, det er kun onde Lyster, som
							vil lede dig fra Pligten og styrte dig i Elendighed See der Sønneke! har
							Du en Fluesmække, slaa nu rask alle disse brogede Phantasie-Billeder
							ihjel naar de flyve dig paa Næsen, og fordøi din solide Frokost! Troe
							mig Barn vi ere ikke satte her i Livet for at sværme som nogle
							romantiske Narre; nei bestil noget Grundigt, vil du ikke sulte ihjel!«Nei ingen Dødelig, som ikke selv er revet ud af Himmelen og puttet ind i
							et Fuglebuur, kan gjøre sig en Idee om min Stilling; jo mere jeg slog de
							brogede Phantasie-Billeder i Ansigtet med min Smække, des hæftigere
							trængte de ind paa mig, og med forføriske Blikke og deilige Toner
							standsede de mig, hvergang jeg med de bedste Forsætter greb noget af den
							prosaiske Føde. Tabte jeg mig i Beskuelsen af disse Herligheder, klask!
							slog Gouvernanten, saaledes kan  jeg vel
							bedst benævne min Amagerkone, mig med sin Stok, saa Blodet løb ned over
							Armene.»Ak! Du maa endnu meget i Skole, og pines, præsses, klippes og skjæres,
							før Du kan blive en taalelig Arbeids-Bi i den store Kube, - Begyndelsen
							maa skee med, at Du gaaer i dig selv og frasiger alt Forfatterskab! husk
							kun paa hvad den høibaarne Marqvis af Mangny
							sagde til Mad Pompadour da hun blev rørt
							over Digteren Boisi, der nær var sultet ihjel
							med sin Kone: »Hvad gjør det om der er een Autor mere eller mindre i
							Verden; det Stads løber iveiret, saa det er istand til at æde os op; -
							Lad dem smøre Skoe og ikke besmøre Papiret!« og tro mig, der ere grumme
							Mange der tænke og tale som den høibaarne Marqvis!«»Lad mig flagre ud i den vide Verden!« bad jeg med Taarer i Øinene.»Flagre ud,« afbrød hun mig, »du har nok Lyst til at gjøre flere
							Luftspring; nei troe mig, Verden har Poeter nok! nu skrive jo alle
							Mennesker; jeg skal nok stække i det mindste dine Vinger. Du skulde bare
							høre hvad Verden siger om dig og din Bog. Det er Nix begge Dele. Du vil
							være vittig, spille Satirikus; o Gud hjælpe dig arme Skrog, seer du ud
							dertil for inden eller for uden? Og nu denne Lyst til at lege med det
							Alvorlige og Hellige, denne letsindige Hoppen for dog at kunne sige
							Noget, hvortil skal den vel lede? Din Reise kommer dog aldrig til at
							høre til Himmel eller Helved, men evig og altid til Amager!«»Lege med det Hellige!« afbrød jeg hende, »det faldt mig aldrig ind; men
							med mine egne Følelser, ja derved kunde jeg maaskee nødes til at sætte
							et maaskee? Menneskene omkring os kan ofte
							saaledes spotte vore Følelser, lege med vort Hjerte, at vi selv -
							maaskee det er feil, - gribe det som Legetøi, for ikke at gjelde for en
							følsom Nar midt i den store fornuftige Verden; men den Ældres Legen er
							ikke Barnets; sæt dine Briller paa, gamle Moer, og see om min Hoppen er
							saa letsindig, som den med bare Øine og med et flygtigt Blik forekom
							dig.«»Br!« udbrød den Gamle, »hvilken Tirade var ikke det! - O du arme
							Ulykkens. Fugl, hvilken Forfængelighed lyser der ikke ud af ethvert af
							dine Ord. Ja det gaaer galt! Hvilke Tanker har du ikke om dig selv! -
							Troe dog ikke, hvad en halvsnees Stykker har hvidsket dig i Øret; du er
							Digter, er vittig og lunefuld. Herre Gud! man maa jo  sige noget til den unge Forfatter, der læser
							sit Arbeide op, men du skulde kun høre naar du saa er gaaet. Den
							mildeste Dom er: det er et ganske godt Menneske! men han har den
							ulykkelige Idee, at han vil være Forfatter.«»Ak!« sukkede jeg hos mig selv, St. Peder maatte heller have ladet mig
							blive indenfor Porten, end at jeg skulde komme i denne Elendighed
							Rigtignok var det jo ganske romantisk, at ende som Bajaset eller for at bruge et indenlandsk Exempel, som Norkros, i et Fuglebuur; men jeg følte mig dog
							en Smule formeget genert.»Vær du nu kun lidt fornuftig,« begyndte den Gamle, »og vi skal da nok
							komme ud af det. Havde jeg blot itide faaet dig ind paa Børsen, som var
							min Hensigt, saa skulde du aldrig have begaaet disse mange Luftspring;
							men nu skal jeg tage dig hjem og i 20 Aar......Jeg hørte ikke mere, det sortnede for mine Øine og jeg var en Afmagt nær!
							- Rask marscherede hun afsted med mig, og jeg mærkede at hun tog Veien
							henimod Søen. Ethvert følende Hjerte kan nok tænke hvorledes jeg maatte
							være til Sinds. Tusinde Ideer om at slippe løs, krydsede mig igjennem
							Hovedet, men som de opstode, bleve de strax igjen forkastede. Da huskede
							jeg tilsidst paa den russiske Digter, der saa gjerne læste sine Digte
							for alle Mennesker, men da de derfor flyede ham som Pest, saa han ikke
							længer havde en eneste Tilhører, gav han sin Sjæl til Fanden, men da
							denne gode Mand havde hørt ham i to Aftener, tog han, paa den tredie,
							Flugten igjennem Skorstenen, og lod sin Hale i Stikken, da Poeten vilde
							holde ham ved den.»Havde jeg dog nu alle mine Ungdoms Tragoedier,« sukkede jeg, »da skulde
							jeg nok gjøre hende kjed af mig!« Læse af Fodreisen faldt mig slet ikke
							ind; den var jo ogsaa al for nye, til at jeg ikke selv skulde synes godt
							om et og andet. Jeg grundede nogle Øieblikke; da forekom det mig, at min
							Stilling ganske passede sig til, at jeg sang den unge Munks Længsel, der
							bag Klostermuren sukker efter den gyldne Friehed. Jeg tænkte mig selv i
							den brune Kutte, hvor jeg stod ved det lille Vindue og stirrede ud i
							Aftensolen. »Ak!« sukkede jeg, og begyndte at qviddre i mit Buur.Munkens Længsel.»Atter, atter er en Dag da svunden,Atter er en Dag af Livet tabt.Modløs staaer jeg her i Aftenstunden,Kun for Taarer blev jeg Arme skabt.«»Ei syng dog ikke den gamle kjedelige Vise!« udbrød Gouvernanten. »Den
							har jeg hørt af saa Mange, og det baade paa tydsk og dansk. Det er kun
							forlorne Følelser, som alle Smaa-Poeterne komme med. Det skal nu være
							saa smukt at være ulykkelig; man troer hver Øieblik, de gaae hen at
							hænge sig, og saa spise og drikke de dog godt, og gad gjerne leve et par
							hundrede Aar endnu. Men jeg hørte hende ikke, og vedblev.Disse Mure, som af Tiden graane,Natlig skuet har min bittre Qval,Disse skal mig see i Døden blaane,Først bag Graven naaer jeg Livets Dal.»Ih fy Barnlille!« skreg Gouvernanten, »hvor de Vers ere haarde at
							fordøie. Themaet er gammelt og Variationerne forslidte!«Hun vilde endnu sige mere, men jeg overdøvede hende med min Sang.Modløs staaer jeg her bag solbrændt Rude,Stirrer ud i Aftnen sorrigfuld.O hvor deilig smiler Alt derude,Aftnens Skyer funkle jo som GuldSee hvor over Søen rask en Snække,Flyver til den fjerne, fjerne Strand.Hist staaer sneebedækte Bjergerække.O bag dem er Haabets Trylleland.»Der fik vi da en: purpureus pannus,« udbrød hun;
							»men dril mig ikke! - Troer du ikke jeg før har seet Salis's Vandmalerier, og kikket i Matthissons Perspektiv! Gud frie os fra alle Copierne!
							- Og Du, dril mig ikke, eller ....« og her hævede hun sin
							Stok. Jeg vedblev.Hyrdefløiten toner hist fra Fjeldet,Tonerne hensmelte i min Siel;Nede, seer jeg, hist ved KildevældetSidder Hyrden med sin Brud i Qvel.Blomster dufte rundt omkring de glade;Himlen, over dem, er klar og blaa;Fuglen synger under Egens Blade,Sikkert de dens Toner kan forstaae.»Ja, jeg skal give dig at forstaae!« skreeg hun med gnistrende Øine. »Vil
							Du tie Du elendige Fugl!« klask! klask! hvor gik det ikke over min Ryg.
							- Hurtigere strømmede Blodet gjennem alle mine Aarer, og med et
							ubeskriveligt Udtryk sang jeg:O hvad er det, som i Hjertet stiger,Hvad er det som banker i mit Bryst,Som bestandigt mod det Fjerne higer,Og mig martrer i sin vilde Lyst.Selv for Templets Altar maa jeg kjæmpe,Mod den Længsel som fortærer mig,Ak jeg kan dog aldrig Flammen dæmpe!Himmel styrk mig, jeg paakalder Dig!»Nei Du Djævle-Unge!« skreg hun, »tie! tie! eller jeg lader dig styrte i
							din egen Elendighed!«Hun fik hæftige Krampetræk, søgte forgjæves at stoppe Bomuld i Ørene,
							medens jeg fortsatte min Elegie.Himmelkloder som i natten blinke,O I trylle Haab og Veemod frem.Lig et Englechor I Aanden vinkeGjennem Døden til sit Fædrehjem.Da skal jeg den hele Verden skue,Dale, Bjerge, Byer, Mark og Skov;Bade mig i Lysets rene Lue,Juble høit min glade Priis og Lov!»Ulykkens Barn!« skreg den Gamle, »nei der er Intet at gjøre af dig. Du
							er ganske incurabel, den gyselige Genie-Feber
							har for evig befænget dig!« - Jeg svarte Intet, men begyndte forfra
							igjen paa min Sang. Otte Gange holdt hun den endnu ud, men da jeg
							begyndte den niende  Gang lod hun Buret
							staae og løb sin Vei i det hun mumlede af ars
							poetica:- certe furit ac velut ursusobjectos caveæ vakt sifrangere datros.indoctum doctumqve fugat recitator
							acerbus.Jeg var atter fri - forsaavidt man kan være det i et Fuglebuur: efterat
							jeg nu en passende Tid havde udtrykt min unævnelige Glæde, begyndte jeg
							at tænke over, hvorledes jeg skulde slippe ud, men jeg dreiede mig paa
							kryds og paa tvers, forsøgte alle Kunster men det var umueligt at slippe
							dersom ikke: »en ängel eller ann bra karl,« som Kellgreen siger,
							kom til, og uden fra hjalp mig bort. - Med dyb Længsel sad jeg i det
							snevre, lille Buur, og stirrede paa Stjernehimmelen over mig og Sneen
							rundt omkring mig; utallige Phantasie-Billeder begyndte deres luftige
							Dandse, for saaledes at fordrive mig Tiden; men det var saa utaalelig
							koldt at de snart fik Frost i Hæl og i Haand og tilsidst reent frøs
							ihjel - Det lod til at hverken St. Peder eller: »en
								ann bra karl« vilde paatage sig en Amager Skikkelse og hjælpe
							mig. Aldrig har jeg følt mig saa elegisk stemt som den Gang; min Mund
							strømmede over med Elegier endnu værre end Adresseavisen, men i hvor varme de end kom fra Hjertet, frøs
							de dog strax til lis; der kan man see hvad en kold Omgivelse kan gjøre.Med et - jeg begreb ikke hvorledes - stod der en gammel Mand med Stok i
							Haanden og Tornister paa Ryggen, tæt foran mig. - Det saa ud til en
							Jøde, der drog om med sit Kram; i hvor bange jeg blev for det
							baseliskagtige Blik, hvormed han betragtede mig, vovede jeg dog at bede
							ham om Hjælp. Med utrolig Hurtighed aabnede han det ulykkelige Buur, og
							i samme Nu fik jeg den Tanke, at det maaskee var Fanden, der under en ny
							Skikkelse kom for at plage mig. Dog ham var det ikke, men en anden lige
							saa berømt overalt og ingensted. Paa mit Spørgsmaal om hans Navn gjorte
							han en dyb østerlandsk Bøining.»De Lærde kalde mig paa Latin: judæus
							immortalis,« svarede han, »i Frankerig hedder jeg: lejuiferrant, og i Danmark ......«»Jerusalems Skomager!« udbrød jeg og trykkede begge hans Hænder i mine.»Ja det er mig,« svarede han; »mit Døbe-Navn er ellers, som bekjendt,
							Ahasverus.«»O søde velsignede Mand!« skreg jeg af Glæde, »De kan aldrig troe, hvor
							det Møde glæder mig! Gud give jeg havde truffet paa Dem noget før; hvad
							kunde De ikke have været mig!« jeg fortalte ham nu hvorlunde Forfatter-Djævlen var faret i mig, hvad jeg
							havde seet og oplevet paa min Reise o.s.v.»De var just den Mand der især kunde hjælpe mig! disse Micromegasser og andre høie Personer, kjende kun lidet til en
							stakkels Poets Lidelser og spidse ham der for kun af med smukke Ord.
							»Vor Jord er saa fordigtet« siger Wilster, som
							De formodentlig kjender:»Der er ei Blad, ei Blomst, ei Siv,Hvorved der jo er daanet.Ei Barnet selv i Moders Liv,Er for Poeter skaanet.«»Satan, som nu er saadan en allerkjæreste person i et Eventyr, har været
							meer end nok i Verden, selv hans Papirer ere udkomne. Faust har baade Göthe, Lessing, Mahler
								Müller og Klinger havt Fingre paa, saa
							jeg veed ingen heldigere Person end Dem. Ak! hvo der dog havde Deres
							Erfaring; saa behøvede man kun at lære det gamle Tidsrum i Kalis Verdenshistorie og kunde da godt gaae op
							at faae sit Præ derfor til Artium. Men jeg siger Noget! De maae jo perfect kunde de gamle
							og de nye Sprog. Gaae De op til Examen, De er istand til at ende som
							Bisp i Ribe.«»Ædle unge Mand!« udbrød Ahasverus, »De har et følsomt Hjerte, men Bisp i
								Ribe...« han taug, stirrede mørk hen for
							sig, men græde kunde han ikke.»O vær ikke taus!« udbrød jeg efter nogle Øieblikke; »hvormeget
							Menneske-Kundskab kan jeg ikke vinde i en halv Time i Deres Selskab. O,
							tal! vi ere jo begge Vandringsmænd; snart er jeg ved mit Maal, Deres kan
							ikke være langt borte.«»Jeg veed et Sted,« begyndte han, »hvor De i een Dag kan lære det
							menneskelige Hjerte langtbedre at kjende, end om De levede i hundrede
							Aar. Det er et Universitet, hvori alle Regenter, Statsmænd og Digtere
							burde tilbringe nogle Timer. De vil smile naar jeg nævner dem Stedet;
							men troe mig, jeg er en gammel Mand og har Erfaring, jeg vil ikke skuffe
							Dem. Kryb i en Brev-Sæk! det er Stedet, man kan
							studere det menneskelige Hjerte. Ingen Digter vil kunde fremstille  den Mangfoldighed af Characterer der her
							viser sig. Her spille Lidenskaberne i alle Farver; Kjærlighed og Had;
							Livs-Lyst og Fortvivlelse; her kan man kigge den Skinhellige i Kortene
							og aflure de Eiskendes Hemmeligheder. Troe mig, ikke igjennem Livet, men
							igjennem en Brev-Sæk, titter man ind i det menneskelige Hjerte. Selv har
							jeg tjent som Postkarl under Ludvig XI, da Postvæsenet første Gang
							indførtes i Frankrig, saa jeg taler af Erfaring. Hvorledes troer De vel
							Mercier skrev sit tableau de paris? - ja, ja,
							jeg siger Intet.«»De har tjent som Postkarl under Ludvig XI,« udbrød jeg.»Ja,« svarede han, »i mange Skikkelser har jeg viist mig her paa Jorden,
							men kun i 24 Timer tør jeg vise mig i hver, saa maa jeg antage en ny
							eller vandre i disse gamle Pjalter. Døden søgte jeg, men fandt den
							aldrig. Under Marcus Aurelius stred jeg mod Markomannerne og under Odeacer imod Romerne. Propheten Mahomet har banket min Ryg, fordi jeg tiggede
							ved hans Dør, da han havde faaet den rige Enke; og Carl Martel brugte mig som Spion mellem Araberne.Saaledes vedblev han et godt Qvarteer, jeg stirrede imidlertid taus imod
							Jorden, men da nu mine Øine hændelsesviis faldt paa Mandens Been og der
							opdagede et Par Støvler der vare Idealer paa menneskelig Elendighed,
							kunde jeg ikke andet end være saa uforskammet at afbryde ham.»Deres Fodtøi,« begyndte jeg, »maa da koste Dem en god Skilling mellem
							Aar og Dag, saaledes idelig at marschere Verden rundt, i Regn og Slud at
							promenere fra Syd til Nord, fra Øst til Vest....«»O!« afbrød han mig, »jeg er en stor Oekonom, disse Støvler her har været
							benyttede i 600 Aar. Det er de saa meget omtalte 100 Mile Støvler; for
							en Deel Aar siden var jeg uforsigtig nok til at levere dem til en
							Skomager, for at de kunde gjøres lidt i Stand, men der blev de
							forbyttede og før jeg mærkede Feiltagelsen var de allerede solgt til en
								Peter Schlemil, hvis »vundersame Geschichte«
								Chamisso har meddeelt Læseverdenen. Først i
							den senere Tid har jeg været saa heldig at faae Fingre paa dem igjen,
							men de have lidt betydelig og ere, som De seer, endnu i en meget ynkelig
							Forfatning.«Idet han fortalte mig dette, paakom der mig en brændende Lyst efter at
							prøve dem. Nu følte jeg klart at jeg ikke var skabt til at vandre paa
							det flade, ubetydelige Amager, blot een Time vilde jeg laane dem for i
							denne med store Skridt at vandre gjennem Verden og samle Stof til det
							interessanteste Capitel i hele min Fodreise. Jeg yttrede  ham mit Ønske, anvendte al min
							Overtalelseskraft, men mørk rystede han stedse med Hovedet og udbrød
							tilsidst:»Sæt at jeg laante Dem disse kostbare Skatte, hvo er mig da Borgen for at
							De vender tilbage til Amager, og tør jeg stole paa at De har et saa
							mathematisk Hoved, at De kan beregne hvorledes De maae gaae, for igjen
							at kunde træffe Amager, naar De vender tilbage. I hvor stort eller lille
							De tager Skridtet bliver det dog 100 Mile, og De kunde da være istand
							til at sætte Benet ned i Stockholm eller paa Skagen, naar De troede at sætte det midt paa
							Amager.«»O vær De kun rolig,« afbrød jeg ham, »jeg gaaer meget flittig paa
							mathematiske Forelæsninger, saa jeg skal vist nok kunde komme ud af den
							Beregning, og med Hensyn til et Pant for Støvlerne, saa forlang hvad De
							vil.«»Forlange hvad jeg vil?« svarede han, »De har jo ingen Ting, uden det
							skulde være Deres Skygge; men jeg siger noget, Deres Person interesserer
							mig, jeg vil gjerne gjøre noget for Dem; en halv
							Time maae De laane mine Støvler naar jeg imidlertid beholder Deres
							Skygge som Pandt.«Ved disse Ord foer det mig iiskoldt gjennem Marv og Been, levende stod
								Erasmus Spikhers* og min store Forgjænger i
							Fodvandring, Peter Schlemihls Lidelser for mig;
							men hvad gjør ikke en Forfatter for sin Læsers Skyldjeg indgik
							Contracten og Manden trak Støvlerne af, efter at have leveret mig dem,
							lagde han sig ned og pillede min Skygge op, som han ganske forsigtigt
							rullede sammen og puttede i sit Tornister, ihast trak jeg Støvlerne paa,
							og Tanken flagrede allerede som Gesandt ud over den hele Verden. Mod
							Nord skulde min første Vandring gaae, derpaa vilde jeg vende mig mod
							Øst, skræve over den botniske Bugt ind i Rusland og derfra mod Syd for
							at see lidt ind til Grækerne, jeg kunde maaskee være istand til at vinde
							et Navn for dette intetsigende Besøg paa Morea.
							Fuld af store Planer og Forventninger hævede jeg det ene Been, skrævede
							nu ved Støvlens Hjelp hele hundrede Mile Nord paa, men ulykkeligviis
							havde jeg ikke ret beregnet Norges vestlige Beliggenhed, thi jeg stak
							Foden dybt ned i Nordsøen, saa Støvlen blev fuld af Vand og jeg maa
							takke min Gud jeg standsedes i Farten ellers havde jeg kunne være istand
							til at gaae til Bunds i Nordsøen; ligesaa hurtigt altsaa, som jeg satte
							Benet ud, ligesaa * Die Abentheuer der Sylvesternacht, in
								Hoffmanns Phantasiestücken. hurtig trak jeg det nu ogsaa tilbage og
							havde nu saaledes gjort mig bekjendt med Nordhavet uden at have fløttet
							mere end een Fod fra Amager; for nu ikke at geraade mere i en lignende
							Stilling vendte jeg mig mod det store landfaste Tydskland, her var jo
							dog noget at træde paa; forsigtig skrævede jeg nu hen over Østersøen,
							Elben, Weser, Mainz og Donau lige ned i en Skorsteen i en af Kongeriget
							Bayerns Steder. Hvad det var for en By skal jeg ikke kunde sige, thi jeg
							fik ikke Stunder at spørge Nogen, men trak gesvindt Benet op og satte
							det nu ned paa den anden Kant nemlig i Keiserdømmet Østerrig ikke mange
							Mile fra Donau; men her vilde ogsaa min onde Genius, at nogle Damer
							skulde kjøre i en aaben Vogn paa Landeveien og det lige under mit Been,
							saa jeg var saa udansk at sætte min sorte sølede Støvle lige ned i
							skjødet paa en af dem. Jeg hørte deres Skrig, og selv ligesaa
							forskrækket trak jeg Benet tilbage igjen til Amager.Saaledes mislykkedes ethvert nyt Forsøg; Skjæbnen vilde nu engang, at jeg
							ikke skulde forlade Amager, og kjed af dens Luner trak jeg Støvlerne af,
							fik min Skygge tilbage og søgte at fornye den afbrudte Samtale.»Nei,« svarede Manden mig, »nu maae vi skilles; min Nytaarsdag tilbringer
							jeg altid i Jerusalem, der vil jeg være endnu i
							denne Morgen. Lev vel!«»Og naar sees vi igjen?« spurgte jeg ham, »der var endnu saa meget jeg
							vilde tale med Dem om, maaskee træffe vi aldrig mere sammen her i denne
							Verden.«»Ja gid vi ikke gjorde,« svarede han, »da laae jeg i det lille lune
							Kammer og var fri for at tradske om i Slud og Vinde. Men vi mødes nok,
							om ikke før, saa naar De gjør den sidste store Reise med Dødens
							Extra-Post. Hver nat møde vi hinanden, thi hans Heste ere raskere
							tilbeens end jeg; han kan i et Øieblik fare Jorden rundt og har altid
							Passagerer. Tredivetusinde døe hver Nat og ligesaamange fødes; næsten
							tredivetusind har altsaa medens De gjør Deres Amagerreise, begyndt den
							store Reise:Til det ubekjendte LandOver Skyen mange Mile.Jeg begyndte at see paa Manden, thi jeg havde ikke troet, at han kunde
							blive saa sentimental.»Farvel, unge Mand!« sukkede han, »god Lykke paa Deres Reise.«
							»Iligemaade!« svarede jeg, og saae ham nu hæve Benet og forsvinde som
							han kom.ELLEVTE CAPITEL (Forelæsning af en gammel Lænkehund -
							Læseren gjør Bekjendtskab med et stort Selskab af to- og fiirbenede
							Herrer og Damer. - Forfatteren seer med St. Peders Briller ind i Jorden
							og opdager Helvede. - Fanden i en Skolemesters Skikkelse med Horn i
							Panden. - Dobbeltgjængeren - En poetisk Person ved Stranden.
							-) Den kolde Vind blæste mig skarpt i Ansigtet og fælt tudede Lænkehunden
							fra den nære Landsby. Jeg gik efter Hylet, thi en uimodstaaelig Kraft
							drev mig frem. Endelig naaede jeg derhen; alle Folk paa Gaarden sov, men
							en gammel Lænkehund havde besteget sit Hundehuus, som et Catheder, og
							hylede fælt i den kolde Vinternat. Som jeg mærkede holdt han
							Forelæsninger for nogle unge Hvalpe over Natur-Skjønheder og den gyldne
							Frihed. Det lod ellers ikke, som Hvalpene hørte synderligt efter den
							Gamles Hyl, thi de havde hele deres Opmærksomhed henvendt paa to unge
							Misser, der sadde paa Taget. Jeg kan tænke, at det var lærde Damer, der
							bivaanede Forelæsningerne.Baade Luften, og den Gamles Tale var mig for iiskold til at jeg kunde
							holde det ret længe ud her, og da jeg nu mærkede Stalddøren paa Klem,
							kunde jeg ikke modstaae Fristelsen at træde ind i det lune Huus. En heel
							Verden aabnede sig for mig. Hvilket broget Selskab af to- og fiirbenede
							Herrer og Damer omgav mig ikke her. Med Liv og Lethed flød Talen, man
							gik fra Gjenstand til Gjenstand, Æmnet vexlede bestandigt uden mærkelig
							Overgang. Det faldt mig ind, som det ofte er gjort naar jeg har været i
							et stort Menneske-Selskab, hvilket broget Stykke det dog vilde blive,
							dersom den hele Selskabs-Snak dannede sig til en synlig Væv. Hvilken
							Afvexling vilde der ikke være! Fra Theater-Recension springer man til
							Politik og fra denne igjen til ubetydelige Hverdagsbegivenheder, og Alt
							lige levende, Alt behandlet med lige Interesse, skjønt Overgangene ere
							umærkelige. Det lod ellers til, at Ingen af Selskabet mærkede min
							Ubetydelighed, og saaledes kunde jeg da desfriere gjøre mine
							Iagttagelser. - Allerede tæt ved Døren blev jeg i en Krog en ung Kat
							vaer, der spillede Magnetiseur  med en
							lille Muus, det arme Pigebarn var ganske i hans Kløer; med vellystige
							Blikke stirrede han paa hende og før jeg kunde komme til Hjælp var hun
							slugt i et Bid Der kan man see, hvor farlig den dyriske Magnetisme er
							for unge Pigebørn. Efter fuldendt Mesterstykke traadte den unge Doctor
							atter frem, og blandede sig imellem det øvrige Selskab. Øverst sad et
							gammelt Æsel og talede med to unge Faar om sin Stamtavle. Han var noget
							stiv i Lemmerne, men det gav ham just en imponerende Holdning. Paa
							Sværdsiden nedregnede han sin Slægt fra Sancho Pansas
							Æsel, og var ikke lidet stolt af sin berømte Stamfader, hvis
							Erindring havde overlevet og endnu vil overleve mangt et adeligt
							Stammetræ blandt de tobenede Mennesker.»O Deres Excellense!« udbrød det ene lille Faar, »forleden læste jeg et
							tydsk Skrift, der var dediceret til Deres Stamfader. Jeg troer det var
							af Rabener.«»Naa!« svarede Æselet, »De mener nok: Anton Pansa von
								Manchas Abhandlungen von Sprüchwortern? Ja det er ikke saa
							daarligt! Manden havde Talent; det er da ellers ikke første Gang min
							Slægt har været Mæcenas, Gud veed, vi faae Dedicationer nok!«I Nærheden af Æselet stod en lille Hanekylling, et Slags Junker, der med
							megen Selvtilfredshed betragtede sine Sporer, som begyndte at voxe ud
							Skrydede den Gamle lidt for høit, saa istemte strax Hanekyllingen en
							spodsk satirisk Galen, som en Flok unge Høns, paa Hønsestigens Balcon,
							tildeelte deres levende Bifald I det samme begyndte det at blive meget
							levende over mit Hovedjeg saae i Veiret og mærkede to gamle Ugler, der
							vare i dyb Samtale; havde de ikke ført Sproget i Jamber, vilde jeg have
							antaget dem for virkelige Mennesker, saa naturligt talede de. Jeg lærte
							ellers her, at Fuglene have en ordentlig Stat med et stort Theater, hvor
							de spille mange af vore meest bekjendte Stykker.1ste Ugle.Ja troe mig Søster jeg har svoret paa det,Det skal i Vinter blive sidste GangJeg abonnerer. - Tænk hvad jeg har døiet!Tre hele gyselige Schackspears Stykker,Og to af Holberg. - Alt det gode ligger;Nu seer man aldrig mere DeodataOg Laura med det smukke Springvand i.2den Ugle.Man burde pibe, tude Directionen;Men hvad kan jeg som ene Dame gjøre!Sligt er Parterrets Sag. Men hvem er det?Studenter kun, ei andet end Studenter,Der smigre vil for Professorerne,Den Oehlenschläger, denne hersens Schackspeare,Og Gud maa vide hvad de alle hedde.1ste Ugle.Hvad siger De om Vaudevillerne?2den Ugle.O ja! det er noget man kan lee af,Der er Satire; men det trætter dog.Desuden veed jeg af de trykte Blade,At det fordærve kan den gode Smag. -Jeg holder meer af Kotzebue og Clauren,Men man tør aldrig følge Hjertets Stemme.1ste Ugle.Ak tænk Dem mig, der alt i denne Vinter,Har faaet to af Holbergs platte Stykker.Jeg vil nok troe, den Tid de først blev skrevne,Da kunde de jo være ganske gode;Men nu kan knap min Pige gaae at see dem.2den Ugle.Ja har man Lyst engang at see lidt godt;Saa maa der reises til Provindserne.I Kallundborg gav nys en lille TrupHussiterne og Julius
										von Sassen,Samt Don Juan; at sige, uden Sang.1ste Ugle.Ja slige Folk maa give gode Stykker,Hvis ikke bliver deres Kasse tom.Men vi herinde, som har abonneret,Vi ligge nu i Directionens LommeOg maa da døie hvad de unde os.Men nok af denne Uglesang. - Jeg saae mig omkring og opdagede nu i et
							Hjørne en stor Forsamling af gamle og unge Gjæs; men de gode Damer
							snaddrede saadan i Munden paa hinanden, at det var umueligt at fatte
							Traaden, dog troer jeg de talte om Poesie. - En ung Hest, der var
							bestemt til Krigstjenesten, havde leiret sig hos dette interessante
							Selskab, og kastede brændende Blikke om imellem de unge Gjæslinger; en
							lille en, med et guult Hoved, der til Nød kunde kaldes rødmosset, syntes
							at have vundet den unge Helts Hjerte. Han gav sig meget af med det
							Skjønne; vilde være et Slags Körner, ja kunde
							endogsaa improvisere. Paa tusinde Opfordringer at glæde Selskabet med et
							Impromtu lovede han det, dersom den unge Gjæsling først vilde fryde dem
							Alle med lidt Declamation.Beskeden slog hun Øinene ned, og en fim Rødme foer over de blege Kinder;
							men hendes Fru Moder, en gammel Gaas, nødte det undseelige Barn, der nu
							declamerede Jeanne d'Ares Monolog med en saa tragisk naturlig
							Anstrængelse, at Vandet løb hende ned af Øinene.Den unge Hest udbrød i enthusiastisk Vrinsken, sprang frem paa Bagbenene
							og improviserede med dyb Betydning til den unge Gjæsling et Digt:Roserne og Stjernerne.Jeg veed to Stjerner saa klare, saa blaae,Deres Lige jeg aldrig paa Himmelen saae.Jeg veed to Roser, saa smukke for sandt,Deres Lige jeg aldrig i Haverne fandt.Nys faldt fra hine Stjerner en Dug saa hed,De klare Taarer trillede paa Roserne ned,Da lued' doppelt herligt de Rosers Skjær,De Stjerner og de Roser de bleve mig saa kjær.Ak! kan jeg dem ei eie; ak kan jeg dem ei faae,Hvad er da alle Stjerner paa Himmelens Blaae,Paa Jorden er ei Blomster, som hine Roser to,De Stjerner og de Roser, de røvet har min Ro.Han taug og stirrede med Selvtilfredshed omkring sig, for at modtage sin
							Hyldest; alle Gjæssene, selv de gamle, sloge undseelig Øinene ned; dog
							snart grebe de igjen Traaden fat, bedømte Alt med deres smaae Hjerner,
							bagtalede og vaasede saa godt som i noget Theeselskab. Det var ret
							lystelig at see, hvorledes det qvindelige Personale kroede sig med deres
							lange Halse og bildte sig ordentligt ind at være Mennesker, fordi de gik
							paa to.Gid jeg nu havde Cornelius von Tütz's
							microskopiske Glas tænkte jeg; (enhver erindrer det nok fra Hoffmanns Meister Floh), hvorledes at han, efter
							at have sat det i Øiet, kunde see inde i Folk Alt hvad de tænke.
							Sædvanligen vare Tankerne det modsatte af Ordene, og man vilde da ofte
							blive lidt ubehageligt overrasket; dog gad jeg nok her og i hele mit
							øvrige Liv eie dette Glas.»Men jeg har jo St. Peders Briller,« faldt mig
							ind; hvem veed, om ikke de kan have samme herlige Kræfter. Jeg satte
							hurtigen Brillerne paa, stirrede paa Damerne, Hanekyllingerne, ja selv
							paa det skrydende Æsel, men det var umueligt at opdage mindste Spor af
							Tanke. Feilen maa ligge i Brillerne, tænkte jeg, thi det er jo umueligt,
							at et saa stort Selskab ikke skulde tænke det mindste. Jeg grundede,
							slog Øinene ned imod Jorden ...... men da lærte jeg snart, at mine
							Briller vare endogsaa bedre end von Tütz's
							microskopiske Glas. Jeg saae langt tydeligere, end de spanske Zuheri, der, som man veed kunne see lige ned i
							Jorden og opdage Liig og skjulte Skatte jeg saae tvers igjennem Jorden;
							ja skimtede Bugen af Hvalerne i Sydhavet. - Den hele Jord var mig en
							stor gjennemsigtig Glas-Kugle; underlig slyngede de klare Metal-Aarer
							sig gjennem det uhyre Legeme; Vandet brusede gjennem selvdannede Canaler
							og store glødende Lava-Strømme flød fra Ætna til
								Hekla, og fra dette igjen til Americas ildsprudende Bjerge. Nu kunde jeg ret
							see de mange forskjellige Jordlag der antyde de store Omvæltninger, vor
							Jord har undergaaet. Skeletter af Mammuths-Dyr og sære Søeuhyrer viiste
							sig rundt omkring; men i hvor broget det Hele var, laae det dog klart og
							gjennemsigtigt for Øiet. Jo længere jeg stirrede, des flere Gjenstande
							opdagede jeg; des tydeligere viste det sig. - Midt inde i Jorden var et
							stort Flammehav, hvori laae en velbebygget og beboet Øe. Det var
							naturligviis Helvede.Hvilken Opdagelse! nu glemte jeg alle Jordens Gjæs, det hele Selskab
							omkring mig; jeg gik ud af Stalden, for paa det store flade Amager at
							kunne spadsere over en større Strækning af Helvede under  mig. Rundtom laae Marker og Skove, Floder og
							Indsøer. Dybt under mig kneisede den store Hovedstad med sit glimrende
							Slot, og rundt om stode Kirker, i hvilke berømte Jesuitter holdt
							Prædiken. - O der var saa meget der vakte min Forundring, saa jeg
							tilsidst ikke kunde undre mig mere. Alle Landeveie vare brolagte med
							Proprietair-Hjerter, og rundt omkring stode Milepæle for at vise de
							Reisende den rette Vei; men Milepælene vare afdøde Mennesker, og jeg
							kunde i Begyndelsen ikke begribe, hvem disse vare, og i hvilken
							Betydning de vare stillede der, men saa faldt det mig ind, at det var
							Bundfaldet af Geistligheden - thi enhver Stand har jo Bundfald - der var
							gjort til Milepæle, da de der ligesom her, vise Folk den rette Vei uden selv at gaae
							den.Til Venstre laae en mørk Skov, fuld af frygtelige Spøgelser og
							Plageaander; det var Samvittigheden. Her stode
							Ruiner af mange berømte Fyrsters Sommerslotte, og om den hele Skov
							strakte sig en forpestende Mose, der paa det smagfuldeste var
							illumineret med Lygtemænd Nu kunde jeg ellers see, hvor tro Blumauer har skildret Helvede i sin travesterede Æneide. Alt stemmede overeens,
							ligefra Træerne, hvor Soldaterne zittre istedet for Espeløv og til
							Eftertrykkerne, der som store Hunde gjøre Jagt paa Forfatterne for at
							æde af deres Hjerne.Der kunde skrives hele Folianter om Flamme-Øen. - Jeg vidste ikke ret
							hvad jeg først skulde beskue; men da nu Slottet laae mig nærmest under
							Fødderne beærede jeg først dette med min Opmærksomhed.Alle Træerne i Slotshaven stode i fulde Blomster; det var nydelige
							sødtduftende Complimenter. Smigrerne stode i gyldenstykkes Kjoler, som
							store Solsikker, og saae de lavere Blomster over Hovedet Der var hele
							lange Bede af Koketter, der straalede som de skjønneste
							Haarlemmer-Tulipaner.Hovedtrappen vrimlede af Klienter, der havde gjort nok paa dennejord til
							at fortjene frie Entre'e i Helvede. Jeg
							gjennemvankede med Øiet det store Gallerie. Væggene vare beklædte med
							herlige Malerier og kostbare Tapeter. Ligesom Fyrsterne have deres
							Portraiter afmalede i forskjellige Costumer, saaledes hang ogsaa Fanden
							her i de forskjellige Skikkelser, han har viist sig i her paa Jorden;
							snart som Munk, snart som Feldtherre, nu Herremand, nu Fattigforstander
							o.s.v.Ved Siden hang hans Oldemoder, malet som Catharina af
								Medicis,  desuden Slangen fra
							Paradiis i deilig Pariser Ham, samt flere bekjendte Slægtninger og
							berømte Djævle Nero, Pizarro, en heel Deel hellige Inqvisitores, Philip den II o.s.v.Der var ogsaa mange, interessante historiske Stykker. Bartholomæus-Natten, sagde man havde vundet den store
							Guldmedallie, Engelændernes Anfald paa Kjøbenhavn
							1807 var ogsaa ganske fortræffeligt, kun beklagede man at det var
							et Miniatur-Stykke.Ved Enden af Galleriet var der en stor Sal, indrettet til Skole. - De
							arme Skribenter, som her paa Jorden havde skrevet Lovtaler over Folk som
							ikke fortjente det, sadde som Disciple, spændte paa smaae Pinebænke og
							maatte construere og analysere deres egne Værker, og hvergang de kom til
							en Usandhed, dandsede den gloende Jern-Ferie paa de alt mørbankede
							Rygge.Hos Holberg viser Fanden sig i en Kjøbmands
							Skikkelse med Horn i Panden, men her havde han paataget sig en
							Skolemesters. Han saae fæl ud Haarene stode børstede og uredte om det
							blaarøde Ansigt; Øinene spillede i det Grønne, og den hele Person viste,
							at han havde hjemme i Pølen. En kold Gysen foer igjennem mig; jeg stod
							jo lige over hans Hoved, havde nu Glasskorpen bristet, saa var jeg
							styrtet ned og var bleven spiddet paa hans spidse Horn. Lystig slog han
							omkring sig med ækte Skieldsord og haltende Vittigheder. Med Eet saae
							han i Veiret og blev mig vaer, og i samme Nu hævede han sin ene Arm, der
							forlængede sig til den naaede Glashvælvingen, hvorpaa jeg stod; jeg
							syntes at føle ham kilde mig under Fodsaalen; mit Blod bruste i
							Feberhede, i Fortvivlelse skreg jeg: »Gud frie mig fra Satans Kløer!« og
							styrtede nu afsted, saa Brillerne nær vare faldne mig af Næsen.Allerede var jeg kommen et godt Stykke henimod Stranden, da det med Eet
							begyndte under begge mine Been: »knisk, knask, knisk, knask.« Nu gaaer
							da Glasskorpen, tænkte jeg, gav mig Gud i Vold og vilde dumpe; men jeg
							stod stille og hørte en ganske ynkelig Stemme sige: »ogsaa dit eget Jeg
							kan Du letsindig søndertræde?«Jeg saae ned til mine Fødder og bemærkede da at jeg stod midt i nogle
							gamle Potte-Skaar, som jeg endnu mere havde søndertraadt.»Du stirrer paa mig« begyndte det igjen, »begriber ikke dit eget Jeg. Ja
							det er den ulykkelige Mangel paa et rigtigt Blik ind i de Gamle. Du har
							ingen Logik; har ikke studeret Philosophernes Værker. Kjender  ikke Platos 
							[*][*]
							[*][*], hverken det absolute eller
							relative. Lystig flagrer Du Livet igjennem og træder nu paa dit eget
							Hjerte.«Nei det var rigtignok lidt mere end jeg havde drømt om, at et Potte-Skaar
							kunde holde saadan en Tale.»Kjender Du mig da ikke?« begyndte det igjen, »for tolv Aar siden vilde
							Du have ømmet Dig, dersom nogen havde traadt saaledes paa mig, som Du nu
							træder. Kjender Du da ikke dit eget Jeg?«»Mit eget Jeg!« udbrød jeg ganske forskrækket, og saae ned paa den
							søndertraadte Potte.»Veed Du da ikke« begyndte den »at det menneskelige Legeme uddunster
							saaledes sine Dele, at om syv Aar er dit Legeme et ganske andet end nu.
							Disse Uddunstninger danne sig igjen til andre Legemer, der spille en ny
							Rolle i denne evig foranderlige Verden. Føler Du Intet? Ingen Sympathie?
							- Jeg var dog engang dit lykkelige lille Barndoms-Jeg, hvis Lykke Du saa tidt har besjungen i rørende
							Elegier.«»Umueligt! umueligt!« skreg jeg. »Nei Sandhed,« svarede den »en permanent
							Sandhed Der kan vel siges en Deel om den sande Væsenhed; den relative
							Tilværelse i mig, men hvilket Menneske har begrebet sit eget Jeg? Det
							Legeme, som Du nu slæber om med, vil maaske om ti Aar spille en endnu
							mindre Rolle i Verden end jeg har spillet. Her ude ligge baade
							Kammerherrer, Fruer, Pastorer og andre Personer i ganske forskjellige
							Skikkelser, medens det indre Jeg nu hopper om inde i Byen i ganske andre
							Legemer. See blot denne lille Linned-Pjalt her ved venstre Side, det var
							maaskee for tyve Aar siden et deiligt Pigebarn, der satte Byens mandlige
							Ungdom Griller nok i Hovedet; nu sidder hun i et gammelt Legeme og
							sukker efter sit Psyche-Liv, der dog nu ikke er andet end denne usle
							Pjalt.«Det begyndte at løbe mig rundt i Hovedet; og jeg troer det vilde have
							gaaet enhver anden ligesaadan, naar han hørte slig en Tale af et
							Potte-Skaar. Min Beslutning var fattet, i fire raske Spring var jeg
							denne min Doppelt-Gjænger af Syne, ihvor ynkelig han end skreg efter
							mig.Kun tyve Skridt til og jeg vilde være ved Maalet for min Reise. Store
							lisstykker vare kastede op af Havet og lyste underlig i Natten; Bølgerne
							nynnede deres gamle Sang, den de alt sang for Aarhundreder siden og
							legede med den brune Tang, der maaskee sidste Aar stod grøn og
							blomstrende i Havmandens Urtegaard. I det jeg stirrede saaledes frem for
							mig, opdagede jeg i Nærheden af Søen en lang sort  mandlig Skikkelse der sad paa nogle store
							Kampestene. Jeg hørte ham halv synge, halv declamere, omtrent som Choret
							i de Gamles Tragoedier, Bølgerne og Vindene var hans Orchester og jeg -
							som det lod til - hans eneste levende Tilhører. - Med langsomme Skridt
							nærmede jeg mig ham medens han Sang.»Verden er et Perspektiv, Himlen Futteralet,Maanen staaer som Kikkehul, naar først Sol er dalet.Aander løbe til og fra, kikke gjennem Hullet,Hele Jorden see de da i Facon af Nullet.Engang blev jeg meget syg, blev magnetiseret,Ud af Krop og Futteral Sjælen desertered',Kom hiin Side Himlens Blaa, fandt strax Maanens Skive,Kikked ned, ak hvad jeg saae, kan jeg ei beskrive.Jorden dreiede sig selv, viste alle Kanter,Var det skrevet hvad jeg saae, blev det Folianter.Ak hvor Folk var bitte smaae, selv de raske Fyre:Skjøndt de reiste sig paa Taa var de som en Myre.Hist jeg saae en rigtig Krig mellem tvende StaterMennesker man leged med, som med Tinsoldater.»Et glædeligt Nytaar!« afbrød jeg, thi Manden begyndte at interessere
							mig. Han saae paa mig, ønskede mig det samme, men til min store
							Forundring førte han hele sin Tale i de samme rimede Vers, hvori jeg
							først havde hørt ham synge sit Recitativ.Hvem kunde det være? Ham maatte jeg lære at kjende noget nøiere. Jeg
							sagde ham mit Navn, vilde fortælle ham om min Fodvandring, men til min
							største Overraskelse vidste han Alt paa det nøieste. Paa hans
							Spørgsmaal, hvad jeg nu videre vilde tage mig for da jo Reisen var endt,
							om jeg vilde vende tilbage eller gjøre et Saltomortale ud i Østersøen,
							tilstod jeg ham ærlig, at jeg havde største Lyst til at faae et
							Søe-Eventyr ind i min Reise. Da smilte han ganske forunderlig, og
							spurgte - at sige altsammen paa Vers - om jeg ikke ligesaa gjerne gad
							have et Eventyr fra Havets Bund; Skjøndt jeg rigtig nok ikke vilde
							træffe Meget der, som ikke var mig bekjendt her paa Landjorden. Jeg
							yttrede ham min levende Interesse for at faae Nyheder fra det andet
							Element; han smilede, bød mig sidde ned, i det han snakkede om at Posten
							kom vistnok ikke de første ti Minutter; jeg begreb  ikke et Ord; Manden blev mig mere og mere
							uforklarlig; endelig begyndte han da sit Eventyr, som rigtignok forekom
							mig noget af det forunderligste af Alt hvad der endnu var mødt mig paa
							min Amager-Reise. Hvad Resultatet blev, fik jeg siden at vide.TOLVTE CAPITEL (Dykker-Klokken.)Det var i Aaret - - ak! nu kan jeg Aaret ikke huske;Men Maanen skinnede ret smukt paa Træer og paa Buske.Vor Jord er intet Paradiis; som Praas tidt Lykken lyser;Om Sommeren man har for hedt, om Vinteren man fryser.At melde i en Elegie, hvor tidt vi her maae græde,Det nytter jo til ingen Ting, kan ei en Christen glæde.Det var i Aaret, som De veed, jeg ei kan rigtig huske,Jeg gik om Aftenen en Tour imellem Krat og Buske;Det hele Liv stod klart for mig, men jeg var ei fornøiet;Dog muligt var det Nordens Vind, som fik mig Vand i Øiet.En Tanke gik, en anden kom, og, for mig kort at fatte,Tilsidst jeg paa en Kampesteen mig tæt ved Havet satte.I Ilden er der lidt for hedt, paa Jord, som sagt, man fryser,Og stige i en Luft-Ballon - - nei! nei! mit Hjerte gyser;Dog mueligt at paa Havets Bund i sikkre Dykker-KlokkerSit Liv man paa Cothurner gaaer, og ei, som her, paa Sokker.Saa tænkte jeg, og Reisen blev til næste Dag belavet,(I Dykker-Klokker, som man veed, kan vandres gjennem Havet).- Af klart Krystal var Klokken støbt, de Svende frem den trække,Tilskuere paa Kysten stod, en lang, en broget Række;Snart var det Hele bragt i Stand jeg sad saa luunt derinde,Nu gled da Snoren, Tridsen peeb, jeg blev saa sær i Sinde, -For Øiet var det sort, som Nat, og Luften pressed' saare,Den trykkede som Hjertets Sorg, der lettes ei ved Taare. -Det var, som Stormens Orgel slog - jeg kan det aldrig glemme!Som naar i Ørknen en Orkan med Rovdyr blander Stemme.- Men snart jeg blev til Tingen vant, og dette saae jeg gjerne;Høit over mig var ravne-sort, det bruste i det Fierne.Der Solen stod saa rød og stor, men ei med mindste Straale,Saa at man uden sværtet Glas »ihr' Hoheit« kunde taale.Mig syntes Stjerne-Himlen hist i sin Studenter-KjoleLig Asken af et brændt Papir, hvor Smaa-Børn gaae af Skole.- Rundt om mig klarede det op, jeg hørte Fiske bande,Hver Gang de paa min Klokke løb og stødte deres Pande.Men Skjæbnen, ak! det slemme Skarn, misundte mig min Glæde,Og som en Sværd-Fisk var hun nu ved Klokkens Snoer tilstæde,Og hurtigt gik det: »klip! klip! klip!« rask skar hun Snoren over;Der sad jeg da i Klokken net, dybt under Havets Vover.Først blev jeg hed, saa blev jeg kold, saa lidt af begge Dele,Jeg trøsted mig; Du kan kun døe, see det er her det Hele.Men Klokken sank dog ei endnu, den drev paa Havets Strømme,Jeg lukkede mit Øie til, og lod saa Klokken svømme.Den foer, ret som med Extra-Post, vist sine tyve Mile,»Und immer weiter, hop! hop! hop!« foruden Rast og Hvile.Een Time gik, der gik vel tre, men Døden kom dog ikke,Saa blev jeg af den Venten kjed, og aabned mine Blikke.Ak Herreje! ak Herreje! Hvad saae jeg dog paa Bunden!Den første halve Time jeg som slagen var paa Munden. -Dybt under mig var Bierg og Dal med Skove samt med Byer,Jeg Damer saae spadsere der med store Paraplyer. -Hist laae en Skov, halv rød, halv hvid, af deilige Coraller,Som Frugter hang paa Grenene purpurne Muslingskaller.Smaa-Piger gik paa Gaderne med Shawler superfine,Da randt i Tankerne mig strax Agnete med Undine.Hist stod en Mængde lærde Folk, som saae paa mig med Kikkert,Et Luft-Syn eller en Comet jeg forekom dem sikkert;Og nu med eet de springe op i Veiret mod min Klokke,Dog rundt omkring mig saae jeg kun en Mængde Fisk sig flokke.Man sprang, man kom, men Fisk det var, Makreler, Torsk og Flynder;Tilsidst jeg Tingene begreb, som her jeg nu forkynder.Naar Fisken rører Havsens Bund, den gaaer som vi paa tvende,Men stiger den syv Favne op, den bli'er en Fisk behænde.Da Sligt jeg saae, blev jeg saa sær jeg hørte Hjertet banke,Og i mit Hoved kom, maaskee, den lidt bizarre Tanke,Om ligerviis ei Mennesket, som hist paa Jord spadserer,Naar han i Himlen trækkes op, som Flynder debuterer.Thi naar vi see paa Tingen ret, vi ere Fisk i Grunden,Den hele Luft er som et Hav, og Jorden er jo Bunden.Med eet min Klokke ned ad foer, den blev for tung for Vandet.Og som Münchhausens Hest den hang paa
							Klokke-Spiret strandet.Dernede holdte Vandet op, det hvilede paa Buer,Vand-Piller bar det hele Hav - (Det Syn endnu jeg skuer).Den Vægter trak mig ved mit Been, saa jeg gled ud af Klokken,I Taarnet løb nu Alle op, og jeg stod midt for Flokken.Man følte paa mig, undred sig, men snarlig man opdager,Jeg var et ægte Menneske; slemt stod nu mine Sager. -De raadslog', ak! tilsidst paa Fransk udbrød et mandligt Væsen,(Tilgiv at jeg for Rimets Skyld ham maa berøve Næsen):»Du er den første, som til os vi levende saae vandre,Nu kan Du see at Torsk og Sild er meer end Du og andre.Frygt ei at vi vil æde Dig, nei Ingen her det lyster;Først naar vi gaae fra Dybet op og søge Landets Kyster,Os smitter eders glubske Sind, vi æde da vor Næste,Som fordum eders Adelsmænd og de catholske Præste.Døe maae og skal Du, det er vist, selv om Du Guld kan græde,Thi ret paa canibalsk Maneer hist oppe I os æde.Ha! Hævn er sød. - Vi har en Flod som bruser frem med Torden,Den kaldes Lethe her til Lands og kommer ned fra
							Jorden;Der skal Du ned, hver Draabe der har Himmelen forbandet,Tidt har den næsten druknet os, som dog er vant til Vandet!« -Han taug, - og nu lød der et Brøl, saadan å la Spontini!En Hvirvel fuld af dyb Effekt, som Skadens af Rossini.Soldaterne fra Vagten kom, her stod jeg som en Synder,Min Dommer sagde mig Farvel og gik - (det var en Flynder).- Nu blev jeg ud af Byen ført, fulgt af en talrig Skare;Een peeb, een skreg, de Gamle græd og bad: »Gud os bevare!«Snart var jeg ved det store Maal, man bandt mig Been og Hænder,Jeg blev saa kold, en Tappenstreg slog alle mine Tænder.Men det var kun et Øieblik, snart kom min Ro tilbage,En herlig Hvile ventede paa mange tunge Dage.Vort Liv er kun en Morgendrøm, hvori vi tidt maae græde;Er Natten endt, vi vaagne skal til Livets bedre Glæde.Paa Jorden savner ingen mig, jeg stod jo der saa ene,Bruus derfor, Elv, din vilde Strøm hen over mine Bene.Jeg saae hvor Floden rullede fra Klippens dybe Hule;Med broget Skjær de Bølger steeg, de hvide var og gule.Dog længe stod jeg ei paa Land, barsk tog man mig i Frakken,Og hovedkulds i Floden ned jeg styrtede fra Bakken.Igjennem Vandet vidste jeg bestemt jeg maatte fare,Dog følte jeg til intet Vand - (at sige af det klare).Paa Bunden laae jeg taus en Stund, slukt var ei Livets Kjerte,Jeg laae i deiligt blødt Papir og lugted Trykker-Sværte.Ved alle Recensenter! ja ved alle hæse Krager!Den hele Flod, det saae jeg nu, bestod aftrykte Sager.Leiligheds-Vers i alle Sprog, Tragoedier, Romaner,Lovtaler, Krøniker med meer; kort, lidt for alle Ganer. -Paa Flodens Bund jeg mærkede til nogle skarpe Kanter,Og fandt da at her brolagt var med lærde Folianter.Boghandlere - at sige Skrog - som Fiske flød i Vandet,Og Søsyg blev jeg, som jeg ret beskikked eet og andet. -En Time gik - man trak mig op; jeg kan det ei beskrive,Hvor alle nu som Stene stod, fordi jeg var i Live.»Et Underværk! en hellig Mand!« saa raabte alle Munde.Man faldt paa Knæ jeg bukkede, saa godt jeg Stakkel kunde.Thi Fod og Haand jo bundne var, men snart min Lænke springer,Og som en Helt i høi Triumph man mig til Byen bringer.Man snakkede nu ud og ind, som jo Enhver kan vide,Tilsidst to Dommere kom frem, saa livlige, saa blide.»En mægtig Haand beskjærmer Dig,« saa talede de begge,»Sligt alt vi anede den Gang vi saae dig i din Snekke;Men nu vi see det tydeligt, hver Mand vil om det rime,At i det ægte Vand Du var lyslevende en Time!Bliv her hos os, ifald Du vil, hvis ei, vi paa vor Snekke,Naar Du det ønsker, bringe Dig til Dine Brødres Række!«Glad blev jeg, som en Candidat der venter Non,
							den Stakkel!Men faaer et Præ, o søde Fryd! - Alt var som et
							Mirakel.Jeg loved ham at blive der som Gjæst i nogle Dage,Men siden vilde rigtignok jeg allerhelst tilbage. -Man viiste mig den hele Stad, dens Kirker og dens Slotte,Musæet havde mange Ting, som kunde Øiet gotte.Langs Væggen stod opstillet smukt, i militairisk Orden,Hver druknet Pige eller Mand, som fordum gik paa Jorden.Her Olaf Trygveson jeg saae, der Sappho med sin Lyre,De vare stopped ud med Tang, og holdtes meget dyre.Theatret vel var uden Tag, dog sad man luunt derinde,Træk, Regn og Slud allene kom ved visse Norden-Vinde.Korsridderne man spillede (det overalt behager).Til Efterspil: Kong Salomon og Jørgen Hattemager.Jeg i Parkettet Damer saae fra alle Nabo-Byer,Som bar paa Hovedet, for Regn, uhyre Paraplyer.Smaa-Herrer recenserede, rask løb de bitte Tunger,Men gjennem Klæderne jeg saae, de vare Torske-Unger.Til Aften-Thee et cetera, jeg indbudt blev med
							Ære,Her saae jeg Byens Skjønne ret og kunde meget lære;Een talte kun om Pynt og Stads, selv var hun meget broget,To Andre førte lærd Dispyt, det klang som Sanscrit-Sproget.Een brugte mange franske Ord, og trak dertil paa Næsen,Undskyldes kan det, thi hun var nys sluppet fra Francaisen, -Een med sin Tunges Ragekniv barbeerte Folk i Nakken, En Anden maalte
							Mandens Værd, som Klædet var i Frakken;- Sølv-Lamper hang paa hver en Green i Havens Buegange,For Fugle hang Snuus-Daaser der, og spilled smukke Sange. -Jeg gjennem Havet Maanen saae, ei bleeg, nei grøn som Sivet,Da kom en Mø, det var en Aal, saa slutter jeg fra Livet.Hun havde ret studeert Petrark, og sukkede Sonetter,Rundt om os blev det mere lyst ved Øinenes Raketter.»Gaae ei tilbage,« sagde hun, »bliv her, tøm Elskovs Bæger,Hist ændses ei dit lille h med sine tvende Streger.*Hør hvad jeg spaaer: gaaer Du derop og vover Vers at lave,Da venter dig kun Skjænd og Stød, tilsidst en sulten Mave;En Plage-Aand vil følge dig og nøde til at skrive,Men troe Du mig, din Digter-Krands vil kun af Tidsler blive.Vær min! siig, Du er Kotzebue, som Sand tragoediserte,Hvad eller skriv Fortællinger af Clauren
							excerpeerte;Jeg lafontainisk elsker dig - Farvel! jeg gaaer at græde.« -Nei, tænkte jeg, nu maa Du op, hun skræmmede din Glæde;Vel har jeg ingen Frænder hist, og let jeg kan forsage,Dog Himlen staaer med Stjerner smaae, som før i bedre Dage.Lad Verden smile fornemt kun ad Barnets gyldne Drømme,Før Socrates sin Himmel vandt, han maatte Giften
							tømme.Men planter jeg kun Tidsler hist, Gud veed, det gjør saa Mange,* Den gode Mand betegnede sit Navn i den flyvende Post ved: h - -Bør ogsaa Tidsler krandse mig for mine slette Sange.Farvel Du Hav! - Hist for en Stund dog glattes Sorgens RuneVed Nannas barnlig fromme Sind, ved Jettes Vid og Lune.Tilbage-Reisen blev bestemt ved aarle Morgenrøde,Skjult laae det dog i Skjæbnens Bog, hvad end mig kunde møde.Det hele ædle Publikom sig spændte for min Klokke,Madamer, Fruer, Frøkener, ja hele Jomfrue-Flokke,Og Cavalerer, ja min Tro! en deilig broget Vrimmel.Igjennem een af Pillerne man steeg til Havets Himmel.Aborren var min Adjutant, den er lidt krum i Ryggen,I Nyt han var fra Top til Taa, kun slidt var Hatte-Skyggen.Syv Favne var tilbagelagt, thi hurtigt frem vi fore,(Tilladjeg bruger her en Stump af Bürgers
							Leonora):»Ha sieh! ha sieh! im Augenblick, hu hu! ein gräszlich Wunder!«Al Fiske-Pynten, »Stück für Stück, fiel ab wie mürber Zunder.«Rødspætter, Flynder, Sild og Torsk, samt Hornfisk og MakrelerNu skyde Klokken frem i Hast, dem ædel Drift besjæler.Jeg kom i Land, bød dem Farvel, min Taare randt paa Kinden,Dog beed en Aal mig i mit Been - (det var vist Elskerinden).Her staaer jeg da. Den kolde Vind mig skarpt om Øret blæser.(Jeg haaber, ingen spiser Fisk, som dette Carmen
							læser.) -TRETTENDE CAPITEL (Dødens store Extra-Post kjører over Amager.
							Læseren gjør Bekjendtskab med enkelte af Passagererne. - Vandmanden.
							- Ende paa Reisen.)Saasnart den poetiske Herre havde endt sit Eventyr, gjorde han en comisk
							Bøining for mig, jeg takkede for den Fornøielse, han havde forundt mig:
							bad tillige at han dog vilde sige mig sit Navn og sin Forretning, forat
							jeg kunde vide om han var et virkeligt Menneske, eller blot en poetisk
							Reflexion. Han vilde begynde at tale, da klang der et Posthorn i
							Nærheden; med et Glædes Udbrud sprang han op og mere fløi end løb
							henimod det forunderlige Kjøretøi der nærmede sig. - Sex Beenrade af
							fiirbenede Heste, der sprudede klare Ild-Funker, trak en uhyre Post-Vogn
							med vistnok nogle tusinde Passagerer. - Det var alle de Mennesker, der i
							denne Nat havde forladt dette Liv. Der vare Folk fra alle Verdens
							Hjørner. Grønlændere og Pariserinder; Italienere og Kamschadaler,
							imellem hverandre. Paa Forsædet sad den lange, magre Død som Postillon
							og grinede fælt med sin brede Mund i Maaneskinnet. - Over Skulderen hang
							et stort Jægerhorn, som han af og til stødte i, og om den nøgne
							Dødningpande flagrede en hvid, alenlang Nathue hvori han havde stukket
							en dunkelgrøn Cypres-Green som Seierstegn. Med eet holdt han stille.
							Hvilken Surren og Murren var der ikke, alle Passagererne snakkede i
							Munden paa hinanden, og hver i sit Tungemaal, men alle paa Vers, kun med
							et forskjelligt Versemaal efter deres særegne Characteer. Jeg begyndte
							at faae en Anelse. Jo den var ganske rigtig; min poetiske Person gav mig
							et Nik, hoppede ind i Vognen til nogle nysselige Pigebørn, Skade at de
							vare saa blege, og snart mærkede og hørte jeg da at Personen var druknet
							paa Søen denne Nat og havde derfor, som et fredeligt Spøgelse, sat sig
							ved Strandbredden til den store Extra-Post kom, for at han med denne
							kunde komme over Grændsen. At de alle talede Vers, begreb jeg snart, det
							var det første Skridt ind i aandelig Fuldkommenhed I det jeg saae paa
							dem, kom der to qvindelige Spøgelser løbende alt hvad de kunde efter
							Vognen. De havde sværmet formeget denne Nat, forglemt Tiden og vare nu
							bange for ikke at slippe  hjem til
							Hanegal. Meget vemodigt bade de om at kjøre med som blinde Passagerer og
							Døden tillod dem at hænge bag paa. Derpaa vendte han sig til mig og bad
							mig være saa god at skynde mig lidt, for han havde ikke Tid at vente.»Om Forladelse!« afbrød jeg ham ganske forskrækket og sprang et Par
							Skridt tilbage, »jeg skal ikke endnu have den Fornøielse at kjøre med.«»Naa! naa! bliv kun ikke bange« sagde han, og forsøgte paa at sætte et
							mildt Ansigt op, men det klædte ham slet ikke; »nu mærker jeg først hvem
							De er. Stakkels Knøs,« vedblev han efter en lille Pause, »det gjør mig
							ondt for Dem; troejeg seer længere med mine tomme Øienhuler, end De med
							begge Deres levende Øine; kom kun herop i Vognen, det skal ikke fortryde
							Dem.«»Ak nei - - min Reise er ikke færdig,« svarede jeg, og gjorde atter et
							dybt Buk for Døden.»Stakkels Menneskebarn,« svarede han, »hvad Glæde venter Du Dig, den
							korte Tid Du endnu seiler paa Strømmen. Uhrets hurtige »dik, dik,« det
							er ogsaa Livets; det er Tidens store Mølle, der ved ethvert »knik,
							knik«, knuser et Menneske-Hjerte. Nu eller siden, hvad gjør det,Truditur dies die,Novæpergunt interire Lunæ.*Alt er det samme; jeg vil kun gjøre din Plage kortere. See endnu engang
							med dine Himmel-Briller ud over Jorden, maaskee kan Du endnu faae andre
							Tanker.«Uvilkaarligt stirrede jeg fremad gjennem St. Peders
							Briller. Det var forunderligt, hvor min Synskreds udvidede sig. Jeg
							saae ud over, næsten en halv Verden og det forekom mig, som stirrede jeg
							kun ind i Blankensteiners Boutik med al sin
							Nürnberger-Stads, hvor alle Marionetter og Gliedermänner ved en skjult
							Traad vare satte i en bestandig Bevægelse. Hver larmede paa sin Maneer;
							den Ene som den Anden. Hist stod en Helgen med en deilig Papirs-Glorie,
							her vare silkeklædte Pariser-Damer med fine Pap-Hoveder. I en stiv
							beskaaren Allee omfavnede to Personer hinanden; jeg tænkte paa Chodowiekis Tegning, *Horatz. og vidste da nok at det var Venskab.
							Sorgens sorte Spyfluer fløi saavel under den Riges malede Lofter som
							under Armods røgede Bjelker; og paa det lille Skridt mellem Vugge og
							Grav, knuste Broderen det bankende Broderhjerte. Lystig gik Tidens store
							Mølle, »knæk, knæk,« og styrtede alle Pyramider og stolte Babeltaarne.»Nu Barn!« begyndte Døden igjen, »har Du betænkt Dig? Kast nu et lille
							Øie ind i Vognen. Du faaer broget Reiseselskab; see Dig kun omkring, men
							vær hurtig, naar Hanen galer gaaer det fort i susende Galop.«»Kjør bare ikke, medens jeg staaer paa Vognen,« bad jeg, der kunde jo let
							spilles mig et slemt Puds. Det var dog noget voveligt at klattre op, men
							hvad gjør ikke som før er sagt, en Forfatter for sin Læser. Jeg vovede
							et Forsøg, besteg Vognen og traadte ind i en heel lille Verden.Lystige Børneklynger, Ynglinger og Piger, Oldinger og gamle Matroner,
							hentede fra alle Riger og Lande omgav mig. Hver talede, som sagt, i sit
							Versemaal; Heltene havde valgt Hexametret, den simple Pøbel brugte
							derimod den tifodede Jambe. De lystige Passagerer jublede i raske
							Dithyramber og de gamle stive Damer talede Fransk paa velklingende
							Alexandriner. Nærmest ved mig sad der en tyk feed Aand overalt behængt
							med Spisesædler; jeg antog ham for en rig Restaurateur, men da jeg
							nærmere betragtede Personen, mærkedejeg at det var en tydsk Boghandler
							der trancherede og forkortede Forfatteres Værker, for med Godtkjøbs
							Udgaver at spække sin Pung. Neppe havde jeg hilset Manden, før han
							opvartede mig med en af sine poetiske Spisesedler, der frit oversat lød
							omtrent saaledes: En Suppe kogt paa de homerske Helte,(Hver Bolle er en Knøs med Sværd ved Belte).Et Sørgespil halv stegt, og halv i Blod,Fortællinger af Spiesz, som
											PeberrodEt Stykke Flesk af Hamlet kogt
											med Ærter,Og som Desert, det sidste Suk af Werther.Lidt Blomster Nyn, Nordlys og Sphære-Klang;Æg Reisers Høne gav da Blasen sprang.Vand faaer man frit, det bedste som man haverI Flyve-Blade og i Nytaars Gaver,Fransk Suppe kogt paa en pindarsk Pæan;Lidt Pærevælling af en ny Roman.Den hjerte Leonore og Leander,En Koldskaal, god mod Elskovs Salamander.Boeuf af en Recensent med pebret
											Kraft,Lidt Pressesylt af Falstaff og af
												Saft.Et Hexameter gjort i Carbonade;Tre Aphorismer stødt til
											Marmolade.Et Hjerte-Suk i Vers som ei forstaaes,Naiviteten stegt som
											Mortensgaas.Den lille Peder, Natas,
											Galgemanden,Id est: en tydsk Ragout paa
											selve FandenAgnete og Undine, FiskemadEt Sørgespil, kogt paa en Helterad.To Sølvervinger friske, himmelsøde,Kogt hen i Roser og i Morgenrøde.En qvindlig Recensent, udstoppet
											som en And,En Røver syltet for en Dame TandEn Kage sød, der smelte vil i Munden,Af Lafontaine lavet og opfunden.Et Smertes Piil med Sødt - Vers af PetrarcTre Flasker Aand af Schillers
											Jeanne d'Arc.Spisesedlen blev mig lidt for lang, jeg vendte mig derfor til den anden
							Side, her sad en gammel Lærd og betragtede en Loppe i Microskop,
							saasnart han blev mig vaer begyndte han strax en meget ziirlig latinsk
							Tale i asklipiadæiske Vers, hvis Indhold jeg her vil meddele i dansk
							Prosa.»Betragte vi disse smaae uskyldige Skabninger,« begyndte han, »kunne vi
							ikke andet end misunde og tillige beklage dem. De vise os, at de besidde
							Aand og Smag, i det de helst dvæle hos det smukke Kjøn. Men hvad vinde
							de ved deres Vedholdenhed og Kjærlighed? kun Forfølgelse og Død Det har
							tid undret mig, at ingen sentimental Digter har i et elegisk Udbrud
							ønsket sig i en af disse smaae uskyldige Skabningers Sted, for saaledes
							at finde Døden for den Skjønnes Haand Kun kort er deres Blomster-Liv, de
							komme ikke til nogen synderlig Udvikling: de fødes, forfølges og myrdes.
							Skulde dette vel være deres hele Bestemmelse. Nei! flere Philosopher
							antage jo at Dyrene ere udødelige, og de maae ogsaa være det. Skulde
							disse uskyldige  Smaae alene være skabte
							til Had og Forfølgelse. Dette Spørgsmaal har jeg i levende Live ofte
							været tilsinds at ville besvare; men da jeg ikke havde Leilighed til at
							studere Hegel og de nyere Philosopher saa nøie,
							at jeg kunde skrive denne lærde Afhandling med al den Utydelighed og
							Spidsfindighed, som det sig hør og bør, udsatte jeg det altid; nu vil
							jeg med egne Øjne kunne see det store Experiment, som kan sætte En
							Griller nok i Hovedet; thi tænke vi os den store Masse der har
							exsisteret fra Evas Tid, kan vi ikke andet end
							beklage de arme qvindelige Engle i Evigheden; thi rimeligt er det jo, at
							de ogsaa der holde sig til det smukke Kjøn, men maaskee, som jeg troer,
							gjør de et saa stort Spring i aandelig Cultur at de spille et Slags Cicisbeo, kaste de brune Kjoler og iføre sig
							røde, for saaledes med denne levende Farve desmere at stikke de
							foeminine Engle i Øinene og gjøre deres Lykke!«Jeg saae paa Manden og hans hele Omgivning, og mærkede da nok, som alt
								Tommeliden fra Sirius sagde mig, at man ikke
							ved Døden strax gjør noget Saltomortale i aandelig Fuldkommenhed De
							menneskelige Naragtigheder, Feil og Ufuldkommenheder ville endnu en Tid
							hænge ved det aandelige Jeg, naar det alt svæver over de første Egne
							hiin Side Graven.En rank qvindelig Skikkelse, i hvis Ansigt lyste den inderligste Ømhed og
							Kjærlighed, tiltrak sig min Opmærksomhed; det var en Moder, som denne
							Nat var død af en epidemisk Sygdom, kun nogle faae Skridt fra hende sad
							hendes kjære lille Dreng, der nogle Timer senere var fulgt efter.
							Længselsfuld strakte hun Armene efter ham; endnu tonede Barnets fromme
							Trøst ved hendes Dødsleie, da han med Livsflamme i Hjerte og Øie
							trykkede Moderens Haand i den fattige Hytte.Græd ei Moder, ellers døer du jo,Lægges ned i Jorden, som min Fader,Gaae dog ikke fra mig begge to;Jeg døer med naar du mig reent forlader.Hele Verden er jo dog saa smuk,Og her er saa mange, mange Glæder.Hvis vor Herre hører dine Suk,Kan han blive vred fordi du græder.See paa Ruden fryser Blomster smaae!Træer og Soldater kan jeg kjende.Vil du bare her ved Ovnen staae,Skal du see, hvor deiligt det kan brænde.Ildpaladser staae i Tørvens Glød,Ridderborge, Skyer, smukke Sole.Moder, korn og sæt dig paa mit Skjød,Skal du see de Smaa-Børn gaae af Skole.Jeg vil tage Bedstefaders Stok;Hyp min Hest! - O den er slem at ave.Smeld, min Pidsk. See saa! nu gaaer den nok.Jeg vil ride over Bjerg og Have;Kommer snart igjen med Sølv og Guld!Moder, tænk dig vores store Lykke.Hvor en Fattig skal faae Posen fuld,Og Mads Lund vil dandse paa sin Krykke.Men du græder, - jeg vil blive her!See dog ud, hvor Stjernerne sig tænde.Evig Juul der vist i Himlen er,Derfor skal de mange Lys nu brænde.O de søde Englebørn dog hist!- Thi hos dem er der jo ingen slemme? -Smukke Julegaver faae de vist,Troer du, at vor Herre os vil glemme?Saaledes trøstede den Lille, til ogsaa hans Stjerneskud lyste paa den
							natlige Himmel.Lykkelige Barneverden med dine glade Drømme; da Himlen hvælver sig over
							os, som det store, evige Juletræ med alle sine glimrende Lys, dem den
							gode Gud tændte for Fattige og Rige i sin store Børneflok Men vi blive
							ældre, vi blive fornuftigere, da er det ikke Himlens glimrende Julelys;
							nei, uhyre Kloder med - sandsynligviis - Smerte og
							Taare, Elendighed og Daarskab som paa denne Jordklode.Nærved mig sad der et hæsligt guulbruunt Spøgelse, det var en gammel
							Gnier som Døden for en Times Tid siden havde slæbt bort fra Pengekisten;
							ogsaa han stirrede op mod den deilige Himmel og  strakte de lange Knokkelfingre i Veiret efter
							de mange Sølv- og Guld-Skillinger Stjernerne syntes ham. Hu! hvor
							mindede de ham ikke om hans kjære Mammon, det han selv havde piint sin
							Sjæl og sit Legeme for at erhverve, og nu var han evig skilt ved det;
							langt fra det, som fra Guds Himmel med alle de funklende Stjerner.»Par diable !«skreg en gammel Mandsling, det var en tydsk Greve, hvis
							Godser laae i Maanen, »par diable! at lade mig
							kjøre med den store Diligence mellem al anden
								vulgaire, hé bien Monsieur! lad dog les nobles sidde sammen. Par
								mon honneur! je marche à pied.«»Jeg skal nok placere dig,« svarede Døden og tog le
								noble i Nakken, satte ham bag paa Vognen mellem de to
							qvindelige Spøgelser, som han overdrog den Forretning at holde ham i
							Ave, dersom han gjorde sig for meget ud til Beens.»Nu! har De ikke snart betænkt Dem?« spurgte Døden mig, »hvad tøver De
							efter? troe mig, der voxer hverken Guld eller grønne Skove for Dem i
							denne Verden. De har et stort Godmodigheds Organ og det er en Skive,
							hvorpaa Verden afskyder sine Pile, uden at bryde sig om at de mueligt
							saare Hjertet. Tidt vil De blive miskjendt; man vil - dersom De gaaer
							frem paa Forfatter-Veien - lægge en Betydning i Deres Ord, De aldrig
							drømte om. Snart vil De dog, som en sygelig Skrantning længes efter den
							store Extra-Post for at rulle bort fra en Verden, hvor man kunde leve
							saa herlig, men hvor den ene piner og plager den anden. Følg mig! Deres
							bedste Drømme vil dog gaae i Skuddermudder, det er et Babeltaarn, der
							styrter og knuser dit eget Hjerte.« Jeg blev ganske melancholisk stemt.»Nu hvorlænge vil De betænke Dem?« spurgte Døden; »meget længe har jeg
							ikke Lyst at vente.«Jeg grundede, det var jo ogsaa et meget vigtigt Skridt; da goel Hanen i
							det samme, og hui, hei! brusede Døden bort med alle sine Passagerer.Tiden maa nu lære mig, om det var til mit Held eller min Plage jeg
							betænkte mig saalænge.Jeg stod tæt ved Strandbredden; nu var jo min Amager-Reise forbi og
							aldrig havde jeg følt en mere levende Lyst til at reise. Da opdagede jeg
							en Baad i Nærheden. »Hvad om jeg satte mig i den,« tænkte jeg, »og
							gjorde en Reise over til Saltholm, det kunde jo være ganske interessant
							at ende med et Søe-Eventyr.« Med samme Følelser som Crayon forlod America og seilede over Verdens Havet, med  samme Følelser vilde jeg ogsaa forlade
							Amager og seile over til det anachoretiske Saltholm. Endnu en Gang
							kastede jeg et Blik tilbage over Kjøbenhavn; hele Luften var formørket,
							det saae ud som det skylregnede, men da jeg, gjennem St. Peders Briller nærmere betragtede det, mærkede jeg at det
							var bare Nytaars Ønsker; da tænkte jeg paa mig selv, som vist ikke fik
							mange af disse og for ikke at være Stedbarn kom jeg med:Nytaarsønsker til mig selv for hele Livet.O gid - (ja jeg ta'er Munden fuld,Man faaer jo lige meget) -Jeg snart maa faae tolv Tønder Guld,Men Guld, som er mit eget.En deilig Brud, ja hille den!Det er det bedste Stykke!Thi ak! døe hen som Pebersvend,Nei fy for en Ulykke!Ni ægte Venner! - nei kun tre,Ni kan der aldrig være!En Fremtid uden Vok og Vee,En Digterkrands med Ære.En god Forstaaelse med GudOg alle Recensenter;Samt naar tilsidst mit Lys gaaer ud,Man mig til Himlen henter.Rask sprang jeg nu i Baaden; saae i Aanden allerede Undiner og andre
							Madammer, stødte fra Land, men i samme Øieblik fik baade jeg Og Baaden
							saadant et Puf, at jeg nær havde vendt Benene i Veiret. Forskrækket saae
							jeg omkring mig; da stod der en gyselig Rosmer
								Havmand i Vand til midt paa Livet og havde slaaet en Kloe i
							Baaden; Manden saae gyselig ud; hele Hovedet var, istedetfor med Haar,
							besat med Penneposer der strittede ganske forskrækkeligt og istedetfor
							Skjæl var hans lange Hale smykket med en uhyre Mængde Rygge af Bøger,
							hvorpå man kunde læse disses Titel.»De har,« udbrød Manden, »kaldet Deres Bog; Fodreise
								til Østpynten af Amager, og nu vover De at gaae længer!«Det foer mig iiskoldt ned af Ryggen, thi nu mærkede jeg at Vandmanden var
							ingen anden end en Recensent.»Deres hele Reise,« vedblev Manden, »er et Chaos af forvirrede Ideer,
							opkogte Reminiscenser og i det høieste et mislykket Eventyr; var det
							endda en mislykket Roman, men et Eventyr er en Chimære, som ikke
							existerer i Livet.«»Og mig forekommer det dog,« svarede jeg, i det jeg trak mit Modsorgan
							ved Haaret for at faae det større, »at det menneskelige Liv, Aanden som
							lever og virker i os er det saare meget beslægtet; kunde vor Sjæl med
							alle sine Følelser og Ideer levende afpræge sig paa Papiret, da vilde
							man faae det underligste Eventyr, der endnu var læst. Fryd og Smerte,
							Fornuft og Vildfarelse danne de store Capitler og gjennem det hele gaaer
							der, som i Eventyret, en uudgrundelig Traad. Her sniger just den værste
								Don Juan sig om og myrder Uskyldigheden; her
							bygger Phantasien sine stolte Babeltaarne, hvorfra Tanken, som en vinget
							Cherub, svinger sig op i det Uendelige.«»O snik snak!« sagde Manden. »Her vil jeg nu ikke recensere Dem, men med
							det første vil De paa Tryk høre fra mig, naar De seer en uforskammet Recension, saa kan De vide den er
							fra mig.«»O Gud hjælpe mig! det er bestemt min lærde Amagerkone der har forklædt
							sig,« sukkede jeg. »Men Kjære viis dog Skaansel mod en ung begyndende
							Forfatter! Siig mig Feilene! Giv mig Grunde ...;«»Grunde!«svarede han, »naar har De hørt at Folk af min Race give Grunde ?
							Gaae i Land, snart skal De høre fra mig.«I samme Øieblik slog han mig med sin Stok lige over Næsen saa St. Peders Briller fløi over Bord og forsvandt i
							Bølgerne og med dem var ogsaa Vandmanden borte; men jeg stod flau og ene
							ved den nøgne Strandbred, og følte mig intet mindre end skikket til at
							skrive et smukt Slutnings Capitel.Hvad er nu her at gjøre ? - jeg veed kun een Udvei; -
							Vandmanden lovede mig en Recension, maaskee Læseren vil kjøbe denne naar
							den kommer ud, og lade den gaae som Slutnings Capitel; skulde Manden
							betænke sig, og ingen andre finde det Umagen værd at sige godt eller
							ondt om min Bog, saa skylder jeg dem et Slutnings Capitel, som jeg selv
							vil gjøre mig en Fornøielse af mundlig at kunne meddele  naar man vil glæde mig med et Besøg; jeg er
							hjemme fra 8 til 9, men for Damer er jeg hjemme paa alle Tider. Lev vel!(Ulykkeligviis seer jeg først nu at min Bog er bleven 13 Capitler; da det
							er for seent at gjøre Forandringer, vil jeg, for at ikke et af
							Capitlerne skal dø dvs. blive sprungen over, tilføie
							endnu et fjortende Capitel, som rigtignok ikke indeholder noget, men det
							er Læserne vant til fra mange andre Bøger: - jeg vil heri allene sætte
							Interpunctions-Tegnene, saa kan enhver efter eget Behag udfylde det saa
							herligt han vil).FJORTENDE CAPITEL (Indeholder ingen Ting.)----!!! -----?-- , ----,---; ---.--!----? --, -
								-,--,-,--!--:»---,«-- -.---;---!----!!!!!!!Efterskrift og noter JOHAN DE MYLIUS Efterskrift og noter blev oprindelig udarbejdet til en japansk udgave af
							H.C. Andersens romaner og rejseskildringer (i oversættelse ved professor
							Tetsuro Suzuki; Tokyo 1986 f). Til nærværende udgave er noterne herfra
							kraftigt omarbejdet, og efterskriften er udvidet noget. Under
							udarbejdelsen af noterne har jeg haft god assistance af stud.mag. Gert
							Jessen. Prof dr.phil. Søren Skovgaard Jensen har beredvilligt hjulpet
							med de latinske og græske citater.EfterskriftEn københavnerromanFynboen H.C. Andersen skrev den første københavnerroman - hvis man da
								vil gå med til at betragte Fodreise som en
								roman.København er bogens emne, en lystvandring midt om natten forbi de
								kendte bygninger, ud på Christianshavn og det flade Amager. En
								velkendt og skikkelig virkelighed, der nytårsnat forvandler sig til
								en vild litterær fantasi. Byen bliver levende, fortæller historier.
								Selv om det er fantasi det meste af, hvad der sker i bogen, får man
								alligevel et indtryk af det liv, der udfolder sig i byen, af
								historie og nutid Og fremtiden spiller også med ind: den ny verdens,
								Amerikas, børn kommer til byen i flyvemaskine.Men også på en anden måde er Fodreise en
								københavnerroman: det er den første bog, der ud i yderste konsekvens
								er skrevet for et lille smagsbevidst københavnsk publikum, en
								inside-historie myldrende fuld af hentydninger til aktuelle
								teaterbegivenheder, til inderkredsens (Heibergs) tidsskrift, til
								tidens læsning og samtalestof. Fodreise er
								københavneri for alle pengene, en bog, der - med et kierkegaardsk
								udtryk - er skrevet med »sympathetisk Blæk«. Den usynlige skrift
								tydes kun af de indviede. Og de læste den. To oplag blev det til på
								samme år, og en halv snes år senere endnu en udgave, inden bogen
								opsugedes i de Samlede Skrifter.Men aktualiteten i bogen har haft sin pris. I dag kan den for den
								uindviede være en besværlig og irriterende bog at læse. Og den
								lægger op til en realkommentering ud over alle grænser, en
								kommentar, der - det er nu engang vilkårene ved denne bog - er nær
								ved at gå hen at blive et formål i sig selv.Alligevel er det en spændende bog: et oplæg til hele forfatterskabet,
								et inventarium af motiver, der senere blev udformet på anden vis; et
								vidnesbyrd om den unge stræbsomme Andersens blanding af servilitet
								og frækhed; og ikke mindst et fyrværkeri af gale indfald og
								litterære morsomheder.Man kan gøre to ting med Fodreise. Fordybe
								sig i den som tidsdokument eller samle al sin kraft om at lade
								citater, allusioner og titler 
								strømme hen over én som et sprogligt vandfald og lade fantasien,
								ironien, det æstetiske og det tematiske virke med al sin oprindelige
								friskhed og fandenivoldskhed. Begge fremgangsmåder giver anledning
								til overraskende opdagelser. Så det bliver ikke et enten-eller, men
								et både-og. Lad os derfor se dem begge an og se, hvor de fører os
								hen.Den litterære entréHvis man skal kalde Fodreise H.C. Andersens
								debut, så er det med det forbehold, at det ikke er hans først
								udgivne skrift Men det er hans debut i den forstand, at det er med
								dette arbejde, han egentlig introducerer sig selv på den litterære
								scene og vækker opmærksomhed.Det var i så henseende en særdeles velovervejet debut.
								Omstændighederne omkring den taler imod den populære forestilling om
								den naive digter, der fra starten af blot skrev ud fra sin
								umiddelbare inspiration. Fodreise er et
								stykke udspekuleret litteraturpolitik og indbragte Andersen det
								ønskede resultat.Med sin Fodreise ønskede Andersen at få det
								blå stempel af tidens førende danske smagsdommer, teaterdigteren,
								kritikeren og filosoffen Johan Ludvig Heiberg, der havde slået sit
								navn grundigt fast med sine lette syngespil (vaudeviller) efter
								fransk forbillede og med sit litterære tidsskrift Kjøbenhavns flyvende Post. Gennem sin kritik af den
								romantiske skoles hovedskikkelse, Adam Oehlenschläger, havde Johan
								Ludvig Heiberg markeret sig som anfører for en ny gruppe digtere,
								der uden egentlig at bryde med romantikkens grundanskuelser dog ikke
								kunne stille sig tilfreds med dens umiddelbare lyrisme, men krævede
								større bevidsthed om formen, genren. At blive akcepteret af Heiberg
								var det samme som at blive regnet for en af de moderne digtere.Heibergs krav til litteraturen gennemspilles i ungdommeligt overmod i
									Fodreise, der ækvilibristisk leger med
								formens muligheder.Andersen fik en række kapitler af sin Fodreise
								trykt i Heibergs tidsskrift, inden bogudgaven kom på markedet
								Dermed havde han sikret sig opmærksomhed og købere til sin bog. Det
								første, der blev offentliggjort i tidsskriftet, var det nuværende
								12. kapitel, »Dykker- Klokken«,  der
								med tilføjelsen »Et Eventyr paa Havets Bund« stod at læse i
								tidsskriftets nr. 98, 1827. Her var det ikke underskrevet med
								digterens navn, men med signaturen h-- (HCA), hvortil der spøgefuldt
								hentydes i bogudgavens 12. kapitel i den indsatte fodnote.Kapitlerne 1-3, 7 og et brudstykke af kapitel 10 stod at læse i
								tidsskriftet i 1828 i nr. 90-95, nu under digterens fulde navn og
								med oplysning om den kommende bogs titel.Til titlen og digterens navn knyttedes i tidsskriftet følgende
								kommentar: »Dette humoristiske Skrift af en ung Digter, der allerede
								ved adskillige lyriske Smaastykker har vidst at gjøre sig værdig til
								Publicums Deeltagelse, vil udkomme i Slutningen af næste Maaned.
								Subscriptionsplaner vil om faa Dage blive udstædte«.En bedre entré på det litterære parnas kunne ingen ønske sig. I mange
								henseender, bl.a. socialt set, var H.C. Andersen en outsider i
								tidens kulturelle miljø, men historien bag offentliggørelsen af hans
								debutskrift viser, at han var i stand til at lægge en god strategi
								for at nå sit mål: at fremstå som en af inderkredsen.Denne strategi går endda langt videre, hvilket først en
								realkommentering af Fodreise afdækker.
								Andersen har med velberåd hu sørget for at indflette en række
								hentydninger til emner, der har været omtalt i Flyveposten, ofte således, at kun Heiberg og måske nogle
								få andre af den snævreste kreds omkring ham ville bemærke det. Over
								for Heiberg havde Andersen dermed markeret sig som en ivrig læser af
								tidsskriftet og lagt op til en indforståethed, der byggede på, at
									Flyveposten var organet for tidens
								debat, det naturlige emne for enhver diskussion.At opnå den heibergske akcept betød også for Andersen, at han måtte
								rette sig efter hans anvisning til strygning ved skriftets udgivelse
								i bogform. I 7. kapitel havde Andersen i anledning af Amagerport
								ladet tankerne gå til de forbrydere, der førtes ud til henrettelse:Lad det være den største Forbryder, han er dog et Menneske som jeg;
								ogsaa han har været uskyldig! Hvem veed, hvor mange haarde Kampe han
								kjæmpede, før han gjorde det første Skridt til sin Ulykke; lidt
								efter lidt gled han dybere. - Pludselig bliver ingen en Forbryder;
								det ere Lidenskaber, Opdragelse og en forunderlig Sammenkjædning af
								Omstændigheder, som danne vort Livsmalerie...Denne betragtning, der lyder ganske akceptabel for et nutidsmenneske,
								faldt ikke i god jord hos Heiberg. Den gik igennem i Flyveposten, men Heiberg har åbenbart rådet
								Andersen til at stryge den i bogudgaven. I Maanedsskrift for Literatur anmeldte Heiberg bogudgaven og
								omtalte der strygningen med tilfredshed Det var efter hans mening
								»nogle hverken nye, eller tilstrækkelig grundede, eller til
								Skriftets Grundtone passende Reflexioner over Forbrydelsernes
								Tilregnelighed«.Uden at vide det havde Andersen taget en diskussion op, som Heiberg
								mente at have manet i jorden for længst. I 1824 rasede i Danmark en
								strid om viljens frihed, fremkaldt af et nærmest rationalistisk
								skrift af lægen F.G. Howitz. Her trådte Heiberg op sammen med en
								række andre yngre penneførere for den filosofiske idealisme (delvis
								på romantisk grund), der hermed blev knæsat som periodens officielle
								doktrin.Andersens forsyndelse mod tidens filosofiske lære er ikke nogen
								perifer tilfældighed Selv om han bøjede af over for Heiberg,
								markerer den lille uoverensstemmelse dels, hvor Andersen har sine
								rødder, dels, hvilke nye tendenser i tiden, navnlig fra 1830rne og
								fremefter, Andersen er med til at bringe frem.ForudsætningerSelv om HC. Andersens litterære debut ligger efter romantikkens
								blomstring i Danmark (ca. 1800-1820), medbringer han forudsætninger,
								der går bagom romantikken og tilbage til slutningen af det 18.
								århundrede. Disse forudsætninger kan dels spores tilbage til
								barndommens påvirkning fra faderen, friskomageren i Odense, fra hvem
								Andersen nok har arvet sin ganske udogmatiske religiøsitet; dels kan
								den spores tilbage til hans skolegang. Andersens lærere var ikke
								præget af romantikkens, men snarere af det forudgående århundredes
								ånd Når dette kan have haft større betydning for Andersen end for
								hans jævnaldrende digterkolleger, der næppe havde faet en meget
								anderledes undervisning i skolen, hænger det sammen med, at Andersen
								først på et senere tidspunkt end de andre - og dermed på et ud
								viklingstrin,  hvor han var mere
								intellektuelt vågen og modtagelig modtog højere undervisning.Et blandt flere vidnesbyrd om skolepåvirkningen og dennes rod tilbage
								i det 18. århundrede finder man i Fodreises
								2. kapitel, hvor Andersen henviser til den tyske
								oplysningsforfatter Sintenis og vel at mærke til et skrift af ham,
								som Andersens dansklærer F. Høegh-Guldberg havde oversat og
								bearbejdet. Den nyudklækkede student Andersen kvitterer her for en
								bog, som man kan gå ud fra, at han har faet af sin dansklærer efter
								eksamen og med formaning om at lægge sig den på sinde.
								Sintenis-citatet giver et vink om en påvirkningskilde for visse
								sider af Andersens tænkemåde.Også de mange citater af og hentydninger til klassiske forfattere
								peger tilbage på skolegangen og viser Andersen som den lærenemme
								discipel, der har fået en solid portion klassisk ballast med sig -
								selv om det da også skal understreges, at Andersen viser sin
								uafhængighed og modernitet ved at udnytte de klassiske allusioner
								ironisk-satirisk.Trods det massive omsving i den litterære/kulturelle tænkemåde, som
								romantikken umiddelbart efter århundredskiftet medførte, var den
								almindelige borgerkultur fortsat stærkt præget af tænkemåder fra
								sidste halvdel af det 18. århundrede. Den borgerkultur, som Andersen
								på sin vej fremad og opad i samfundet måtte søge at tilpasse sig,
								var en videreførelse og konsolidering af en førromantisk periodes
								ideer og vaner. Romantikken optoges efterhånden i denne borgerkultur
								og dannede det livsmønster, der går under betegnelsen »dansk
								guldalder«: en harmonisøgende dannelseskultur, der lagde vægt på at
								forene moralitet, moderat kristendom og æstetik. Andersen kom udefra
								til denne kultur og måtte tilegne sig den. Socialt kom Andersen fra
								samfundets bund i modsætning til flertallet af samtidige danske
								digtere, der var børn af embedsborgerskabet. For at blive akcepteret
								måtte Andersen på det nærmeste »have papir« på sin dannelse, og det
								fik han dels gennem sin meget forsinkede skolegang med afsluttende
								studentereksamen og propædeutisk eksamen ved universitetet, dels
								gennem sit debutskrift med dets demonstrative opvisning af litterære
								kundskaber.Bortset fra tilfældig undervisning i fattigskolen fik H.C. Andersen
								først systematisk undervisning fra sig 17. år. I 1819, 14 år gammel,
								havde han på egen hånd begivet sig ud på den lange rejse fra Odense
									 til København, hvor han håbede
								at gøre sin lykke ved teatret, men i stedet nogen tid senere af
								velmenende mæcener blev sendt i skole, først i Slagelse, senere i
								Helsingør. Student blev Andersen 23 år gammel i 1828. I den sidste
								tid op til examen artium var Andersen blevet overflyttet til
								København, hvor han gik til manuduktion hos en teologisk student,
								Ludvig Chr. Muller, der boede i bydelen Christianshavn uden for det
								egentlige København, der dengang lå skærmet af volde og bag porte,
								der lastes af om natten. Disse vandringer ud på Christianshavn er
								det, der har givet Andersen inspiration til hans debut, en rejse til
								fods, men især i fantasien, ud gennem stadens port, over
								Christianshavn og ud på det flade Amager, hvor fantasien ret kunne
								slippes løs.Det fortæller egentlig en del om Andersens forhold til den dannelse,
								som han var nødt til at tilegne sig for at kunne begå sig som
								menneske og som forfatter. På den trange og undertiden trivielle
								dannelsesvej, som han daglig måtte betræde, var fantasien ved hånden
								som udvej. Her ligger der et oprør gemt, et oprør mod den fornuftige
								borgerlighed, som han var omgivet af Fantasien mobiliseres som våben
								mod snusfornuften og borgerkulturen. Nok har Andersen tilegnet sig
								sin tids dannelseskultur, hvad han var nødt til, men han spiller
								bold med den i fantasien. Fodreise er en
								demonstration af, hvor vidt han er kommet i lærdom og dannelse, men
								bogen er samtidig en klar markering af digterens oprør. Han
								ironiserer over alverden, sig selv ikke undtaget, men især over den
								borgerlige livsform og kultur. Og det kan han gøre med kunstnerens
								ret.Denne kunstnerens ret til at betræde andre veje end borgerskabets er
								et islæt af romantisk tænkemåde. Men selv om Fodreises forfatter giver opvisning i fantasiens suveræne
								leg med virkeligheden, ender han dog altid nede på jorden igen.
								Fantasiens vilde flugt afsluttes så godt som hver gang med et fald
								Virkeligheden var ikke sådan at komme om ved, selv ikke i fantasien.
								I denne dialektik mellem virkelighed og fantasi er kendetegnet for
								den efterromantiske periode at finde, det tidsrum, hvor Andersen
								træder frem for offentligheden.IronienSpændingen mellem fantasi og virkelighed havde tiden ikke nogen
								løsning på, men kunne kun omgås den i ironien. To år før Fodreise udkom, havde Heinrich Heine i 1827
								udgivet sin Buch der Lieder, hvis
								kærlighedsdigte skulle blive skelsættende for årtiers lyrik i
								Tyskland og de skandinaviske lande. Her er hele romantikkens
								register: drømme og længsler, naturfølelse, dødsdrift og
								inderlighed, fremstillet enkelt og indforstået og alligevel med en
								klar formel overlegenhed Og så midt i det hele: en knivskarp
								bevidsthed om, at virkeligheden ser anderledes ud end drømmen, at
								fantasien har sin pris. De sarte drømme sønderrives af skærende
								ironi, digteren spotter den stemning, som han netop med så stor
								indlevelse og intensitet har bygget op.Den bratte, snart tragiske, snart komiske opvågnen fra drøm til
								virkelighed, splittelsen, søndertrædelsen af følelsen,
								dobbeltgængermotivet, de bløde stemninger og de hårde dissonanser,
								og først og sidst den elegante, bevidste formbeherskelse, det er
								hovedkarakteristika ved Buch der Lieder. Men
								det er også karakteristika ved Fodreise,
								H.C. Andersens næsten samtidige ungdomsværk.Der er i Andersens bog for megen opvisning af »litterær vittighed«
								til, at den kunne få samme almengyldighed som Heines digte. Fodreise er et pulterkammer afløse
								associationer og litterært og teatermæssigt vraggods. Men dens
								grundtone er tæt beslægtet med Heines Buch der
									Lieder. Den er et moderne værk, barn af en tid, der stadig
								havde romantikken i blodet, men splittedes i konfrontationen med en
								påtrængende virkelighed.Problemet lå allerede gemt i den tidlige romantik. I tysk romantik
								finder man ironien side om side med den bløde, drømmende længsel
								efter total sammensmelten med naturen, verden, universet. Friedrich
								Schlegel ophøjede ironien til formprincip, det grænseløses mulighed
								for at manifestere sig i det begrænsede. Hvor ironien hos Schlegel
								var en bevidst strategi til at give et endeligt udtryk for
								uendeligheden, åbnede denne bevidsthed om den manglende kongruens
								mellem det endelige og det uendelige samtidig for en desperation, en
								splittelse, i visse tilfælde endda for en direkte nihilisme. 1804
								udkom anonymt i Tyskland Die Nachtwachen des
									Bonaventura (tidligere tillagt både Schelling og Jean Paul,
								men formodes nu at være skrevet af en ellers inferiør forfatter ved
								navn Wetzel), et skrift, der i stærke fantasibilleder  pegede på det altopslugende »Nichts«,
								intetheden, som tilværelsens grundtema.Om H.C. Andersen har kendt dette skrift, vides ikke. Der er træk i
									Fodreise, der minder om Die Nachtwachen des Bonaventura, ikke mindst
								den stadige mindelse om døden.DødstemaetDet er påfaldende, at dødstemaet spiller så stor en rolle i et
								ungdomsskrift, men fænomenet er ikke ukendt i anden litteratur og
								kan forklares psykologisk.Allerede i tredie kapitel slås dødstemaet an. Anledningen er, at
								vandreren hører vægteren istemme sit vers, og fra forestillingen om
								søvn glider tanken videre til døden, dog ikke nihilistisk anskuet.
								Det er ikke den drømmeløse død, men en tilstand, hvor drømmen viser
								sig for menneskets »levende Aand«. Tidens ringdans illustreres i
								årstidernes vekslen, og med tanken om vinteren er vandreren atter
								fremme ved døden: året lægges i kisten og begraves under sneens
								lagen.I 7. kapitel genoptages temaet i forbindelse med betragtningerne over
								Amagerport, der kaldes »Livets og Dødens Port«, og kapitlet slutter:
								»i et Nu at sættes ind i en Tilstand, intet jordisk Væsen har
								skildret os, det er sjælerystende«.Ved afskeden med Jerusalems skomager - slutningen af kapitel 10 -
								foregribes den store scene i kapitel 13, mødet med »Dødens
								Extra-Post«, og i 11. kapitel møder vandreren en poetisk deklamator,
								en genganger for Andersen selv, som det spøgefuldt antydes, en
								druknet, der fortæller sit eventyr fra havets bund Det, han er
								druknet i, er imidlertid ikke havet, men dårlig litteratur og det
								æstetiske publikums tåbeligheder. Den druknede finder sin plads på
								»Dødens Extra-Post«, hvor vandreren selv også får tilbud om at stige
								ind (kapitel 10), men han betakker sig: »»Ak nei - - min Reise er
								ikke færdig«, svarede jeg, og gjorde atter et dybt Buk for Døden«.Mødet med døden selv i det 13. kapitel er en blanding af litterær
								spøg og personlig alvor. Mødet giver endnu engang anledning til en
								litterær revue, men anslår også et tema, der sideløbende med
								dødstemaet væves ind i hele fodrejsen: den uskyldige barndom, hvis
								stemning  Andersen selv sentimentalt
								havde fanget ind i sit første offentliggjorte digt, »Det døende
								Barn«, her ført videre i digtet »Græd ei Moder«. Døden er rejsens
								endemål, et interessant litterært bekendtskab, et eksperiment for
								læserens skyld, eller man kunne sige: for sensationens skyld, men
								samtidig er der med »Dødens Extra-Post« en passager, der er et
								billede på det, som vittigheden har undertrykt, måske dræbt i ham
								selv: barnet, umiddelbarheden, uskylden. Den litterære spøg er en
								skal, der omslutter Fodreises psykologiske
								kerne: identitetsproblemet.Identitetens formerGengangere, dobbeltgængere og søvngængere er der en del af i Fodreise, altsammen udtryk for det
								gennemgående identitetsproblem. Humor og satire spiller i denne bog
								bold med alting, men nedenunder rører skyggerne sig: det ubevidstes
								regioner er et problemfelt, som Fodreise
								bestandig kommer til at røre ved, men lige så hurtigt slipper
								igen. En motiwerden, som både eventyr og romaner senere skulle
								uddybe, slås an her.Mest seriøst udfoldes denne temaverden i Fodreises
								4. kapitel, der er det kapitel, der viser størst slægtskab med
									Die Nachtwachen des Bonaventura.
								Kapitlet er opbygget som en dialog mellem vandreren og søvngængeren,
								hvis sande tilstand vandreren gennem det meste af scenen slet ikke
								ved besked med Vandrerens part af dialogen er i begyndelsen vittig,
								spottende, men tvinges af den andens alvorlige og mørke tale ind i
								et mere pågående forsvar for et lyst livssyn. Søvngængeren derimod
								dykker ned i sjælesygen, som han kalder den, i de ubevidste
								tilskyndelsers verden, følelsernes, angstens verden.
								Fremmedhedsfølelse, identitetsopløsning er hans grunderfaringer, og
								i en besættende skildring beretter han om den angstfulde,
								tilintetgørende konfrontation med hans eget jeg.Paradoksalt kaster søvngængeren sig ind i en argumentation om den
								ondes eksistens og om kræfterne fra den overnaturlige verden: hans
								slutargument er - som det uafviselige vidnesbyrd - »Søvngjængerens
								underfulde Vandring paa selv de farligste Steder«. En søvngænger,
								der argumenterer for sit livssyn med søvngængeriet som afgørende
								argument: her rokkes der ved fornuftens grundpiller, først  for læseren og siden for
								vandreren/fortælleren, da denne opdager, at han har talt med en
								søvngænger: »Jeg følte mig med eet draget ind i det Overnaturliges
								Labyrint«. Mødet med søvngængeren er et møde med kræfter, han ellers
								ikke vil kendes ved Det er det svimlende dyb i menneskepsyken, der
								her i et nu åbenbares for ham, en anfægtelse, der betyder noget, og
								ikke kun pjat, som når vandreren i kapitel 11 ved hjælp af Sct.
								Peders briller(!) ser tværs gennem jorden og ned til Helvede og
								slottet på flammeøen. I mødet med søvngængeren er det sit eget jeg,
								han ser tværs igennem - og forfærdes over det, forfærdes over
								lidenskabernes magt, det vågne, bevidste jegs fremmedhed i verden,
								de ukontrollable kræfter fra det ubevidste. Der rokkes ved
								identiteten.Identiteten er et af de vigtige, gennemgående temaer i bogen. Fodreise er en forklædning, en maske af
								sprudlende lystighed, vel at mærke den maske, som omverdenen
								påtvinger forfatteren. Først efter mange akrobatiske øvelser i den
								litterære vittigheds registre når man efterhånden frem til den
								sårbare, skjulte side af jeg'et. Mødet med søvngængeren i 4. kapitel
								vender opmærksomheden mod de skjulte kræfter i mennesket, og den
								genkommende brug af dødstemaet lader ane, at der er noget uudtalt
								bag den spøgefulde overflade. I 8. kapitel, hvor vandreren far Sct.
								Peders briller på, ser han »brogede, luftige Skikkelser [der]
								tumlede sig igjennem det store Luftrum og istemte en, for det uvante
								Øre, underlig Concert. Det var Menneskets Ønsker, Haab og Længsel
								der drev bort, et Spil for de tumlende Vinde, medens hver istemte
								med mægtige Toner, hvad der rørte sig i hans Indre. - Jeg saae ogsaa
								mine egne Følelser flagre ud som smaae Werthern i elegiske
								Gevandter, men de vare saa blege, saa skindmagre, ikke andet end den
								bare Følelse, saa jeg blev ganske bange for deres Optagelse i
								Verden«.Vandreren griber et af sine elegiske hjertesuk ved benene og
								anbefaler det at forklæde sig bag vittigheds maske for at kunne begå
								sig. Og Fodreise fortsætter i denne ånd, i
								en lystighed, som vi nu ved er en forklædning.Det, der kommer til syne her, er H.C. Andersens eget dilemma. Hans
								første digte var sådanne elegiske hjertesuk (f. eks. »Det døende
								Barn«), og fra hans selvbiografi ved man, at hele hans
								skolingsproces bestod i at tilegne sig et fremmed væsen. Hans bløde,
								følelsesbundne natur såredes gang på gang, når den udtalte sig
								spontant. Han måtte  lære at skjule
								sit egentlige selv, han måtte - for at overleve som menneske
								- udvikle en fornuft, der var kongruent med omverdenens
								tænkemåde. Han måtte tilpasse sig, lære at spille under dække.Der er en personlig udviklingshistorie gemt heri, en
								tilblivelsesproces og en socialiseringsproces under ét. Et stykke
								menneskelig natur må ændre skikkelse, tilpasse sig for at kunne
								indgå i samfundet.Dette samfund er i Fodreise bl.a.
								repræsenteret ved Amagerkonen, der lige fra starten prøver at lede
								vandreren bort fra fantasiens veje og få ham til at holde sig til
								fornuften, til den solide lærdom og til den jævne virkelighed Ved
								slutningen af 9. kapitel kommer fortælleren brat fra beskuelsen af
								poesiens tempel ned på det flade, nøgne Amager, fanget ind i et
								fuglenet. En hæslig gammel kone sætter ham i fuglebur og vil sætte
								en stopper for hans videre flagren i fantasien. Han skal »endnu
								meget i Skole, og pines, præsses, klippes og skjæres, før [han] kan
								blive en taalelig Arbeids-Bi i den store Kube«. Det er igen
								Amagerkonen, der griber ind, og hun bebrejder ham hans legen med det
								hellige:»Lege med det Hellige!« afbrød jeg hende, »det faldt mig aldrig ind;
								men med mine egne Følelser, ja derved kunde jeg maaskee nødes til at
								sætte et maaskee? Menneskene omkring os kan ofte saaledes spotte
								vore Følelser, lege med vort Hjerte, at vi selv maaskee det er feil,
								- gribe det som Legetøi, for ikke at gjelde for en følsom Nar midt i
								den store fornuftige Verden; men den Ældres Legen er ikke Barnets;
								sæt dine Briller paa, gamle Moer, og see om min Hoppen er saa
								letsindig, som den med bare Øine og med et flygtigt Blik forekom
								dig.«Opfordringen kan gå videre til læseren, der dog ligesom Amagerkonen
								kan have nødig at tage brillerne på for at kunne se alvoren bag den
								vittige overflade. Fodreise er langt hen en
								studentikos spøg, en overgiven exercits med det litterære apparat
								til ære for de indviede. Den intetanende vil tro, at han eller hun i
								bogens forfatter møder én, der har kendskab til alt, har læst alt og
								gjort sig tanker om alt Men sandheden er, at forfatteren står ved
								begyndelsen, er ved at finde sig selv. Fodreise
								foregår »i Aarene 1828 og 1829«, som det hedder, men i
								virkeligheden varer den kun nogle timer på hver side af skellet
								mellem det gamle og det nye år (og lå da i øvrigt på disken 2.
								januar 1829).Således også med bogens indhold, der er hårdt pumpet op og synes at
								rumme utrolige mængder af viden og kundskaber, men som i
								virkeligheden er et første skridt hen over skellet mellem gammelt og
								nyt, mellem ydre og indre, en indtræden i litteraturens verden og
								samtidig en bevægelse i modsat retning: et forsøg på at tage pejling
								af sit egentlige jeg under det litterære jeg. Fodreise er et rollespil, men også en problematisering af
								rollespillet.Der skal endda stærkere briller til end Amagerkonens for at se
								problemets fulde omfang. Hen mod slutningen, hvor forfatteren har
								taget Sct. Peders briller på og på sin fremfærd er nået til
								stranden, træder han på nogle potteskår, der helt i E.Th.A.
								Hoffmanns ånd begynder at tale og afslører sig som det jeg, han har
								måttet aflægge for at kunne begå sig i verden: »ogsaa dit eget Jeg
								kan Du letsindig søndertræde ?« siger potteskårene, »lystig flagrer
								Du Livet igjennem og træder nu paa dit eget Hjerte«. Det er det
								samme jeg, som af og til tidligere har gjort sig gældende på
								fodreisen, »dit lykkelige lille Barndoms-Jeg, hvis Lykke Du saa tidt
								har besjungen i rørende Elegier«.Dette er forberedelsen til mødet med den druknede, forfatterens
								genganger, og senere med dødens ekstra-post. Her ved rejsens ende
								knyttes de to temarækker sammen: dødstemaet og jeg-problematikken.
								Måske kan man gå videre i sammenknytningen af de to temarækker og se
								optagetheden af døden som en direkte forlængelse af bevidstheden om
								det egentlige jeg's krisetilstand Fodreise
								er som litterært værk på én gang en monumental begravelse af
								jeg'ets inderste kræfter, følelsen, hjertet, men er samtidig et
								nødråb, et forsøg på at pege på de skjulte menneskelige
								forudsætninger for litteraturen. Et forsøg, som kun bliver ved
								antydningen i Fodreise, og som skulle vente
								på romanerne og eventyrene for at blive til noget.DannelsenDen sammenhæng, som Fodreise antyder, men
								ikke er i stand til at udfolde helt, har at gøre med begrebet
								dannelse. Bogen er en opvisning i den form for dannelse, der skulle
								til, for at man kunne begå sig i det bedre selskab: den overfladiske
								dannelse, der har nippet lidt her og lidt der, kan tale med om alt,
								kort sagt kan konversere. Fodreise er  holdt i salontonen, tilpasset Johan
								Ludvig Heibergs forsøg på bl.a. gennem Kjøbenhavns flyvende Post at skabe en litterær
								offentlighed i Danmark, et forum for elegant drøftelse af æstetiske
								emner. Ambitionerne hos Heiberg rakte naturligvis langt ud over den
								almindelige konversationsdannelse, men en højnelse af denne
								- ja, man burde egentlig sige en etablering af en sådan
								overhovedet - var også en del af hans og hans mors, forfatterinden
								Thomasine Gyllembourgs, bestræbelse. Fru Gyllembourg havde et par år
								før Fodreises fremkomst i en høj alder
								debuteret som novelleforfatterinde med de anonymt udgivne historier,
								som senere fik fællestitlen »hverdagshistorier« efter novellen »En
								Hverdagshistorie«, til hvilken der vistnok alluderes i kapitlet
								»Dykker-Klokken«.Gennem Hverdagshistorierne ønskede fru
								Gyllembourg klart at fremme den elegante konversationsdannelse.Det er denne litterære verdensmandstone, H.C. Andersen forsøger at
								anslå i Fodreise, der genlyder af
								teatersnak, raillerier for de indviede, inderkreds-snak omkring Flyveposten og meget andet Hele ideen til
									Fodreise har muligvis sit udspring i Flyveposten, som førte sig frem med
								raillerier over filisteriet og dyrkede en
								litterært-intellektuel-satirisk tone. I en artikel fra nr. 11 af Flyvepostens årgang 1827 (samme årgang, som
								i nr. 98, december, havde et indlæg af »h--«, det her oftere omtalte
								kapitel »Dykker-Klokken«. Et Eventyr paa Havets Bund«) gjordes der
								under overskriften »Christianshavnspostens Nyheder« på studentikos
								vis grin med småborgerskabet uden for voldene og dets indskrænkede
								gøren og laden.Mens H.C. Andersen læste til studentereksamen, havde han som nævnt
								sin daglige gang ude på Christianshavn, hvor han gik til manuduktion
								hos en teologisk student, Ludvig Chr. Muller. På vejen derud tænkte
								han, efter hvad han selv siger i Mit Livs
								Eventyr, kun på sine lektier, mens han på vejen tilbage
								»aandede frit« og hengav sig til »alle Slags brogede poetiske
								Billeder«. Her var grunden lagt til Fodreise, til dens dilemma mellem Amagerkonens solide lærdom
								og sværmerierne i følge med den blege kvindeskikkelse fra
								Druknehuset. Men grunden var også lagt til, at student Andersen
								kunne lade sig inspirere af Flyvepostens
								studenterløjer med filisteriet på Christianshavn.I virkeligheden er Fodreise ikke blot i sin
								form en studentikos spøg, den er også indholdsmæssigt et bidrag til
								tidens studenterlitteratur.Studenten var blevet dagens mand i dansk litteratur. Poul Martin  Møller havde 1824 i den nystiftede
								Studenterforening i København læst kapitler højt af sin endnu
								uudgivne fortællingcyklus En dansk Students
									Eventyr, i ånd og tone fjernt fra Andersens debutarbejde,
								men dog med en poetisk students vandringer som ledetråd. Lyrikeren
								Christian Winther skrev digte om studenterstanden, f. eks. »Herrer
								vi ere i Aandernes Rige«, tekster, der i mere end 100 år er blevet
								stående som udtryk for danske studenters selvbevidsthed, hævet over
								et uforstående småborgerskab, eller som man dengang sagde:
								filisteri. Senere, i 1830rne, skulle H.C. Andersen selv give en bred
								skildring af en ung students kvalfulde vej ind i de højere
								samfundslag - i romanen O.T. fra 1836 -
								ligesom også andre af tidens forfattere skulle give skildringer fra
								studenterlivet. Hele denne litteratur har to kulminationspunkter,
								for det første i 1840rne i Jens Christian Hostrups muntre
								vaudevilleklassiker Genboerne om studenten
								og småborgerskabet, der forenes i bedste forståelse, for det andet i
								1850erne i M.A. Goldschmidts store dannelsesroman Hjemløs, der i en bred skildring af studenterlivet
								fordyber sig i individets problemer med at forsone ideen med
								virkeligheden og finde sig selv.Hele denne brede strøm af studenterlitteratur, der fra 1820rnes midte
								og godt 40 år frem i tiden er en karakteristisk del af dansk
								litteratur, har sin baggrund i det socialhistoriske faktum, at den
								sene enevældes samfund (enevælden afskaffedes 1849 i Danmark)
								domineredes ideologisk/kulturelt af et embedsborgerskab. Adgangen
								til optagelse i denne samfundskreds var den klassiske dannelses vej,
								studentereksamen. Studenten stod i en mellemposition i forhold til
								på den ene side det »åndernes rige«, han i kraft af sine studier
								færdedes i, og den embedsmandskreds, han i kraft af sin eksamen
								skaffede sig adgang til. Han havde betrådt en lovende bane, der
								ville føre til embede og anseelse, og derfor havde han fremtiden for
								sig. På den anden side var han endnu fri, kunne spille herre i
								tankens og poesiens uendelige rige.Denne blanding af fandenivoldsk frihed og solide fremtidsudsigter
								giver den danske guldalders studenterlitteratur dens særlige aura af
								uskyld, leg, selvbevidsthed og jordnære kompromisser.Det er også denne dobbelthed, der giver sig til kende i et arbejde,
								der normalt ikke regnes med til denne studenterlitteratur, men som
								efter hele sit anlæg klart hører hjemme her og også foregriber
								senere  markante studenterdigtninge
								af samme forfatter: H.C. Andersens Fodreise.Vel er Fodreise ikke en skildring af en student eller af studenterlivet, men den
								rummer de afgørende ingredienser for at være et udtryk for denne
								litteraturform. Her strides fantasiens frie kræfter med solid
								nyttetænkning og klassisk lærdom. Her gør fantasien sig til herre
								over den flade virkelighed udenfor Københavns volde, men må stadig
								se sig mindet om virkelighedens eksistens. Her befolker litteraturen
								og teatret den prosaiske virkelighed og forvandler den til et
								luftsyn. Her er den muntre student, den poetisk-satiriske
								vandringsmand, parat til at demonstrere sin læsning, sit talent, sin
								ironiske distance til livets alvor og til sig selv. Fodreise er en studenterspøg, men samtidig
								også et vidnesbyrd om den dobbelthed af
								poetisk frihed og byrdefuld dannelse, som var vilkåret for den tids
								studenterungdoms udfoldelse, i en blanding af selvrealisation og
								rekrutteringsproces.Ordet dannelse er i denne sammenhæng taget i snæver betydning som
								synonym for en bestemt form for socialisation. I denne betydning er
								dannelsen til stede i bogen som et vilkår, forfatteren underkaster
								sig, hvad hele Fodreises demonstrative
								brilleren med læsning og lærdom vidner om. Men man skal ikke glemme,
								at den selvsamme dannelse - stadig i betydningen tilegnelse af en af
								omverdenen på forhånd defineret rolle, som individet må overtage for
								at blive akcepteret - så sandelig også udsættes for kritik i Fodreise. Her tænkes der ikke først og
								fremmest på den satiriske skildring af Amagerkonen og de holdninger,
								hun står for, men på de tilbagevendende gennembrud af en anden og
								dybere forankret identitet.Selv om følsomheden ofte spottes, f.eks. i scenen med den unge
								digterkat og hans begejstrede tante, dukker den alligevel op som en
								inderste væsenskerne - potteskårene, f eks. - som trædes under fode
								af den satiriske poet i hans forsøg på at tilegne sig verdenstone,
								men alligevel er der som et korrektiv, han ikke ganske kan slippe
								udenom. Fodreise konfronterer en
								overfladedannelse med en skjult natur, som er den inderste
								identitet, men en problematisk identitet, fordi den harmonerer slet
								med den verden, det er nødvendigt at assimilere sig med. For at
								beskytte sig selv må poeten fornægte sig selv.Her ligger et alvorligt konfliktstof, der samtidig kan være basis for
								en dannelsesproces af en helt anden art: en dannelse, der skal føre
								de  oprindelige, ægte værdier gennem
								mødet med den omverden, der anfægter dem, og frem til en afklaring
								af identiteten. Denne dannelsesproces ligger det ikke inden for Fodreise muligheder at udfolde. Kimen til
								den er til stede, men heller ikke mere.Først i den store roman Improvisatoren fra
								1835 kunne H.C. Andersen forvandle det statiske konfliktstof fra Fodreise til en dynamisk proces, der
								handlede om individets tilblivelse og tilegnelse af eller forsoning
								med den omverden, som kunne true den inderste væsenskerne.For at komme så vidt måtte Andersen frem til at betragte kunsten som
								forbundet med denne inderste natur. Senere skulle H.C. Andersen få
								rig lejlighed til at fundere over fantasien som guddommelig
								skaberkraft og dæmonisk rørelse fra det ubevidste. Men i sine unge
								år, lige udklækket som student, overmodig og ivrig efter at paradere
								sin nyerhvervede frihed og efter at skaffe sig adgang til den
								formalæstetiske Heiberg-kreds og dermed til det lokale parnas, lod
								han sig blænde af fantasiens mulighed for at vende op og ned på
								alting. Kunsten blev til artisteri, og følelserne blev trampet under
								fode.Åbenlyst var Fodreise et svendestykke, en
								prøve i at spille et litterært rollespil igennem. Men skjult var den
								en kritik af den overfladedannelse, den selv demonstrerede, en
								desperat pegen hen på jeg'ets inderste kerne, følelsen.Artisteri og skriftprocesI Mit Livs Eventyr siger H.C. Andersen selv
								om bogen, at den var »en humoristisk, underlig Bog, en Slags
								phantastisk Arabesk, der dog ganske antyder min hele Personlighed og
								mit Standpunkt dengang, der viste sig især i Lyst til at lege med
								Alt, spotte i Taarer over mine egne Følelser; broget vexlende, et
								heelt Tapet, var denne digteriske Improvisation«.Dobbeltheden af psykologisk alvor og artistisk blændværk er præcist
								fanget ind i denne selvkarakteristisk.Artisteriet, fantasiens frie tumlen med virkeligheden er det mest
								iøjnefaldende ved bogen. Der er i det foregående peget på to årsager
								til, at fantasien tager den retning, den gør i Fodreise. Den ene har at 
								gøre med selve studenterlitteraturens reale basis: friheden i
								åndernes rige som indgang til solide fremtidsudsigter. Friheden
								vender sig derfor satirisk-ironisk, men i sidste ende dog implicit
								akcepterende mod sin raison d'être, borgerlivets begrænsende, men
								næringsgivende krav. Friheden bliver et provisorium, et strejf af
								almagt, men også hurtigt færdig til at falde ned mod jorden igen. -
								Den anden årsag er, at der standses op over for de egentlige
								livgivende lag i jeg'et. Dem kan fantasien og kunsten endnu ikke
								forbinde sig med, sådan som det skete senere i forfatterskabet. Som
								konsekvens heraf bliver fantasien løst ud af det menneskelige, gjort
								til en abstrakt magt. Fantasien frigør sig fra virkeligheden og gør
								kunstværket til et blændværk. Kunstværket kommer til at handle om
								sig selv.Fodreise tager ikke sin begyndelse i den virkelighed, som den som
								»rejse« skal fremstille. Den er fra første færd slet ikke nogen
								rejse i virkeligheden, men en bog, der skal skrives og helst være så
								original som muligt. Derfor begynder »rejsen« i forfatterens
								digterpine: hvordan gøre den trivielle virkelighed interessant,
								overraskende? Knuden løses ved at lade rejsen begynde i en fiktion,
								en gentagelse af Det gamle Testamentes syndefaldsmyte, her overført
								til litterære forhold. Forfatteren kan ikke modstå fristelsen til at
								bidrage til syndfloden af slette bøger, påstår han, og erkender
								dermed humoristisk, at bogen ikke skrives af anden nødvendighed end
								den, der ligger i at melde sig på det litterære parnas med en tilpas
								opsigtsvækkende bog. Fodreise er da ikke
								ment som en præsentation af lokaliteter i København og på Amager,
								men er en litterær kraftpræstation med disse lokaliteter som det
								tilfældige underlag. »Rejsen« er selve bogens tilblivelse, hvad der
								også spilles ironisk-humoristisk på henad vejen. Med sig i lommen
								har forfatteren/vandreren Hoffmanns Elexiere des
									Teufels for at have lidt fantasi i reserve. Selv de
								fantastiske indfald er således at opfatte som skriveøvelser, og bogen Elexiere des Teufels har da også sin
								egen historie (kapitel 6), et livsløb, der er lige ved at være en
								parodi på vandringsmandens eget. Livet forvandlet til en bogs
								vandring ud i verden - en ny form for fodrejse.Ved mødet med Jerusalems skomager låner forfatteren hans
								100-mile-støvler, ikke for at gøre opdagelser i virkeligheden, men
								for »at samle Stof til det interessanteste Capitel i hele min
								Fodreise«. Og dette er emnet for selve kapitlet. Litteraturen
								fremstiller sin egen tilblivelse, er blevet til meta-kunst, en
								narcissistisk kunst, der spejler sig selv.Da døden (i kapitel 13) inviterer forfatteren til at sætte sig op i
								hans vogn, betakker han sig: »»Ak nei - - min Reise er ikke færdig«,
								svarede jeg, og jeg gjorde atter et dybt Buk for Døden«. Den
								kavalermæssige optræden over for døden er kun mulig, fordi livets
								(og dødens) alvor her er forvandlet til fiktion. Den rejse, der ikke
								er færdig, er naturligvis livsrejsen. Det forudsættes, at læseren er
								fortrolig med menneskets ældgamle bøn til døden om at vente, da
								livets muligheder endnu ikke er udtømt. Men dødens alvor er blevet
								til ironisk gestus, for rejsen er her frem for alt bogen, som forfatteren er ved at skrive.
								Forfatteren har ophævet sin realeksistens og gjort sig til en del af
								fiktionen, og fiktionen bliver da sit eget formål.Fiktionen er livet - eller er livet en fiktion? Frem for alt skal
								bogen skrives, og det er denne fremadskridende proces, der er
								rejsen.Rejsens sidste eventyr er derfor logisk nok forfatterens møde med en
								recensent.- i skikkelse af den bøse havmand. Rejsens karakter af
								fiktion formår dog også at støde denne ubehagelige mindelse om
								virkeligheden til side.Det trettende og sidste kapitel får vilkårligt hæftet et fjortende
								til sig, da tallet 13 i folketroen er et ulykkesvarslende tal. I det
								fjortende kapitel er virkeligheden totalt forsvundet Muligvis med
								inspiration fra Jean Paul, hvem Fodreise
								andetsteds citerer, rummer kapitlet kun »tomme skanderinger«,
								dvs. tankestreger i stedet for ord eller stavelser, samt
								interpunkteringer. Her kulminerer Fodrejses
								karakter af formalæstetisk gestus. Fiktionen taler uden at sige
								noget, forsvinder ind i sit eget skriftbillede, efterlader sig
								»ingen Ting«. Det er ikke ekkoet af Nachtwachen
									des Bonaventura's intethed, men fiktivitetens sejrende
								ironi.Optakten til forfatterskabetFodreise er en begyndelse, men det er kun i dens eget
								fiktionsunivers, at den fører til »ingen Ting«, som der står i
								overskriften til kapitel 14. I virkeligheden førte den til et helt
								forfatterskab, selv om den kan synes meget forskellig fra det meste
								af det, der fulgte efter.Fodreise fører ikke direkte over i H.C.
								Andersens rejsebøger, dertil er der for lidt virkelighed og for
								megen formal gestus i bogen. Men 
								alligevel: også rejsebøgerne er udsprunget af det »syndefald«, som
									Fodreise indledes med, og som er den
								moderne digters: at bruge verden til at frembringe en bog.
								Rejsebøgernes Andersen rejser for at skrive, ikke for at leve!Teaterdigteren og - entusiasten H.C. Andersen finder man også i Fodreise. Teatret og dets verden er et
								vigtigt arsenal for den fantasi, der udfoldes i bogen, og adskillige
								af dens enkelte scener er bygget op som et scenebillede med kulisser
								og med agerende i forgrunden.Lyrikeren Andersen er også til stede i Fodreise, undertiden med umiddelbar følelsesappel som i det
								døde barns sang til moderen (kapitel 13), men mest i grimasserende
								form. Fodreise er ikke just nogen romantisk
								vandringsbog (å la Tieck og Eichendorff), hvor prosaen spontant slår
								over i lyriske følelsesudbrud. Det er nærmest på trods, at lyrikeren
								Andersen også er med i denne bog.Som tidligere nævnt giver Fodreise tematisk
								bolden op til den senere række af romaner i og med, at den anslår
								identitetstemaet. Identiteten problematiseres i Fodreise, men dens karakter af formal gestus forhindrer en
								uddybning og afklaring af problemet inden for denne bogs rammer. Det
								kunne først ske i romanerne, hvor de brede livsbilleder gav plads
								til indtrængende analyser af jeg'et i en udviklingsproces. Dertil
								kommer, at Fodreise præluderer det kunst- og
								kunstnerproblem, som kommer til at slynge sig ned gennem
								romanrækken: kunstens forhold til virkeligheden, dens forhold til de
								livsvilkår, den suger næring af.Men først og fremmest er Fodreise et arsenal
								for de senere eventyr. Her er i kim allerede skyggemotivet,
								Ahasverus, fugleburet i »Lykkens Kalosker«, flyvemaskinen i »Om
								Aartusinder«, årets historie blandt meget andet.Mest hæfter man sig ved, at den debuterende digterkat i 3. kapitel i
								sine parodierede vers anslår det »ud-i-verden-motiv«, som findes i
								»Hyrdinden og Skorstensfeieren«, og som er et grundmotiv for både
								eventyr og romaner af H.C. Andersen, ganske enkelt fordi det er ét
								med hans egen trang og livserfaring. Her ender rejsen ud i verden
								ynkeligt, men som motiv betragtet er det uanset udgangen et ægte
								andersensk grundmotiv. Det er Elisas færd i »De vilde Svaner«, det
								er Johannes' rejse i »Rejsekammeraten«, det er grantræets rejse i
								eventyret af samme navn, ællingens rejse i »Den grimme Ælling«, det
								er havfruens forvandling i »Den lille Havfrue« etc. etc. For den
								unge  digterkat tager rejsen ud i
								verden en ynkelig ende, i eventyrene gennemspilles motivet i alle
								tonearter, optimistisk-sejrssikkert, tragisk,
								humoristisk-overbærende.Samtidig er digterkatten og hans begejstrede tante en ironisk
								selvfremstilling, som H.C. Andersen skulle vende tilbage til. Hans
								sidste eventyr, »Tante Tandpine«, om forholdet mellem kunst og
								lidelse, er en fornyet gennemspilning af episoden fra Fodreisen. Her i eventyret er digterkatten
								og tanten erstattet af studenten og hans tante Mille alias
								tandpinen, Satania infernalis. I Fodreise en
								overgiven skitse, i eventyret fra 1872 en historie fyldt med dæmoni,
								bittersød humor og resignation. Digteren Andersen var endelig kommet
								til ende med sin rejse. Med motivet fra debutværket Fodreise kunne han udtrykke sin livsrejses
								erfaringer om kunsten og dens tvetydige forhold til menneskelivet.
								Historien slutter med studentens død: »Alt gaaer i Bøtten«, hedder
								det, alting forgår, også det, der ikke skulle forgå.Den aldrende digter kunne bruge sit ungdomsværks motiv til den sidste
								historie, han havde at fortælle. Men hvad der var æstetisk leg, er
								blevet til kunstnerisk alvor. Rejsen er til ende, og digteren kan
								ikke længere klare frisag ved at aflevere et elegant buk for
							døden.UdgaverFodreise blev første gang præsenteret for
								offentligheden i uddrag, der tryktes i J.L. Heibergs tidsskrift Kjøbenhavns flyvende Post (populært kaldet
									Flyveposten). Kapitlet »Dykkerklokken«
								(bogudgavens kap. 12) stod at læse i årgang 1827 no. 98, ligesom
								tidligere indlæg af HCA i Flyveposten
								signeret med »h - -«. I årgang 1828 no. 90-95 (november)
								bragtes yderligere kapitler af Fodreise,
								denne gang annonceret som følger: »Pröver af et Skrift, betitlet
								»Fodreise fra Holmens Canal til Øst-Pynten af Amager i Aarene 1828
								og 1829, udgiven af H.C. Andersen««. En
								fodnote ledsagede denne overskrift: »Dette humoristiske Skrift af en
								ung Digter, der allerede ved adskillige lyriske Smaastykker har
								vidst at gjøre sig værdig til Publicums Deeltagelse, vil udkomme i
								Slutningen af næste Maaned Subscriptionsplaner vil om faa Dage blive
								udstædte. Red Anm.«. Årgang 1828 bragte kap. l, kap. 2,  slutn. af kap. 3, kap. 7 og endelig kap.
								11, der fejlagtigt angives som kap. 10.Fra trykket i Flyveposten til første bogtryk
								er der foretaget nogle rettelser, der dog for flertallets
								vedkommende er uden særlig betydning. Den eneste mere væsentlige
								rettelse er den, som Heiberg gjorde opmærksom på i sin anmeldelse i
									Maanedsskrift for Litteratur (1829),
								slutningen af kap. 7, hvor HCA til bogudgaven har strøget - efter
								Heibergs råd? - nogle betragtninger over forbrydelsernes
								tilregnelighed Stykket bringes i nedenstående tillæg.Bogudgaven udkom 2. januar 1829. Allerede 11. april så 2. oplag
								dagens lys, og her har Andersen foretaget en del ændringer i
								teksten. I 4. kap. (nrv. udg. s. 30, afsnit 2) har han følt sig
								tvunget til at stryge nogle kætterske betragtninger over djævelen.
								Religiøse emner gik det ikke an at tage op til uortodoks behandling.
								I samme kapitels slutning indsætter han en længere satire over Hauch
								(bringes nedenfor). I slutn. af 7. kap. indføjes nogle linier (se
								tillæg nedenfor) som giftig kvittering for Heibergs indgreb. I
								begyndelsen af kap. 8 (nærv. udg. s. 49) indføjes en længere
								henvisning til Heiberg (bringes nedenfor). Endelig bringer kap. 11
								(nærv. udg. s. 79) en satire over Helvedes køkken og do. skole (se
								nedenfor).31. dec. 1839, men med 1840 på titelbladet, udkom 3. udgave af Fodreise, nu med et forord af HCA dateret
								dec. 1839 og med et optryk af Heibergs anmeldelse (se begge ndf).
								Selve teksten er gennemrettet. Men en stor del af rettelserne er
								rent ortografiske (og i nogen grad grammatiske) og går alle ud på at
								bringe teksten i overensstemmelse med tidens norm (feks.: - t
								stryges i adverbielt anvendte adjektiver, bøjningsformer af
								adjektiver og participiumsformer reguleres, stavemåder korrigeres
								m.m.). Hvor stor en del af rettelserne der skyldes HCA selv, er ikke
								til at sige. De mere mekaniske rettelser skyldes dog formentlig
								bogtrykkeren. Hvilke rettelser det vil være relevant at overtage til
								nærværende optryk efter originaludgaven, må da være et skøn.Teksten i 3. oplag danner grundlag for udgaven i Samlede Skrifter bd 7 (1854), hvortil der ikke er
								foretaget rettelser.100 år efter 3. oplag udgav Selskabet for grafisk Kunst og
								Kunstforeningen i København Fodreise med
								indledning af Tage Høeg og illustrationer af Povl Christensen.
								Udgaven, der medtager Heibergs 
								anmeldelse, bygger på originaludgaven, men redegør ikke for sine
								vigtigste rettelser og er ikke ganske tilforladelig.TillægI Kjøbenhavns flyvende Post 1828 var kap. 7
								forsynet med flg. udgang:Jeg veed ikke, hvorledes nogen af tom Nysgjerrighed, for ei at bruge
								Udtrykket: »at more sig,« kan see en Henrettelse. Lad det være den
								største Forbryder, han er dog et Menneske som jeg; ogsaa han har
								været uskyldig! Hvem veed, hvor mange haarde Kampe han kjæmpede, før
								han gjorde det første Skridt til sin Ulykke; lidt efter lidt gled
								han dybere. - Pludselig bliver ingen en Forbryder; det ere
								Lidenskaber, Opdragelse og en forunderlig Sammenkjædning af
								Omstændigheder, som danne vort Livsmålene. - Vi maa afskye
								Forbryderens Handlinger, men kan Menneskeligheden dadles om den
								beklager ham ? Hvem veed hvorledes vi havde handlet, om vi vare
								fødte i hans Stilling, med hans Lidenskaber og Begreber? O der er
								ingen af Bønnerne i Fader vor, vi maae bede med mere Inderlighed,
								end: Led os ikke udi Fristelse. -I 2. oplag forekommer følgende større rettelser:Kap. 3 (nærv. udg. s. 18, næstsidste afsn.) er udvidet med følgende
								ordlyd:»Ak Tante«, svarede den unge Digter, »de kjender ikke SkjaldeHjertet,
								kjender ikke Forfatter- og Theater-Cabale. - Ja, havde jeg ikke mine
								egne Digte, hvad skulde der da blive af mig! Hver Dag læser jeg i
								dem, skjøndt jeg kan hvert Ord udenad, de ere min Trøst, de ere
								Balsam for det saarede Hjerte; men undertiden knuser min onde Dæmon
								ogsaa denne Himmel; det forekommer 
								mig, som om Tankerne ikke vare ganske nye; som om Udtrykkene ikke
								vare mine egne ....«I kap. 4 (nærv. udg. s. 30, afsn. 2) er betragtningerne over djævelen
								indskrænket til:»Ak nei,« afbrød jeg ham, »jeg kan desværre ikke skyde mine Synder
								paa Fanden, eftersom jeg aldrig ret kan komme paa det klare med hans
								Nærværelse, men Herre Gud! faae mig ikke til at philosofere, thi det
								siger min Recensent jeg ikke kommer godt fra.«Stadigvæk i 2. oplag er kap. 4s slutning udvidet med følgende, der
								stryges igen i 3. oplag fra 1840:I det jeg nu vilde fortsætte min Reise, lød der et gjennemtrængende
								Skrig i Nærheden af mig, og jeg saae fire Katte brydes, som sande
								Gladiatore, uden Skjold og Sværd; ved ethvert Anfald istemmede de et
								Slags tyrtheisk Krigs-Sang med italiensk Musik. Da jeg traadte
								nærmere, mærkede jeg, at Kampen var meget ulige, thi her var tre
								imod een, og denne ene var ingen anden, end - den unge elegiske Kat,
								vi nyligen i Slotsgaarden har gjort Bekjendtskab med.Hvilken Lethed! hvilken Smidighed! ja det var en Kamp, værdig en
								episk Digterpen! - Længe betragtede jeg det stolte Syn, men endelig
								maatte den unge Helt bukke under. Der laae han med alle fire i
								Veiret; de tre Canibaler satte ham Kløerne i Brystet og truede med
								at rive hans følende Hjerte ud igjennem Pelsen; Slaget var tabt;
								Døden hang ham ved Skjægget, men han var Helt, han miauede ikke
								engang. -Da traadte jeg frem, og med Lynets Fart flygtede de tre feige
								Mordere. Det varede noget før den unge Kat kunde komme til sig selv
								jeg vilde derfor snige mig bort for ikke at høre hans Tak, men han
								greb mig med Poten, stirrede med sine store grønne Øine paa mig og
								en tung Taare bævede i de fine Øinhaar, i det han udbrød:»Ædle Redningsmand! - o mit Hjerte er saa fuldt! - De Niddinger! -
									o tempora! o
								mores! Folkets Lærere kjæmpe imod hinanden;  kaste deres egne Colegaer i Skarnet; jo et
								smukt Exempel! - Det var tre af vore første Mænd,« begyndte han
								efter et lille Ophold, »de ere Digtere, Theater-Directeure og
								Skuespillere; alt paa eengang. Oppe paa Børsloftet have vi et godt
								Locale; der har en Mængde dannede Katte slaaet sig sammen, og vi
								give Forestillinger hver Aften. O hvilke Cabaler! - Den ene hader
								mig som Digter, den anden som retskaffen Mand, den tredie er min
								ulykkelige Medbeiler; nu har de sammensvoret sig imod mig, og her
								udenfor min Piges Vindue vilde de myrde mig!«»De har et Theater paa Børs-Loftet?« udbrød jeg.»Ja«, svarede han, »og jeg spiller Helt og første Elsker; men det er
								forbi, dersom jeg ikke paa Søndag faaer mit Familiemalerie opført; det er - jajeg skulde ikke selv
								sige det - et Aands-Product fuldt af Følelse, det hedder De Forviiste eller Adam
									og Eva paa Sprogø. Men det gaaer ikke! det er ikke blodig
								nok for den sorte tragiske Handkat der nu overfaldt mig. Han vil
								efterligne Schackspeare-, omkalfatrer gode
								gamle Ideer og Stykker. - Saaledes har han syet Don Juan om, skaaret de deiligste Replikker bort; men jeg
								spillede Hovedrollen og sagde hvert Ord Forfatteren havde lagt mig i
								Munden og fra den Tid hader den magre Hankat mig. - Men jeg blev
								ogsaa applauderet! nær havde man klappet Huset ned for den fine
								Ironi hvormed jeg sagde den udmærkede Replik i Stykket:»Jeg kjender dig, jeg kjender dette Blik,Og din Kjermindesjel, der svaler sigI Skyggen af en Natviol, hvis ElskovSig speiler i et vissent Blad af enForgjetmigei, hvis Følelse som DugKan sluttes ind i Ringen afEn Tulipan. Stod I ei op forgangen,Medynksom ved en Loppes Angst, og trodsed'Den kolde Natteluft, og satte denMedynksom ud af Vinduet?...«»Jeg kjender nok Hauchs Don Juan!« afbrød
								jeg, af Frygt for at han skulde mishandle mig flere Replikker. -»Ja er det ikke-schackspearisk?« vedblev han; »og Sligt skulde  jeg udelade? - Den anden Directeur
								spotter mine følsomme Stykker. - Han vil have Blod! Nyeligt skrev
								han os en Tragedie: Blodnatten. Vi vare alle
								Røvere, og overfaldt et Nonnekloster, hvor vi bede 4000 unge
								Nonner.; disse vare unge Muus; og for at samle saa mange som der
								udkrævedes hertil, maatte hver Tilskuer betale sin Entre-Billet med
								to levende Muus; paa Galleriet gave de kun hver Een, men saa maatte
								de gamle Hunkatte som altid sidde forrest i første Etage, og
								paraderer med deres gamle Ansigter, hver give fem. O der var en
								Slagten! men saadanne Stykker fordærve kun de gode Acteure, de blive
								reent forvente! - Den tredie Directeur, der ogsaa er Digter og
								spiller, ligesom jeg første Elsker-Rolle, sværmede for min Kisse, som er første Elskerinde; hun
								forsmaaede ham, og nu er hans Kjærlighed forvandlet til det
								bittreste Had imod os begge. Nyligt spillede de sammen; der var i
								Stykket en øm Forsonings-Scene; hele Huset svømmede i Taare; men
								midt i den rørende Omfavnelse kneb de hinanden saaledes med Kløerne,
								at min Kjæreste havde Mærker i otte Dage. Naturligviis bruuste
								hendes unge Blod op i næste Scene hvor de afsides skulde hvidske
								hinanden ømme Ting i Ørene, skjældte hun ham saaledes ud, at han
								raabte højt til Publicum, at han kom ud af sin Rolle, da hans
								Elskerinde var uforskammet grov imod ham. - Stykket var nyt, og
								Publicum kjendte det ikke; derfor troede man at det hørte til, og
								applauderede derfor uhyre for den Natur hvormed han sagde hele
								Replikken. - Nu forfølger han mig; han har sammensvoret sig med de
								to andre; min Tante veed endnu intet om min Kjærlighed; mon hun
								bifalder den? - O jeg er en ulykkelig Kat! - jeg bliver
								vanvittig! -»- Er Natten sort, maa Skyggen være hvid,Og dette Hjertes Nat er sort som Døden.- Ha jeg er syg - mit Jeg i to er spaltet,En staaer paa Gulvet der, en anden erJeg selv.« -»Han bliver gal!« udbrød jeg, »han citerer af Don
									Juan!« -»Mjav! mjav! lød det oppe fra Tagrenden.»Min Kisse!« udbrød han, »farvel min Redningsmand! Kjærlighed kalder!
								farvel! men lov mig, at de ikke meddeler  Læseverdenen denne Scene i deres Fodreise;
								i det mindste ikke i første Udgave; - Før de oplever et nyt Oplag
								haaber jeg at mine »Erindringer komme ud!« -»I første Oplag skal det ikke komme,« lovede jeg.»Mons! Mons!« lød det igjen fra Taget; da svingede den unge Kat sig
								op af Blyrenden og forsvandt i de høiere Regioner.Som tak for sidst for Heibergs indgreb over for slutningen i kap. 7
								(om forbrydelsernes tilregnelighed) indsatte HCA i 2. oplag disse
								linier:I dette Øieblik foer der en steenhaard Sneebolt over Volden lige ind
								i Nakken paa min Idee-Association, der forskrækket lod Vingerne
								falde; jeg kan tænke, den kom fra St. Peder
								eller en anden æsthetisk Ven inde i Byen.I begyndelsen af kap. 8 (nærv. udg. s. 49 efter 2. afsn. og
								overlappende 3. afsn.) indsattes følgende reverens for Heiberg - en
								beroligende gestus efter den slet skjulte malice i ovenstående:Det faldt mig ind, hvad vor Heiberg siger om
								dette Lands Beboere:»Amageren er trofast og naiv;Han holder fast ved sine gamle Skikke;End skammer han sig ikkeVed hollandsk Dragt og hollandsk Tidsfordriv,Paa Moden veed han ei at synde,Idyllisk følger han sin gamle Kaas,Ved Fastelavn han Katten slaaer af TøndeOg trækker Hovedet idyllisk af en Gaas.Saaledes er, for den Sags Skyld,Hans hele Liv Idyl.«Og dette Folk skulde jeg nu besøge. - Jeg skuede rundt omkring; den
								hele Omgivning forekom mig ogsaa ganske naiv; Alt laae saa
								uskyldigt, saa deiligt gaasehvidt rundtenom. O tænkte jeg, en
								Beskrivelse over det Hele, kunde dog være en god Begyndelse til en
									 Novelle. Ja hvem veed, om ikke
								endnu i Weisflogs og Tromlizs Dage, vi læse
								i en Taschenbuch:Kap. 11 fik i 2. oplag en længere tilføjelse om Helvedes køkken og
								skole (nærv. udg. s. 79 ml. 2. og 4. afsn.):Jeg opdagede ogsaa Kjøkkenet, der saae meget herskabeligt ud Ak!
								hvormange kostelige Stege sad ikke her paa Spid. Her brasede en tyk
								Borgemester i sit eget Fedt; der stegte man en General som Hare,
								skjøndt han havde Ordener nok af Guld og Sølv, til at bestikke
								Kokken med; men i Helvede gjelder Metaller ikke meget, de smelte
								bort i Hænderne, ved den stærke Hede. Der tillavede man nogle
								orthodoxe Kalve som forlaaren Skilpade. - I et andet Hjørne af
								Kjøkkenet destilerede man Elexiere des Teufels. O hvor det kogte og
								skummede; den blev vist god! Reqvisitter manglede der ikke. Jeg
								kunde gjennem Brillerne see den hele Mangfoldighed Nysselige smaae
								Tallotterier, søde Romaner, Brændevinsflasker, jesuitiske
								Prædikener, Modejournaler, Spillekort og utallige andre smukke Sager
								kogte i den store Hexekjedel. - Ja man lavede endogsaa lis dernede; Formene blev stukne ind i
								Hjernen paa nogle store Politiker og strax frøs det til den
								deiligste lis. - Jeg bemærkede ellers, at alle Kjøkkenredskaberne
								vare afdøde Mennesker, af hvilke de fleste, som saadanne, gjorte
								langt mere Nytte her, end de havde gjort i levende Live. Saaledes
								blev en gammel Præceptor brugt som Støder til den store Morter, han
								havde vist nok i levende Live ved sin Eensidighed og fortrædelige
								Lune knust manget opblomstrende Talent, der var kommen under hans
								Hænder; han knuste fortræffeligt Følelse og Hjerte, alt imellem
								hverandre. - Mandfolketunger brugtes som Gafler, Damernes som Knive;
								det er utroeligt hvor skarpe de vare. - Jeg lagde ogsaa mærke til
								nogle gamle Kritiker der blev tillave som Fisk, Kjødet sagde de var
								meget sødt, da de i Oververdenen havde givet al deres Galde og de
								onde Vædsker fra sig. -Fra Kjøkkenet vendte jeg nu Øiet til et stort hvælvet Sideværelse der
								var indrettet til Skole. - De arme Skribenter, som der paa Jorden
								havde skrevet Lovtaler over Folk som ikke fortjente det, sadde som
								Disciple, spændte paa smaae Pinebænke og maatte construere og
								analysere deres egne Værker, og hvergang De kom til  en Usandhed, dandsede den gloende
								Jern-Ferie paa de alt mørbankede Rygge.3. oplag (1840) var forsynet med flg. fortale:Nytaarsdag 1829 udkom første Oplag af »Fodreise fra Holmens Canal til
								Østpynten af Amager«; denne lille Bog var den første, jeg udgav, med
								den fremtraadte jeg i mit Rus-Aar som Forfatter, I faa Dage var
								Oplaget udsolgt, og et nyt, langt større fulgte kort efter; dette
								har allerede i over et Aar ikke været at erholde i Boghandelen,
								hvorfor der nu kommer tredie Oplag. Uagtet den Gunst, Publicum har
								viist denne min lille Bog, føler jeg dog, at den er høist
								mangelfuld, og jeg maa bekjende, at der ere hele Sider i den, jeg nu
								ønskede borte. Imidlertid, som ældre, at gjøre slige Forandringer,
								bliver altid høist fraraadeligt, da let det Characteristiske ved et
								Ungdomsværk herved kunde forstyrres. Jeg har derfor kun gjort nogle
								ubetydelige Rettelser, samt udeladt et taabeligt Angreb paa en
								Forfatters Værk, hvis gode Sider jeg dengang ikke forstod at
								vurdere.I Maanedsskrift for Litteratur første Bind 1829 har Digteren,
								Professor J.L. Heiberg anmeldt Fodreisen.
								Hans Ord tillader jeg mig at hefte, som en smuk Indledning, til
								tredie Udgave.Kjøbenhavn i December 1839. H.C. AndersenEfter fortalen følger i 3. oplag et optryk af Heibergs anmeldelse:Fodreise fra Holmens Kanal til Østpynten af Amager i Aarene 1828 og
								1829.Udgiven af H.C. Andersen. Kjøbenhavn, paa
								Forfatterens Forlag, 1928. 136 Sider. 8.Der gives i den skjønne Literatur Skrifter, i hvilke det saakaldte
									Indhold er, ligesom i videnskabelige
								Værker, en Hovedsag, der følgelig frem for alt maa udhæves af et
								saadant Skrifts Anmelder eller Recensent. Til denne Art henhøre de
								fleste episke og dramatiske Digterværker, i hvilke en streng og
								kunstrigtig Plan er den væsentlige Grundvold Men der gives ogsaa en
								anden Klasse af  poetiske
								Frembringelser, i hvilke Indholdet er meer eller mindre uvæsentligt,
								medens derimod den poetiske Colorit, den digteriske Grundtone er
								Hovedsagen. Et Exempel herpaa afgive de fleste lyriske Digte. En
								Recensent, som idet han omtalte en Samling af saadanne Smaadigte,
								der for største Delen ere fremkaldte, af et øieblikkeligt Lune,
								troede at give os en Forestilling derom, ved at fortælle Indholdet
								af de forskjellige Stykker, istedetfor at vise os, hvorvidt disse
								Øieblikkets Inspirationer besidde Energie og Gratie, hvorvidt de ere
								udsprungne af en fælleds Grundtone, hvorvidt de besidde en bestemt
								Colorit, G.S.V., - en sådant Recensent vilde røbe en betydelig
								Mangel paa Sagacitet. Ved Betragtningen af det lille Skrift, som vi
								her anmelde, vilde den samme Fremgangsmaade være ligesaa meget at
								dadle, thi uagtet Hr. Andersens Fodreise har Formen af en
								Fortælling, saa seer dog Enhver, at det, som han fortæller, netop er
								det Uvæsentlige, men at Maaden, hvorpå han fortæller det, er
								Hovedsagen. Om Digteren paa sin Vandring til Amager tager ind paa
								Christiansborg Slot eller i Holmens Kirke, om han gaaer forbi
								Druknehuset eller forbi Sukkerhuset, er aldeles tilfældigt; alle
								Begivenhederne i Bogen kunde have været forandrede, uden at
								Grund-Ideen (ifald en saadan er udtrykt deri) vilde lide mindste
								Afbræk derved Skriftet bør betragtes som et lyrisk Digt, og i et
								saadant bestaaer Skjønheden ofte just deri, at et Indhold, som enten
								er hverdags eller i det mindste indifferent, ved Poesiens Kraft
								hæves til Værd og Betydning.Den unge Digter, som, inden han udarbeidede nærværende Skrift,
								allerede havde gjort sig bekjendt og yndet ved endeel lyriske Digte,
								meest af humoristisk Indhold, har i sin Fodreise udentvivl fundet en
								passende Form for den Overgang, hvori hans Genie befandt sig, nemlig
								fra det Lyriske, hvormed næsten enhver Digter begynder, til
								Frembringelser af en mere objectiv Natur. Forfatteren befinder sig
								omtrent i samme Stilling, som en Maler, der inden han vover sig til
								strengere Compositioner, først øver sig paa Arabesken; thi ogsaa i
								Arabesken ere Elementerne tilfældige, heterogene og ligegyldige imod
								hverandre, men den Originalitet og den Gratie, hvormed de ere
								sammensmeltede, give den Kunstværd Eller, for at vælge en
								Sammenligning, som ligger nærmere: Fodreisen er at betragte som en
								musikalsk Phantasie. En Phantasiespiller veed, i det Øieblik han
								begynder, endnu ikke,  hvad der vil
								følge paa Begyndelsen, og endnu mindre, hvorledes han vil ende; han
								følger kun Øieblikkets Inspiration, og er saa lidet Herre over
								denne, at han tvertimod ganske lader sig henrive af den. Men den
								samme Aand opfylder ikke de forskjellige Phantaserende.
								Inspirationen er ikke den samme hos den meer og den mindre Begavede;
								hos hiin er den originalere, mere overraskende og mere
								beundringsværdig. Den er heller ikke den samme hos den fuldendte
								Mester og hos den uøvede Begynder; hos hiin er den, med al sin
								Vilkaarlighed, dog tillige underkastet visse Regler, hvorved den,
								selv i den meest brogede Forvirring, stedse vedbliver at være
								correct og smagfuld Der gives visse Harmonier, som ere saaledes
								forbundne, at Øret, ved at høre den ene, venter den anden; der gives
								andre, som kun ved et dristigt Spring kunne berøre hinanden, og selv
								dette maa motiveres med en stor Kunstforstandighed og
								Kunstfærdighed; den geniale og øvede Mester undgaaer hine, som
								tilbyde sig afsig selv; han frapperer og henriver ved disse. Hvad
								her er sagt om den musikalske Phantasie, lader sig saare let anvende
								paa den digteriske. Et Analogon til de omtalte nøie forbundne
								Harmonier finder man i alle ved den blotte Idee-Association forbundne Forestillinger. Denne er
								saaledes den sletteste Ledestjerne, som Phantasien kan vælge sig,
								deels fordi den er triviel, og findes ligesaavel hos det eenfoldige,
								det underordnede Menneske, som hos Geniet, deels fordi den er
								continueerlig i det Uendelige, og savner al discret Eenhed, der
								kunde afgive et Princip for Begyndelse, Fremgang og Ende.I Hr. Andersens lille Skrift findes mange Exempler paa en heldig
								Retning af Phantasien. Den bevæger sig ofte mellem originale, og
								frappante Ideer, som den forbinder paa en sindrig Maade; men man
								seer ogsaa paa den anden Side, at Forfatteren ofte, hvor den geniale
								Inspiration forlader ham, blot følger sin Idee-Association, og
								derved vel forøger sit Stof, men ikke paa den behageligste Maade for
								Læseren, eftersom denne meget ofte kan fra den første Forestilling
								slutte sig til en Række af de følgende, hvoraf tillige den dobbelte
								Ubeqvemmelighed opstaaer, at Forfatteren faaer Udseende af en Samler, hvem det vel meget er at gjøre om
								Qvantiteten, og at han, ledet af Idee-Associationen, frembringer en
								Mængde Reminiscenser fra andre Digtere. Næsten Alt hvad der i
								Fodreisen skader Interessen, eller stemmer Læseren mindre  behageligt, udspringer af den
								angivne Kilde. Feilen er forresten undskyldelig hos en begyndende
								Digter, og i nærværende Tilfælde saa meget mere, som Forfatteren
								selv synes at have følt den; idetmindste har han i Slutningen af det
								syvende Capitel (Side 64) bortskaaret et Stykke, der fandtes i de
								tidligere leverede Fragmenter af Bogen, som vare indrykkede i den
								flyvende Post, et Stykke, hvori han, ved at omtale Amagerport,
								lededes af sin Idee-Association ikke blot til Betragtning af de
								Syndere, som henrettes paa Amager - thi denne Betragtning er bleven
								staaende - men derfra i samme Ledebaand førtes til nogle hverken
								nye, eller tilstrækkelig grundede eller til Skriftets Grundtone
								passende Reflexioner over Forbrydelsernes Tilregnelighed.Nærværende Anmeldelses Forfatter har, som man seer, ikke havt isinde
								at gaae ind i en detailleret Critik over Skriftet; han har blot -
								hvad neppe er uhensigtsmæssigt ved en Bog, der er saa meget udbredt,
								og læses af saa Mange - forsøgt at bestemme det Synspunct, hvorfra
								den rigtigst bedømmes.J.L. HeibergRettelseslisten henviser med side- og linieangivelse til nærværende
								udgave, men anfører originalens tekstform før den rettede. Da det
								ikke kan afgøres, hvor mange af rettelserne i udgaven af 1840 der
								skyldes HCA selv, er der til denne udgave kun foretaget de
								nødvendigste rettelser, idet det er hensigten at bringe en tekst,
								der ligger originalen så nær som muligt. Petitesser som omvendte
								bogstaver, rettelser i anbringelse af anførselstegn og anden
								tegnsætning samt rettelser i brugen af store og små bogstaver
								(typisk De/de), er kun angivet, hvor særlige forhold taler derfor.
								Det bemærkes dog, at » « før og efter den indskudte anførende
								sætning er tilføjet.7,13 Jorden: > Jorden!7,15 Jehova > Jehova12,10 f.n. Dem > dem17,13 f.n. Blod, > Blod17,6 f.n. Vrimlen; > Vrimlen19,2De > de20,9sumpathetisk > sympathetisk22,8-9traadte Jocko > traadte Jocko frem23,7f.n. der > det23,6f.n. dan > den29,14-15Acorder > Accorder29,19f.n. De > de29,9f.n. mit var > mit Øie var28,16f.n. jeg > Jeg34,15f.n. gjorte > gjorde35,2lange Broe > Langebroe40,2f.n. Vaudeville; > Vaudeville:44,19f.n. bliver > der bliver45,15f.n. Italiens > Italien48,4Arcacadien > Arcadien50,9enhalv > en halv53,12Stævnemøde > Stævnemøder63,2f.n. vidsket > hvidsket68,6De >»De68,15ereselv > ere3,7Døbbeltgjængeren > Dobbeltgjængeren76,8f.n. herd > hed85,19f.n. nu > Du88,2f.n. bkæser > blæser92,16qvindlige > qvindligLitteraturlisteTage Høeg: H.C. Andersens Ungdom (1934)Tage Høeg: indledning til Fodreise (udg. af
								Selskabet for grafisk Kunst og Kunstforeningen i København, 1940).
								Begge arbejder af Tage Høeg rummer grundlæggende behandling af
								bogens baggrund og motiver.Niels Kofoed: Studier i H.C. Andersens
									fortællekunst. Disputats (1967). Heri kapitlet »Motivernes
								fødsel i Fodreise« med redegørelse for HCAs
								senere brug af små og større dele af Fodreises
								fantasiinventarium.Gisela Perlet: Efterskrift og kommentar til østtysk udgave af Fodreise i Hans Christian Andersen: Ausgewählte Werke in Einzelausgaben. Die frühen Reisebücher. (Leipzig und Weimar,
								1984). En god, men ikke nær udtømmende kommentar. De danske kilder
								har ikke været tilgængelige for udgiveren.Peer E. Sørensen: H. C. Andersen &
									Herskabet. Studier i borgerlig krisebevidsthed (1973).
								Denne kontroversielle bogs gennemgang af Fodreise
								er et af de bedste afsnit i den. Her betones nihilismen og
								saboteringen af den borgerlige dannelsestænkning som grundstørrelser
								i Fodreise.Noter7Og Gud Herren .. .Jorden: citat fra 1. Mosebog 9,11. - Funtus: pseudolatinisering af ordet »fundet«; citat fra Holbergs
								Peder Paars, V, l. - Kjødet er skrøbeligt: jvf. Matthæus 26,41.8Nyerup: Rasmus Nyerup: Kjøbenhavns Beskrivelse,
							Kbh. 1800. - Pontoppidan: Erich Pontoppidan: Den danske Atlas (topografisk værk). 3 bind,
							Kbh. 1763-67. - Hoffmann: E.Th.A. Hoffmann: Elixiere des Teufels (roman) 1815. Ikke oversat
							til da. på HCAs tid - slaae en Pæl i Kjødet:
							jvf.Paulus' 2. brev til Korinterne, 12,7.9Tordenskjold og Niels Juel: ligger begravet i
							Holmens Kirke. - Heloise: fransk nonne (død
							1164), teologen Pierre Abailards elskede; deres kærlighedshistorie
							aktualiseret i titlen på J. J. Rousseaus roman La
								nouvelle Héloïse (1761). - Jeppe paa
							Bjerget: jvf. II akt, 1. scene,Jeppes replik i baronens seng:
							Drømmer jeg eller er jeg vågen?« - Lucians bekjendte
								Drøm: Lukian fra Samosata (Syrien), græskskrivende sofist og
							satiriker i 2. årh. e.Kr., født o. år 120. Der hentydes til det
							selvbiograriske skrift Enhypnion (drømmen). -
								Sintenis: Chr. Fr. Sintenis, tysk forfatter
							af moralske skrifter (1750-1820). Cit. fra Menneskeglæder, En Folkebog af C.F. Sintenis og F.
							Høegh-Guldberg (Kbh. 1827), s. 284-85 (Bogen ikke anført under Sintenis
							i Bibliotheca Danica). F. Høegh-Guldberg var
							HCAs velynder og dansklærer og har antagelig foræret ham bogen efter
							hans studentereksamen 1828. - Hercules paa
								Skilleveien: den græske gud Herkules (Herakles) som ung stående
							over for valget mellem to veje, dydens og vellystens. Motiv fra Xenofons
								Memorabilia. Ofte benyttet i litteraturen
							fra renæssance til barok. Stående vending.10De Gamle: det 18. årh.s poetik (og skolerne på
							HCAs tid) henviste til de klassiske græske og latinske forfattere som
							absolutte forbilleder. - Templet og
								Helligdommen: omskrivninger af Børsen
							foranlediget af bygningens fornemme stil Børsen har ikke, som påstået af
							Amagerkonen, rummet store kunstskatte på denne tid. Der kan kun
							refereres til de »herligheder«, som solgtes i boderne og bogladerne på
							Børsen. Det karakteriserer Amagerkonens dannelsesbegreb. - calmarske Taarn: Christian IV erobrede Kalmar
							under krigen med Sverige. Herfra lod han medtage adskillige
							bygningsdele, som bl.a. medgik til bygningen af Børsen. Således stammer
							tårnet fra Kalmar. - Druknehuset: tidligere
							»Trunken«, hus ved Langebro, hvor uidentificerede druknede henlå til
							genkendelse. - Avons hellige Strømme: ref til
							Shakespeares fødested, Stratford on Avon. - Reberbane: bygning med rebslagerbaner på Bremerholm, opf af
							Frederik II. - Blaataarn opr. navnet på et
							fangetårn i det gamle Københavns Slot, nedrevet  1731-32. På HCAs tid navnet på en bygning, der
							lå i forlængelse af Langebro. - Hamlet: i
							Shakespeares skuespil viser den myrdede konge, Hamlets far, sig for ham
							og opfordrer ham til hævn. - ha miser: (lat) ha
							ulykkelige, hvilket Charybdis plages du af! (Horats: Oder I 27, v. 18-19).11Washington Irwing: amerikansk forfatter
							(1783-1859). - den kjække Dragon: i En Reisendes Fortællinger I (»Sælsomme Historier
							af en nærvesvag Herre«), overs. 1827. - Prometheus: I den græske mytologi var Prometheus den, der røvede
							gudernes ild og bragte den til menneskene. Til straf lænkede Zeus ham
							til en klippe og lod en ørn daglig hakke i hans lever, der lige så
							hurtigt voksede ud igen. - Sivkrandsen i de
								vaade Haar: hentydning til den druknede Ofelia, Hamlets brud. -
								Vix illigatum: Næppe engang Pegasus vil
							kunne befri dig, omslynget som du er af Chimaira (et uhyre) med de tre
							skikkelser (Horats: Oder I 27, v. 23-24). - Cancelliet: kancellibygningen opført under
							Frederik IV 1716-21 til brug for den civile centraladministration. - Cicerone: guide. - Rolf Blaaskjæg: eventyrfigur, der dræbte sine koner. Motivet
							bl.a. benyttet af Tieck i Ritter Blaubart (1797)
							og af Vincenzo Galeotti og Claus Schall i en ballet opført på Det kgl.
							Teater i 1820rne.12vandrende Ridder: ridder (i de middelalderlige
							ridderromaner), der vandrer om for at opleve eventyr og bevise sin
							ridderlighed - Folianter: store bøger (i
							folioformat).13jamber: klassisk versefod: tryksvag stavelse
							efterfulgt aftrykstærk (u -). - det danske
								Capitolium: omskrivning af kancellibygningen. Capitolium var
							navnet på en af de syv høje, som Rom efter traditionen blev grundlagt
							på, og navnet på et bygningsværk i romersk oldtid rummende hovedtempel,
							borg og stadsarkiv.14Axelshuus: antoges tidligere for navnet på den
							borg i København, som Valdemar den Store (1131-82) lod biskop Absalon (i
							romantisk poesi, feks. hos Oehlenschläger, ofte kaldet Axel) opføre
							1167. - Bibliotheks-Bygningen: det nuværende
							Rigsarkivs bygning; vore dages Kgl. Bibl. opført 1906. - Vægternes Qvad: De fra 1680erne overleverede
							vægtervers blev endnu i begyndelsen af forrige årh. sunget af de
							københavnske gadevægtere hver fulde time om natten for at markere
							timeslagene. Citatet i overskriften hører til verset kL 22. Vægterne
							afskaffedes 1862. - simple: enkle. - catalaniske Nattergale: ref. til den dengang
							berømte italienske koloratursopran Angelica Catalani (1779-1849).
							Optrådte på Det kgl. Teater i sæsonen 1827-28.15Kattun: bomuldsstof - »und
								alles haucht...«: og alt ånder kærlighedens ånd (uidentif.
							cit.) - Straapels: vandposten blev om vinteren
							beklædt med halm for ikke at fryse til. - Tiecks,
								gestiefelter Kater«: den bestøvlede Kat, Der
								gestiefelte Kater, eventyrskuespil af Ludwig Tieck (1797). -
								Hoffmanns Kater Murr: roman af E.Th.A.
							Hoffmann (1820-22), Lebensansichten des Katers
							Murr, hankatten Murrs livsanskuelser.16Der var en Tid...: ref. til digtet »Da jeg var
							lille« af Jens Baggesen.17kvalte: hvælvede.18dette Saliske: ref. til den dengang populære
							schweiziske lyriker Johann Gaudenz von Salis-Seewis (1762-1834). - Mons: (forkortelse af Mogens) gammelt navn til
							en kat. - ompodede: ompotede. - elegiske: af elegi, klagesang.19Brummer: Johann Christian Friedrich Brummer,
							københavnsk universitetsboghandler og forlægger (1768-1836). - Hölty: Ludwig Heinrich Christoph Hölty, tysk
							digter (1748-76). - ich will alle...: citat fra
							et brev (april 1774) af Hölty, gengivet i forordet til Gedichte von Ludewig Heinrich Christoph Hölty,
							neu besorgt und vermehrt von Johann Heinrich Voss (1804). Overs. af
							cit.: Jeg vil opbyde alle mine kræfter. Jeg vil ikke være digter, hvis
							jeg ikke kan blive en stor digter; hvis jeg ikke kan frembringe noget,
							der bærer udødeligheden på sin pande, som kan måles med mine venners
							værker (...), så skal ikke en stavelse fra min hånd trykkes. En
							middelmådig digter er en uting. - Donna del
							Lago: opera af Rossini, opført under titlen Pigen ved Søen (teksten bearbejdet af Johan Ludvig Heiberg) på
							Det kgl. Teater første gang i sæsonen 1827-28. - Mozarts non so piu: (ak jeg ved ikke mere, hvad jeg er, og
							hvad jeg gør), Cherubinos arie fra 1. akt af Mozarts opera Figaros bryllup (1786).20Das ist das Leben...: sådan er livet, sådan er
							lykken. Citat fra Jean Pauls roman Titan, 29.
							Jobelperiode (1800-03). - Morgenstjerne: pigget
							vægterkølle. - interessant: nøgleord i den ny,
							mere disharmoniske litteraturs æstetik fra slutningen af 1820rne til
							midten af 1840rne. Af Andersen bruges ordet »interessant« med dybde og
							konsekvens fra og med Skyggebilleder (1831).21Colonnade-Gangen: søjlegangen ved Christiansborg
							Slot. - Roats Fald: Navnet på denne fiktive
							fremtidsopera »efter en sand Begivenhed fra det nittende Aarhundred«
							refererer til en begivenhed i 1827, hvor linedanseren Roat omkom ved et
							styrt. Den 25. juni samme år gav det af J.L. Heiberg ledede
							vaudevilleselskab en forestilling til benefice for Roats enke og børn.
							Man spillede Heibergs vaudeville De
							Uadskillelige. Ved opførelsen fremsagde skuespillerinden Mad.
							Wexschall en epilog om indsamlingen skrevet af Heiberg (epilogen tryktes
							i Kjøbenhavns flyvende Post d. 29. juni).
							Indslaget i Fodreise er således en blandt mange
							hilsener til Heiberg fra en ung forfatter, der ville sikre sig det blå
							stempel. Roat er også omtalt i St.St. Blicher: »Juleferierne« (1834). -
								Recension: anmeldelse. - Caleidoskopen: rør med spejle, der kan danne mange billeder.
							- Carl Maria Weber: tysk romantisk
							komponist (1786-1826). - Brudgommen fra Mexico:
							lystspil af Heinrich Clauren (pseud. for den ty. forf Carl Gottlob
							Samuel Heun 1771-1854), opført 1. gang på Det kgl. Teater i sæsonen
							1824-25.22Ulvesvælget: scene i Carl Maria Webers opera
							Jægerbruden (Der Freischutz), opf. fra sæsonen
							1821-22 på Det kgl. T., hvor ouverturen var blevet uropført af
							komponisten selv. - den hemmelige Ret: Das heimliche Gericht, sørgespil af Ludwig
							Ferdinand Huber (1764-1804). - Eulalia Meinau:
							person i den ty. dramatiker August v. Kotzebues (1761-1819) Menschenhass und Reue (1789). - Korsridderne: skuespil af Kotzebue, seneste  opførelse på Det kgl. T. før udg. af
								Fodreise sæsonen 1823-24. - Deodata: Deodata eller
								Gengangersken, romantisk skuespil med sang og dans af Kotzebue,
							seneste opf. før F. sæsonen 1822-23. - Agnese: opera af Fernando Paër, opført på Det
							kgl. T. 1823-24. - Aquatofana: giftdrik benævnt
							efter en berygtet italiensk giftblanderske, Tofana, o. 1700. - Signelok: tryllemiddel - Hyrdedrengen No. 2: idyl af Nicolai Søtoft, opf. på Det kgl.
							T. 1827-28. Stykket hedder Hyrdedrengen, men
							blev annonceret som Hyrdedrengen No. 2 af
							Heiberg i Kjøbenhavns flyvende Post nr. 67,
							1827, idet teateret i sæsonen 1826-27 havde opført Adam Oehlenschlägers
							idyl Den lille Hyrdedreng. - Jægerbrudens
								skjæbnesvangre Krands: i Webers opera får titelpersonen ved et
							tilfælde en dødskrans i stedet for en brudekrans. - Jocko: Danina eller Jocko, den brasilianske
								Abe, ballet efter Taglionis program af P. Larcher, musik af
							Lindpaitner. Opf første gang 1828 på Det kgl. T. - Colonner: søjler. - dreiede: drejet i
							træ (ligesom skakbrikker). - Bernstorff:
							statsmanden J.H.E. Bernstorff (1712-72). - Ørsted: HCAs åndelige vejleder, fysikeren og naturfilosoffen H.C.
							Ørsted (1777-1851).23Marmorkirken: Opførelsen påbegyndtes i 1749, men
							standsedes 1771 på grund af stigende priser på marmor. Kirken henlå
							ufuldført til 1874, hvor industrimanden C.P. Tietgen købte kirken og lod
							den fuldføre. Arbejdet afsluttet 1894.24Seraillet: orientalsk sultanpalads,
							haremsbygning. - Sophiekirken: kirken Hagia
							Sophia i det daværende Konstantinopel (nu Istanbul), indviet 537, i 1453
							omdannet til moské. - deres forrige Besiddelser:
							HCA forestiller sig her i sit fremtidssyn, at det er lykkedes at trænge
							tyrkerne tilbage fra deres europæiske besiddelser. - Grækernes Friheds-Støtte: På HCAs tid førte grækerne en
							frihedskrig mod tyrkerne (1821-30) støttet af England, Frankrig og
							Rusland. HCA forestiller sig her i sit fremtidssyn, at den på
							udgivelsestidspunktet endnu uafsluttede krig er endt med sejr til
							grækerne. Frihedsstøtten er altså en fremtidsfiktion. - Tell: Wilhelm Tell, schweizisk sagnhelt, en
							bueskytte, der skal have levet i slutningen af det 13. og beg. af det
							14. årh. Sagnstoffet behandlet i Fr. Schillers skuespil Wilhelm Tell (1804). - den
								gamle Buegang: Der hentydes her til den første tunnel under
							Themsen, bygget af M.I. Brunel 1825-43. På udgivelsestidspunktet var
							arbejdet standset (det skete 1828) på grund af indtrængende vand.
							Arbejdet genoptoges først 1835. Når HCA siger »man arbejder nu paa en
							ny«, projicerer han sin samtidssituation over i et fremtidigt fiktivt
							tunnelprojekt analogt med det igangværende. - Inwernesz: Inverness, skotsk havneby, uden privatbiografisk
							forbindelse til Walter Scott (1771-1832), hvis historiske romaner HCA
							beundrede. - Carl XI Drøm: »Karl XIs syn« er
							navnet på en folkebog (anonymt udgivet) trykt i mange oplag og oversat
							til dansk, tysk, engelsk m.m. Skildrer en visionær tildragelse, som skal
							have fundet sted på Stockholms Slot 1693, og hvori kommende hændelser i
							det svenske kongehus skulle være blevet åbenbaret for kong Karl XI
							(1655-97). Antages at være et politisk skrift fra 1740rne. Ligger til
							grund for en novelle af Prosper Merimée fra 1829! - table d'hôte: her: fællesspisning.25den gamle Brødkone: scenen er kalkeret over
							indledningen til E.Th.A. Hoffmanns fortælling Der
								goldene Topf (1814). - Svindel:
							svimmelhed.27Prinz Zerbino: citat (en pynt er det, en [in
							fejl for ein] broget festdragt, som tåberne selv behager sig i) stammer
							fra 3. akt, 5. scene af Prinz Zerbino. Oder die Reise nach dem guten Geschmack (1799),
							eventyrspil af Ludwig Tieck (1773-1853).28wertherske Følerie: hentyder til Goethes roman
								Die Leiden des jungen Werthers (1774), et
							litterært højdepunkt i det sene 18. årh.s følelseskult. Bogen blev
							forbudt i Danmark, fordi den inspirerede mange unge mænd til at begå
							selvmord. - Taare-Perse: Jesper Rasmussen
							Rachløvs samling af gudelige og åndelige sange (1684, optrykt flere
							gange, sidst i 1803). - Sigwarth: Siegwart. Eine Klostergeschichte (1776), roman
							af J.M. Miller (1750-1814). Overs. til da. 1778.29den gamle Jeronimus: fast typefigur i Holbergs
							komedier, den gnavne fader, der arrangerer fornuftsægteskab for sin
							datter. Her muligvis om Holberg selv.30zoroastersk Lære: efter den persiske
							religionsstifter Zoroaster eller Zarathustra. Ormuzd og Ahriman
							repræsenterer henh. de gode og de onde kræfter i denne religions
							dualistiske syn. - den patriarcalske Tid: i
							Israels gammeltestamentlige historie tiden omkring patriarkerne Abraham,
							Isak og Jakob. - hvem nedlagde den: HCA tager
							her hovedspørgsmålet fra det 18. årh.s theodicédebat op (theodicé =
							retfærdiggørelse af Gud), diskussionen af det ondes oprindelse og af, om
							der kunne eksistere en god og almægtig skaber, når det onde regerede i
							det skabte. - Magnetismen: den såkaldte dyriske
							magnetisme, teori fremsat af Fr. Mesmer i en disputats (1766) om
							himmellegemernes indflydelse på dyrs og menneskers legemer og om disses
							vekselvirkning med omgivelserne. Teorien først fremsat af H.C. Agrippa i
								Occulta philosophia (1510). På grundlag af
							disse teorier praktiseres stadig af naturlæger magnetiske strygninger
							som helbredelsesmetode.31Marter: pinsel - Ormen:
							den indre pine. - Jesuit: medlem af
							jesuiterordenen, en præsteorden indstiftet 1534 af Ignatius Loyola
							(1491-1556). Ordenen fik til opgave at kæmpe mod kristendommens og især
							pavedømmets fjender.32Anselmus: studenten i E.Th.A. Hoffmanns eventyr
							»Der goldene Topf« (1814). - Cimbrernes Nedfart:
							Cimbrerne, jysk stamme, der deltog i folkevandringerne mod det romerske
							rige. Gik i år 113 f.Kr. over Alperne og ned i Norditalien, hvor de slog
							flere romerske hære. Ifølge traditionen foregik nedstigningen fra
							Alperne ved, at cimbrerne satte sig på deres skjolde og rutsjede ned ad
							bjergsiderne. - klein Zakes: »Klein Zaches«,
							eventyr af E.Th.A. Hoffmann (1819). - Decendenter: (descendenter) efterkommere. - Reineke Foss: tysk folkebog om en ræv (Fuchs), ældste da. udg.
							1555. Bearbejdet af Goethe og oversat af Oehlenschläger (1806). - cicero de officiis: Marcus Tullius Cicero
							(106-43 f.Kr.), romersk taler, forfatter og politiker. Hans værk De officiis (Om pligterne) udkom 44 f.Kr. - Campes Theophron: Joachim Heinrich Campe
							(1746-1818), tysk forfatter, især kendt fra sin bearbejdelse af Defoes
								Robinson Crusoe. Theophron oder der erfahrene Ratgeber für die unerfahrene Jugend
							udk. 1783. - Knigge: Adolph Freiherr von
							Knigge (1752-96), tysk forfatter. Hans værk Über den
								Umgang mit Menschen (1788), en vejledning i god opførsel, blev
							oversat til dansk 1793 og oplevede mange senere oplag. Den tids Emma
							Gad. - Voltaire: Francois de Voltaire, fransk
							forf og filosof (1694-1778), udskreget i sin tid som spotter af
							religionen.33Quamquam jam: frit citat efter Ciceros De officiis. Kan oversættes til: »Skønt du min
							søn Mikkel (Ræv) allerede i ét år...« - non
								ut interpretes: korrekt citat efter Ciceros De Officiis: »ikke som den der blot oversætter, men som jeg
							plejer ved frit og selvstændigt at øse af kilden i det omfang og på den
							måde jeg skønner mest hensigtsmæssig«. - Min
							Søn: Talens indledning alluderer til W.H.F. Abrahamsons digt »Norma
							morum«, der indledes med ordene »Min Søn, om Du vil i Verden frem,/ Saa
							buk«, - jeg takker dig Gud: den selvretfærdige
							farisæers bøn, jvf. Lukas 18, 11. - recensere:
							kritisere.34lettres provinciales: »Breve fra provinsen«,
							antijesuitisk skrift fra 1656-57 af den franske religiøse tænker og
							matematiker Blaise Pascal (1623-62). - ora et
							labora: latinsk ordsprog: bed og arbejd - Bryggerhuus: Chr. IVs endnu eksisterende bryggeribygning. -
								Blaataarn: se note til s. 28. I det
							oprindelige Blåtårn, der ikke eksisterede længere på HCAs tid, sad
							Leonora Christina fængslet. HCA sammenblander dette Blåtårn med en
							bygning på hans egen tid, ligeledes kaldet Blåtårn, der brugtes som
							fængsel for skuespillere og andre funktionærer ved hoffet. - Slutter: fangevogter. - To be
								or not to be: Hamlets monolog i Shakespeares stykke af samme
							navn, 3. akt 1. scene. - Kunstbroder: Der menes
							en skuespiller. Se noten ovenfor til Blåtårn. - studiosus philologiæ & philosophiae: sprog- og
							filosofistuderende. - Xerxes ved Hellespont:
							perserkongen Xerxes (ca. 520-465 f.Kr.) lod slå bro over Hellespont
							(Dardanellerne) på krigstogtet mod grækerne.35Førsier: fyrster.36Dimission: (kt.) bortsendelse, om studenternes
							afgang fra skolen til universitetet - Rus:
							betegnelse for førsteårs student ved universitetet - Washington Irving: se note til s. 28.37i løs Materie: med løse, uhæftede ark; kan også
							betyde løs (ubunden) stil, dvs, prosa. - den
								gyldendalske boglade: dengang både forlag og boghandel,
							grundlagt 1770 af Søren Gyldendal - stereotyp
								Udgaverne: billige udgaver fremstillet ved hjælp af stereotypi
							(hver side efter sætningen afstøbt i ét stykke metal), en opfindelse,
							der muliggjorde den moderne industrielle bogproduktion. Den franske
							bogtrykker Firmin Didot (1764-1836) blev kendt for sine små håndudgaver
							(duodez-udgaver) af franske klassikere, fremstillet ved hjælp af
							stereotypi. I Danmark indførtes metoden først i 1837 af bogtrykker Carl
							Berling. - ikke andet... Navn: kan hentyde til, at disse billigudgaver havde meget
							sparsomme titeletiketter. - have Forsædet:
							dominere. - Nuszknacker og Muserinke:
							»Nussknacker und Mäusekönig«,  eventyr
							af E.Th.A. Hoffmann (1816). - Tromlitz: August
							von Tromlitz, pseudonym for CAP. von Witzleben (1773-1839), tysk
							populærforfatter. - Weisflog: Karl Weisflog
							(1770-1828), tysk populærforfatter. - Prindsesse
								Barmbilla: »Prinzessin Brambilla«, eventyr af E.Th.A. Hoffmann
							(1821).38Julestue: stue, hvor man holdt julelege, også
							betegnelse for selve de verdslige festligheder omkring højtiden; især
							almindeligt i det 17. og 18. årh. med julestuer i betydningen verdslige
							julefestligheder, se f.eks. Holbergs komedie Julestuen. - raa Materie: i løse ark.
							- Leiebibliothek: erhvervsmæssigt drevet
							bibliotek med hjemlån mod betaling. - Spieszs
								Vandringer: Christian Heinrich Spiess (1755-99), tysk
							populærforfatter. Udgav bl.a. Reisen durch die Höhlen
								des Unglücks und die Gemächer des Jammers (1796), overs. til
							da. Mine Rejser gjennem Ulykkens Huler og
								Elendighedens Boliger (1802-03). Titlen Vandringer, som HCA her bruger, fik oversættelsen først i en
							udgave fra 1836. - det befriede Israel: Titlen
							på et religiøst epos i 18 sange (1804) forfattet af teologen og
							forfatteren Jens Michael Hertz (1766-1825). Betegnedes af Jens Baggesen
							som det »lange Jødedigt, som ingen læser«. - Herman
								von Unna: roman af den tyske forfatterinde Benedicte Naubert
							(1756-1819). Udg. 1788, overs. til da. 1802.39Ludvig den Fjortende: fransk konge (1638-1715),
							kaldet Solkongen. Hans regeringsperiode var den franske absolutismes
							kulmination. Louis XIV lod Versailles bygge. - Tommeliden: figur fra børneeventyrene, på størrelse med en
							tommelfinger. - Reberbane: se note til s. 28. -
								Allonge-Parykker: parykker med lange,
							nedhængende lokker. - Revolutionen: den franske
							revolution 1789. - Vandhose: skypumpe. - apage: (græsk) vig bort, citat fra Mattæus 4,10
							og Lukas 4,8 (apage Satana!). - Fiskeren i Aanden
								Amiahs selskab: jvf. det dramatiske eventyr Fiskeren af Adam Oehlenschläger (1816) efter motiv fra Tusindogen nat. - poetice: (lat) poetisk opfattet.40Planeten Sirius: Sirius er ikke en planet, men
							en fiksstjerne. - Micromegas: en fantastisk
							rejseskildring (1752) af Voltaire. - Peblinge:
							små fyre. - Badens latinske Lexikon: Latinsk-dansk Leksikon (1786) af Jacob Baden,
							filolog, kritiker og professor ved Københavns Universitet. - Vaudevilledigter: vaudeville, et syngestykke med
							vægten på intrigen. Franskinspireret genre, der indførtes på Det kgl.
							Teater af J.L. Heiberg i sidste halvdel af 1820rne. - castigat ridendo mores: (lat) han revser sæderne gennem
							latter. Sentens forfattet af franskmanden Sauteul (død 1697), ofte
							anvendt som indskrift på teatre, feks. på Det kgl. Teater 1798-1817. -
								Kong Salomon og Jørgen Hattemager:
							vaudeville af J.L. Heiberg (1825).41det hele Planetsystem ... en
								stor Skole: Forestillingen om den kosmiske dannelsesrejse efter
							døden er udbredt i tiden. HCA benytter den igen i romanen Kun en Spillemand (1837), hvor disse tanker
							lægges i munden på Christians far. H.C. Ørsted lader dem indgå i sin
							naturfilosofi, og fru Gyllembourg strejfer dem i en af sine Hverdagshistorier. Tankegangen kan spores
							tilbage til den svenske mystiker Emanuel Swedenborg (1688-1772). - Peblinge-Classen: her = begynderstadiet, første
							klasse. Peblinge  opr. latinskolens
							elever. - Kingo: citatet er fra salmeværket Aandeligt Siunge-Koor (1674), Første Part, den
							femte aftensang strofe 11. - en lille Tanke: en
							antydning, en lille smule. Også i betydn. en afsmag (af råddenskab).42synge for høire Øre: betyder, at nogen taler
							ufordelagtigt om en. - en Skjærsommernats-Drøm:
							titlen på skuespil af Shakespeare. Dette stykke blev inspirationskilde
							for mange romantiske fantasistykker.43Jung Stilling: Johann Heinrich Jung-Stilling,
							tysk forfatter (1740-1817). Fortællingen »Vægteren med sin Datter«
							(forkert cit. i HCAs fodnote) står i Fortællinger
							(overs. 1815). - magnetisk Søvn: hypnotisk
							tilstand; se note til s. 30 om magnetismen. - Bravour-Arier: der hentydes til vægterversene, se note til s.
							14. - chaldæiske Vise: kaldæerne, folkestamme i
							Mesopotamien, kendt for astrologisk indsigt.44recensere: kritisere, revse. - Maren: mare, efter folketroen et væsen, der om
							natten hjemsøger de sovende og »rider« dem, jvf.mareridt. - Peri: en god ånd, et væsen i den persiske
							mytologi - Ninon: kendt fransk kurtisane, Anne
							de Lenclos, kaldet Ninon (1616-1706). - Hetærer:
							skøger.45Helhesten: i gammel dansk folketro en trebenet
							hest uden hoved; ses om natten og varsler død. - uden Hoved: ref. til folketroen: at man kunne
							tage varsler nytårsnat - Ruinerne: der hentydes
							til endnu tilbageværende ruiner fra englændernes bombardement af
							København 1807. - en »dansk Tilskuer«: Den danske Tilskuer (1791-1806), almenkulturelt
							ugeskrift udgivet af Knud Lyhne Rahbek (1760-1830), der 1790 blev
							professor i æstetik ved Københavns Universitet og 1816 fik et
							professorat i dansk sprog og litteratur. I No 85, Torsdagen, den 27
							October 1791: »Anmældelse af en Skurkers og Skurkinders
							Levnetsbeskrivelse ved Simon Sandrue« (anmeldelse = forudannoncering.
							Det pseudonyme indlægs spøgefulde tone viser, at annonceringen er et
							skalkeskjul for noget andet, nemlig for et angreb på skurkagtighed hos
							adelen, ved hoffet etc., et yndet tema i tiden). - Børnehuset: oprettet 1662 som opdragelsesanstalt for
							forældreløse og omstrejfende børn; senere tvangsarbejdsanstalt for
							voksne. Beliggende på Christianshavns Torv. B. betragtedes som en arne
							for forbrydelse og elendighed. Afløstes 1790 af en egentlig
							straffeanstalt: Tugt-, Rasp- og Forbedringshuset. - Schinderhannes: tysk røver (1777-1803). - Peer Mikkelsen: navnet på en mestertyv omkring
							1800. - Recommendationsbreve: anbefalingsbreve.46Hovednøgle: humoristisk omskrivning af
							forestillingen om, at St. Peder har nøglen til Himmeriges Port. - der gestiefelte Kater: den bestøvlede kat,
							titelfiguren i eventyrstykke (1797) af Ludwig Tieck. Citatet (»man skal
							endelig ikke lade, som om det var noget særligt, - man vænner sig til
							alt«) er fra 1. akt.47Amagerport... Flyveposten: J.L. Heibergs tidsskrift Kjøbenhavns flyvende Post, udgivet fra 1827. Citatet er fra
							artiklen »Charakteristik af Kjøbenhavns Porte« i no. 20, 1828: »Og det
							er vist indlysende for Alle:/ Amagerport man bør idyllisk kalde«.48Arcadien: fra hyrdedigtningen navnet på idyllisk
							og fredfyldt landskab (opr. navnet på græsk landskab på Peloponnes). -
								Synderen: de dømte førtes gennem Amagerport
							ud til eksekutionsstedet på Bremerholm.49Mad. Cottins Malvina: mad. Cottin pseud. for
							Marie-Joséphine Risteau, fransk forf. (1770-1807). Malvina I-III overs. til da. 1821. - Veierboden: på HCAs tid fandtes der vejeboder ved alle
							Københavns byporte i forbindelse med acciseboderne (toldboderne)
							således, at accisebetjentene kunne beregne afgiften. - Weisflog og Tromlitz: se noter til s. 37.
							- Taschenbuch: (ty.) her om
							godtkøbsbog i lommeformat - Dalai Lama:
							overhovedet for de tibetanske buddhister. - uskyldig
								Flaske: ref. til den populære tradition, der udgår fra 1.
							Mosebog, kap. 9: at Noah efter syndfloden plantede vin og drak sig fuld.
							Ikke mindst det 18. årh.s drikkeviser (jvf. Bellman i »Gubben Noah«) har
							taget denne beretning til sig. - Joseph: søn af
							patriarken Jakob; blev kastet i en brønd af sine brødre (1. Mosebog kap.
							37 ff.).50Ved Vand: jvf. Guds tilsagn til Noah efter
							syndfloden om, at der ikke ville komme en ny syndflod (1. Mosebog kap.
							9). - Ridder Cometus: en hentydning til Adam
							Oehlenschlägers digt »Den gamle Kiæmpe Cometes« (fra Poetiske Skrifter 1805). - Maribo-Aviser: Lollands Falsters Stifts Kgl.
								privileg. Adressecontoirs Efterretninger, som forsendes med
								Ride-Posten. Denne avis omtales i Heibergs Flyveposten no. 99, 1828 som eksempel på kuriøse og lidt
							komiske provinsaviser. - Reiser: Carl Friedrich
							Reiser (1718-86), mislykket teologisk student, senere feltskær og
							kirurg. Udgav en ufrivilligt komisk bog om Københavns brand: Historisk Beskrivelse over den Mærkværdige og meget
								fyrgterlige store Ildebrand 1728 (1784). - Nürnberger Stads: betegnelse for andenrangs ting, noget
							værdiløst. - Secler: århundreder.51Werthern: se note til s. 28. - elegisk: klagende. - Brix: Harlekins udstyr i maskekomedierne. - Handsel: den første betaling ved en handel, »indtægt«. - Krik: krikke; verset betyder: ræv og grammatik
							er den udslidte hest, der skal bære smertens byrde. - Rabarbara: planten rabarber kendes også som lægeplante.
							Strofens sidste del kan da forstås som en opremsning af ubehageligheder,
							hvoriblandt lægemidlet rabarber. Kan også læses som om der stod kolon
							efter »Rabarbara«, der da må forstås som spisen rabarber (noget rart,
							hvorefter ubehagelighederne kommer).52Julespøg og Nytaarsløier: ungdomsstykke af J.L.
							Heiberg (1816), et stykke, der med såkaldt romantisk ironi leger med de
							hævdvundne skel mellem scenens illusion og publikums virkelighed. - bellua multorum capitum: Horats Epistler I
							(belua, ikke bellua) et uhyre med mange hoveder.53Spiess: se note til s. 38. Udgav Biographien der Wahnsinnigen (1795-96). Overs.
							1798-99. - Syv Aar: Sieben Jahre af den
							dansk-tyske forf. Laur. Kruse (1824). - Magde
								Vildfair: sindssvag person i Walter Scotts Heart of the Midlothian (Tales of my
								Landlord, 1818). - Rinaldo: Røverkaptainen Rinaldo Rinaldini, roman af den
							tyske forf Chr. A. Vulpius (1762-1827). Overs. 1800-01. Ny udg. 1828. -
								de borgerlige Stævnemøder: Les rendez-vous bourgeois, komedie af F.B.
							Hoffmann opført 1828-29 på Det kgl. Teater. - Siegwarth: se note til s. 28. - Romeo:
							jvf. Shakespeares stykke Romeo og Julie.  - Blanka: Blanca, sørgespil af B.S. Ingemann (1815). - Tibul: romersk forfatter af elegier (54-18
							f.Kr.)- - Maanedsroser: et månedsskrift udgivet
							af Thomas Overskou (1824-30). - Vergiszmeinichter: der hentydes til et »Bildungs- und
							Unterhaltungsschrift für die Jugend beiderlei Geschlechtes« (1826). -
								claurensk: Heinrich Clauren, pseudonym for
							Carl Heun, tysk populærforfatter (1771-1854). - Schröder: Friedrich Ludwig Schröder, tysk skuespiller,
							teaterdirektør og forfatter (1744-1816). - Iffland: August Wilhelm Iffland, tysk skuespiller, teaterleder og
							succesdramatiker (1759-1814). - August von
							Kotzebue: tysk succesdramatiker
							(1761-1819). - Eulalia Meinau: se note til s.
							22. - la pucelle: spottedigt af Voltaire over
							Jeanne d'Arc, jomfruen af Orleans (trykt 1755). - Holbergs gamle Magdelone: fast typefigur i flere af Ludvig
							Holbergs komedier, ofte en gammel tjenestepige eller husholderske. Da
							hun er vant til at omgås tjenestefolkene, er hun fortrolig med grov tale
							og rødmer derfor ikke så let. - »roth, über und
							über«: almindeligt tysk udtryk (om at rødme over det hele), bl.a.
							benyttet af Goethe. - Lilleputianerne: ref. til
								Gulliver's Travels (1726) af Jonathan Swift
							- de Underjordiske: ref. til eventyr af samme
							navn (1817) af B.S. Ingemann. - Caprioler:
							bukkespring. - Signelill, Blancmäreta,
							Swanhueta: skuespil (1612, 1614 og 1616) af den svenske historiker
							og skuespilforfatter Johannes Messenius (1579-1636).54Mad. Cottins Malvina: se note til s. 49. - Axel og Valborg: tragedie af Adam Oehlenschläger
							(1810). Dugen (eller rettere linklædet) er en symbolsk rekvisit i 3. og
							4. akt - Læsefrugter: titlen på et magasin med
							underholdningslitteratur: Læsefrugter, samlede paa
								Litteraturens Mark af A.F. Elmquist (Aarhus 1818 ff.). - Brevduer: Brevduen. Et
								Ugeblad af blandet Indhold. Udg. af C.N. Rosenkilde (1818-24).
								- den galende Hane: et æstetisk ugeblad udg.
							af G.M. Maller (1827-29). - Meister Floh:
							eventyr af E.Th.A Hoffmann (1822). - N.T. Bruun:
							dansk oversætter og forfatter (1778-1823). Smiil og
								Taarer (1814) er en »Dramatisk Nytaarsgave for Skuespilyndere«.
							- Siegfried von Lindenberg: roman af den tyske
							forfatter J.G. Müller (1743-1828), udg. 1779, overs. 1786. - Peregrine Pickle: roman (1751, overs. 1787-95)
							af den engelske forfatter Tobias Smollett (1721-71). - Phalanx: egl. betegnelse for slagorden anvendt
							af oldtidens græske soldater; her: gruppe. - Hakon
								Jarl: Hakon Jarl hin Rige (mægtige),
							sørgespil af Adam Oehlenschläger (1807). - Palnatoke: tragedie af Oehlenschläger (1809). - Sigurd Schlangentödter: ref. til den tyske
							Nibelungen-sagnkreds. - Ugelspil: Till Eulenspiegel, tysk folkebog (folkebøgerne
							er anonymt udgivne »romaner« med eventyrligt, romantisk, religiøst eller
							moralsk indhold. Se udg. Danske Folkebøger
							1919-36), seneste da. udg. før Fodreise:
							1786. - Bileams Æsel: Bileam, skikkelse fra Gl.
							Testamentes fortællinger (4. Mosebog, 22-24). Hans æsel kunne tale og
							viste sig at være klogere end han selv. - Alexander
								den Store: folkebogen Aleksander Magnus
							(1. da. udg. 1630). - Æsopus: ref. til
							folkebogen Æsopi Levnet og Fabler (1. da. udg. i
							1550erne). - Albert Julius: ref. til J.G.
							Schnabels robinsonade Insel Felsenburg (1731-43,
							da. overs. 1761, senere bearbejdet af Oehlenschläger). - Finkeridderen: folkebog  (tysk: Der
							Finckenritter), da. overs. 1703). - Jon
							Præst: folkebog (dansk 1510). - den taalmodige
								Helene: folkebog (kærlighedsroman) 1. udg. 1677. - Markolfus: Marcolfus, det er:
								en lystig Samtale imellem Kong Salomon og Marcolfum (tysk:
							1485, da. 1. udg. 1699, seneste tryk før Fodreise
							1805). - Mester Lucidarius: belærende
							folkebog i dialogform (Elucidarius = lysbringer), opr. tysk folkebog, 1.
							da. udg. 1510. - Pontius Pilatus: titlen på en
							folkebog, 1. da. udg. 1663. - Ridder Rød: person
							i folkebogen Lykkens Tumleklode (1710). - Tristan og Isalde: (korr. Isoide) folkebog efter
							tysk ridderroman, 1. da. udg. 1792. - Robertus von
								Agerkaal: folkebog, 1. udg. 1724. - Hertugen
								af Luxenborg: folkebog, 1. da. udg. 1733. - den uskyldige Joseph: Josephs
							Historie, folkebog, da. udg. 1657. - Doctor
								Faust: tysk folkebog (ligger til grund for talrige
							Faust-digtninge i Tyskland, bl.a. Goethes og Lenaus), 1. da. udg. 1588.
							- Keiser Octavianus: folkebog, 1. da. udg. 1597.
							- Peder med Sølvnøglerne: person i folkebogen om
							Den skønne Magelone (seneste oplag før Fodreise:
							1826). - Göthe og Tieck: der hentydes til
							Goethes Faust (se noten ovf.) og til Tiecks Kaiser Octavianus (romantisk lystspil, 1804). -
								Klokker Heegaards Riimpose: Th.V. Heegaard
							(1781-1831): Riim-Pose (1824). - Kjøge Huuskors: bog af Joh. Brunsman om djævleri
							og hekseproces i Køge (1674). - Lykkens flyvende
							Fane: folkebog fra 1600-tallet: De tre Skræddere eller Lykkens
							flyvende Fane. - Molboerne: den første folkebog
							med molbohistorier er antagelig fra 1781; seneste udg. før Fodreise: 1827. - de 7 vise
								Mestere: folkebog, 1. da. udg. 1733. - Nathan der Weise: skuespil af den tyske dramatiker og filosof
							G.E. Lessing (1729-81). Tysk 1. udg. 1779, da. overs. 1799.55mirabile dictu: stående latinsk vending: sært at
							sige. - Commentatores: (lat.) kommentatorer (om
							udgivere af skrifter fra oldtiden). - Cerberus:
							i romersk mytologi en hund, der vogtede indgangen til underverdenen. -
								Hugo Grotius: hollandsk lærd og statsmand
							(1583-1645), blev hjulpet til flugt fra sit fængsel skjult i en
							bogkasse.56Poesiens Tempel: en sådan allegorisk
							fremstilling var almindelig i det 18. årh.s litteratur og kunst og holdt
							sig op i beg. af det 19. årh. Jvf. Johs. Ewalds fortælling »Lykkens
							Tempel« (1764) og Nicolai Abildgaards maleri inspireret heraf - bout-rimes: bouts-rimés, enderim. Digte, som er
							gjort til opgivne rim; en udbredt selskabsleg på HCAs tid, også dyrket
							af ham selv. - Leverrim: toliniede
							lejlighedsvers, hvori ordet »lever« skulle forekomme i 1. linie.
							Improviseredes eller citeredes ofte ved bordet. Bogudgave 1689. - trykte i dette Aar: almindelig datering på
							folkebøger og skillingsvisetryk. - Cervantes:
							spansk forfatter (1547-1616), skrev bl.a, romanen Don
								Quichote (1605-15). - Moliére: fransk
							komedieforfatter (1622-73), et af Holbergs forbilleder. - Brummer: se note til s. 19. - du mente poetique: poetisk fortjenstorden, frit opfundet af
							HCA efter den franske orden du mérite.57Horats: romersk digter (65-8 f.Kr.). - Anakreon: græsk lyriker (o. 520 f Kr.). - falerner-Viin: vin fra distrikterne nord for
							Napoli i Italien. - Troubadourer: middelalderens
							kærlighedspoeter. - qvinkelere: synge
							smægtende. - puttet Bomuld i Ørene: den borgerlige
							dannelseskulturs opkomst siden midten af det 18. årh. medførte en kritik
							af Holbergs ligefremme (man mente: anstødelige) sprog. Kritikken var
							navnlig ømskindet på det kvindelige læsepublikums vegne. - den bedendes Kjæde: Hans Jacobsen Hvalsøe: De Bedendis aandelige Kiæde (1700 og mange
							senere udg.). - Grecourts Skrifter: J.W. de
							Grecourt (1684-1743), fransk forfatter, skrev bl.a. satirer mod
							jesuitterne. - Kotzebue, Iffland og Schröder: se
							noter til s. 53. - Jünger: Johann Friedrich
							Jünger (1756-97), tysk lystspilforfatter. - Nabob: indisk fyrste. Almindelig betegnelse for en meget rig mand.
							Med dette og de følgende udtryk hentydes der til de dengang almindelige
							happy-endings på de populære skuespil.58Aristomenes: ref. til Aristomenes og Gorgus eller Hevn og Menneskelighed. Roman af
							August Lafontaine (overs. 1800). - Dido og Don
							Petro: ref. til H. Claurens roman Mimili
							(1816), jvf.note til s. 53. - Familien von
								Langen: ref. formodentlig til August Lafontaines »Familien
							Herman Lange« i Familiehistorier (da. overs.
							1801). - Præstegaarden ved Søen: roman af August
							Lafontaine, da. overs. 1824-25. - Liesli og
							Mimeli: ref. til Claurens roman Mimili
							(1816). - Mariane: person i Millers roman
								Siegwart (jvf.note til s.28). - Cornelius Nepos og Phaedrus ... uskyldige Taarer: romerske forfattere, der
							benyttedes i skolernes strenge latinundervisning. Cornelius Nepos
							romersk historieskriver (ca. 100-24 f.Kr.), Phaedrus romersk fabeldigter
							(o. 40 f.Kr.). - Autores: forfattere. - Aranzo der edle Räuberhauptmann: roman (1819) af
							August Leibrock (1782-1853). - Under Landeveiene vare
								Snore: noget lignende fortælles om de berygtede røvere ved
							Vissenbjerg på Fyn. Om dem skrev HCA »Et dramatisk Digt«, i Ungdoms-Forsøg (1822). - spansk Tobak: en slags fin snustobak. - Gallerie ... Spiesz: jvf. note til s.
							38.59die Gespensterstunde: (ty.) spøgelsestimen. -
								den vilde Jæger: djævelsk skikkelse i Carl
							Maria Webers opera Jægerbruden (1821). - de tolv sovende Jomfruer: roman af Chr. H.
							Spiess (1795-96, da. overs. 1803); en spøgelseshistorie. - den lille Peder: Den lille
								Peter. En Spøgelseshistorie fra det trettende Aarhundrede.
							Roman af Spiess (1793, da. overs. 1796). - Christian
								Wilster: lyriker og homeroversætter (1797-1840). »Om
							Geniefeberen« i Nye Hygæa bd. I (1823), et
							tidsskrift udgivet af læge Carl Otto (1795-1879) i årene 1823-26. - Nymberger Træsnit: folkelig grafik fra Nürnberg;
							se endvidere note til s. 50. - et münchhausensk
								Kaalblad: Karl Friedrich Hieronymus Münchhausen, tysk baron og
							forfatter til Vademecum für lustige Leute 1781
							og 1783, et berlinertidsskrift. Münchhausens fantastiske skrøner blev et
							begreb gennem Rudolf Erich Raspes engelske udgave, der dannede grundlag
							for den tyske forfatter Gottfried August Bürgers (1748-94)
							genoversættelse til tysk (1787). Det er enten denne udgave eller den
							danske oversættelse (1800), HCA har kendt. I indledningen omtales det,
							hvordan Münchhausen vil dyrke kål på slægtens
							gods og mindes sin ungdoms bedrifter. - Hakon:
							se note til s. 54. - Götz von Berlichingen:
							skuespil af Goethe (1772). - Aladdins
							Trylleslot: eventyret om Aladdin fra 1001 nats
								eventyr. Dramatiseret af Oehlenschläger (1805). Aladdins slot
							bygges  ved hjælp af den magiske lampe
							på én nat. - Harun El-Raschid... Fuglen Roc: ref. til 1001
								nats eventyr.60Scherezade: fortællersken i 1001 nats eventyr. - Frøerne: satirisk
							skuespil af den græske komediedigter Aristofanes (ca. 445-386 f.Kr.);
							har også skrevet Skyerne. -
								Oberon og Titania ... Puk: skikkelser
							fra Shakespeares En skærsommernatsdrøm. - Fru Mab: en fe i Shakespeares Romeo og Julie. - Canibal:
							fejlskrivning for Caliban: skikkelse fra Shakespeares Stormen. - Kapelmester
							Kreisler: person i E.Th.A. Hoffmanns Kater Murr
							jvf. note til s. 15. - Serapions Brüder:
							fortællingkredsen Die Serapionsbrüder (1819-21)
							af E.Th. A. Hoffmann. - Don Juan: Don Giovanni, opera af W.A. Mozart. Hoffmann,
							der ud over at være forfatter også var dirigent og komponist, skrev med
							inspiration fra Mozarts opera en novelle over motivet (i Phantasiestücke 1814). - Phantasie-Stücken: Hoffmanns Phantasie-Stücke in Callots Manier (1814), fortællinger i 4
							bd. - klein Zackes... Brambilla: se note til s. 32 og 37. - Miesmies: fra Lebensansichten des Katers
								Murr. - gestiefelter Kater: se note til
							s. 15. - Prinds Zerbino: se note til s. 27. -
								Gozzi: Carlo Gozzi (1720-1806), italiensk
							komediedigter, som de tyske romantikere genopdagede og tog til sig. Der
							refereres til skuespillene Kærligheden til de tre
								pomeranser (1757) og Ravnen (1761).62Jerusalems Skomager: den evige jøde, Ahasverus,
							skikkelse fra et middelalderligt sagn, ofte behandlet i dansk litteratur
							på HCAs tid. Efter sagnet skulle Ahasverus have slået Jesus, da han var
							på vej til korsfæstelsen; derfor måtte han vandre fredløst omkring i
							verden til evig tid uden at kunne dø. Folkebog om A. fra 1602. Også
							skillingsviser om A.63Du maa endnu meget i Skole: HCAs egne
							skoleerfaringer klinger her med, jvf.også beskrivelsen af Antonios
							skolegang i romanen Improvisatoren. - Marquis af Marigny: Abel François Poisson
							(1727-81), højtstående fransk embedsmand, bror til madame de Pompadour,
							den franske kong Louis XVs elskerinde (1715-64). - Digteren Boisi: Louis de Boissy (1694-1758), fransk forfatter;
							har skrevet bl.a. spirituelle satirer og komedier på vers.64Bajaset: (Bajazet) tyrkisk sultan (1347-1403),
							erobrede Serbien og Bulgarien, blev standset af mongolerfyrsten Timur i
							slaget ved Angora (1402). Døde året efter i fangenskab hos Timur. Efter
							sagnet holdt Timur ham fangen i et bur. - Norkros: John Nicholas Norcross (1688-1758), kaperkaptajn, dansk
							statsfange. Født ved Liverpool, i svensk tjeneste under Den store
							nordiske krig, hvor han blev fanget af Tordenskjold i 1718; undslap,
							udkastede plan til at fange kronprins Christian (den senere Christian
							VI). Planen mislykkedes, N. blev fanget 1726, undslap på ny, men blev
							kort efter fanget i Hamburg. Blev lagt i lænker og anbragt i et bur, der
							var 2 1/2 m langt og 2 m bredt. Her sad han i 15 år og blev fremvist for
							københavnerne som en mærkværdighed. - min Ungdoms
								Tragoedier: der hentydes her til bl.a. Alfsol, som stod at læse i HCAs første bog, Ungdomsforsøg (udg. under pseudonymet William Christian
							Walter, 1822).65purpureus pannus: en purpurfarvet lap, et citat
							fra Horats' Ars poetica om den prægtige, men
							irrelevante poetiske udsmykning med adjektiver. - Salis: den schweiziske digter Johann Gaudenz von Salis-Seewis
								 (1762-1834). Vandmalerier kan være
							et vittigt ordspil på Seewis, men kan også referere til et af Salis'
							digte: »Lied zu singen bei einer Wasserfahrt«. - Matthisson: Friedrich von Matthisson (1761-1831), tysk
							lyriker, ven med Salis-Seewis og udgiver af hans digte. Matthisson var
							en meget populær lyriker på HCAs tid. 66Elegie: klagesang. - Genie-Feber: jvf.note om Wilster s. 59. Der kan desuden
							hentydes til modestrømninger omkring den tidlige romantik.67arspoetica: Horats' læredigt om digtekunsten. -
								certe furit...: citat fra slutningen af ars poetica (l. 1 velut fejl for valuit): »Under
							alle omstændigheder er han vanvittig, og som en bjørn/ - hvis den har
							haft styrke nok til at bryde gitteret, som er sat for buret -/ bortjager
							den uudholdelige recitator både læg og lærd«. - Kellgren: Johan Henric Kellgren (1751-95), svensk forfatter og
							kritiker. Citatet stammer fra digtet »De två miraklerna«. - Adresseavisen: Kjøbenhavns
								Adressecomptoirs Efterretninger, en avis grundlagt af F. v.d.
							Osten 1706 og videreført under forskellige former indtil 1908. - baseliskagtig: basilisken er et uhyre med
							dræbende blik. - overalt og ingensted: allusion
							til roman af C.H. Spiess Der alte Überall und
								Nirgends (1792) eller evt til Gjengangeren
								den skjønne Mathilde overalt og ingensteds eller de Ulykkeliges
								Skytsaand underforskjellige Skikkelser. En Underhistorie fra det 9.
								og 10. Aarhundrede (overs. fra tysk 1827). - judæus immortalis, le juif errant: den evige jøde, den
							omflakkende jøde. Se note til s. 62.68Micromegasser: se note til s. 40. - Wilster: se note til s. 59. Citatet er fra
							digtet »Riimbrev fra Sorøe« i samlingen Digtninger af
								Christian Wilster (1827). Strofens 2. vers lyder korrekt:
							»Hvorved der er jo daanet«. - selv hans Papirer ere
								udkomne: ref. til Auswahl aus des Teufels
								Papieren af Jean Paul (1789). - Lessing: offentliggjorde en kort scene af sit Faust-arbejde i sit
							17. Literaturbrief (Briefe die neueste Literatur
								betreffend 1759-65). Fragmenter og planer desuden i hans Theatralischer Nachlass (1786). - Mahler Müller: Friedrich Müller (1749-1825),
							også kaldet Mahler Müller, tysk maler, kobberstikker og digter. Tilhørte
							Sturm und Drang-bevægelsen. Der hentydes til hans skuespil Fausts Leben und Tod dramatisiert (1778). - Klinger: Friedrich Maximilian Klinger
							(1752-1831), tysk Sturm und Drang-forfatter. Har skrevet romanen Fausts Leben, Taten und Höllenfahrt (1791). -
								Kalis Verdenshistorie: skolebog af Abraham
							Kali (1743-1831): Den almindelige Verdens Historie
								kortelig forfattet, og til Brug for Skolerne
								i Danmark og Norge udgivet (1. udg. 1776, 4. udg. 1820). HCAs
							historiebog fra skoletiden. - Præ: karakteren
							præ ceteris (lat: fremfor de øvrige), højeste karakter i det daværende
							karaktersystem. - Artium: studentereksamen. -
								Ribe: Ahasverus' reaktion på »Bisp i Ribe«
							har måske at gøre med, at Ribe kendes som centrum for den inderlige og
							fromme kristendom (pietismen), idet Brorson var bisp her.69Louis XI: fransk konge (1423-83). - Mercier: Louis-Sébastien Mercier (1740-1814),
							fransk forfatter. Skrev i alt 12 bind Tableaux de
								Paris (billeder af Paris) 1781-90, hvori han giver krasse og
							rammende skildringer af folke- og gadelivet i Paris. De vakte stor
							opsigt og også en harme, der  tvang ham
							til for nogen tid at flygte fra Paris. - Marcus
								Aurelius: romersk kejser (121-180), førte krig mod germanske
							stammer, deriblandt markomannerne. - Odeaker:
							Odoaker (433-93), germaner af fornem byrd, der efter et oprør opkastede
							sig til konge i det vestromerske rige (476). Fra og med denne begivenhed
							har man dateret oldtidens afslutning og middelalderens begyndelse.
							Odoaker førte krige bl.a. ved Donau mod derboende folkeslag. - Mahomet: profeten Muhammed giftede sig 25 år
							gammel med en væsentlig ældre rig købmandsenke. - Carl Martel: Charles Martel (688-741), frankisk rigshovmester
							og frankerrigets egentlige hersker. Førte en række krige bl.a. mod de
							indtrængende arabere, som han besejrede i slaget ved Poitiers (732).
							Efter sin død fik han p.g.a. sin tapperhed tilnavnet »hammeren«
							(Martel). - Peter Schlemihl: fortællingen Peter Schlemihls wundersame Geschichte (1814) af
							Adalbert von Chamisso, tysk romantisk forfatter (1781-1838). Eventyret
							om Peter Schlemihl (der kun havde syvmilestøvler, ikke 100-milestøvler)
							har senere inspireret Andersen til eventyret »Skyggen«.70Morea: gammelt navn på den halvø, der udgør den
							sydlige del af Grækenland (oldtidens Peleponnesos).71det lille lune Kammer: der menes kisten.73en Skolemesters Skikkelse: HCA havde ved
							udgivelsen af Fodreise just lagt skoletiden bag
							sig. - Misser: (en brander), dobbeltbetydn.
							katte eller (eng.) frøkener. - bivaane:
							overvære. - mærkelig: mærkbar.74den dyriske Magnetisme: se note til s. 30. - Rabener: G.W. Rabener (1714-71), tysk satiriker,
							regnedes for Tysklands Swift. - jamber: se note
							til s. 13. - Deodata: se note til s. 22. - Laura: sørgespil i 5 akter af Balthasar Bang.
							Opførtes i alt 15 gange på Det kgl. Teater fra 1817-22. Blev genoptaget
							ved en sommerforestilling 1832.75Parterret: de billige ståpladser i teatret.
							Parterrets publikum var kendt for at udtrykke højlydt bifald eller
							mishag. - Kotzebue og Clauren: se noter til s.
							53. - Holbergs platte Stykker: se note til s.
							57. - Pige: tjenestepige. - Hussiterne: Die Hussiten vor Naumberg im Jahre1432, skuespil af Kotzebue, opført sidste gang
							på Det kgl. Teater 1813-14. - Julius von Sassen:
							sørgespil af den tyske forfatter J.H.D. Zschokke (1796, overs. 1800).76Körner: Theodor Körner, tysk lyriker
							(1791-1813), skrev bl.a. en række heroiske krigsdigte under
							napoleonskrigene. - Jeanne d'Arcs Monolog: der
							hentydes til Friedrich Schillers skuespil Die
								jungfrau von Orleans (1801), inden udg. af Fodreise sidst opført på Det kgl. Teater 1818-19 og 1821-22.77de spanske Zuheri: overnaturlige væsener. I Jean
							Pauls Die unsichtbare Loge, Dreiundfünfzigster
							Sektor, hedder det om »Zahuri« i Spanien, at de kan se ned gennem jorden
							til deres skatte, deres døde, deres metaller etc.78Blumauer: Aloys Blumauer, østrigsk forfatter
							(1755-98). Har skrevet: Abentheuer des frommen Helden
								Aeneas, oder Virgils Aeneis travestiert (1783). - Folianter: bøger i folio-format (stort format).
							- Haarlem: by i Holland - Catharina af Medici: (1519-89) fransk dronning, iværksatte
							blodbadet på Huguenotterne på Bartholomæusnatten 1572.79Nero: romersk kejser (37-68), indbegrebet af
							grusomhed - Pizarro: grusom spansk general
							(1478-1541), erobrede Peru og udslettede Inka-riget. Hans navn
							aktualiseret i titlen på et sørgespil af Kotzebue, Pizarro eller Rollas Død, opført på Det kgl. Teater 1817-20. -
								Inqvisitores: den katolske kirke oprettede
							1232-33 inkvisitionen til undersøgelse og forfølgelse af kættere.
							Specielt den spanske inkvisition var kendt for sin grusomhed. - Philip den II: spansk konge (1527-98), førte an
							i den europæiske modreformation, en bevægelse, der skulle modarbejde de
							reformatoriske strømninger i 1500-tallets religiøse liv. - hos Holberg: i komedien Barselstuen, V akt, 3. scene.80Platons
							[*][*]
							[*][*]: (græsk, to on) det nuværende.
							- den sande Væsenhed: løs henvisning til Hegels
							filosofi, og dermed også til Hegels elev, J.L. Heibergs tankeverden.83Cothumer: kve stylter, brugtes i oldtidens
							græske teater. - ihr' Hoheit: hendes højhed,
							ordspil på den gamle ærbødige tiltaleform »Deres Højhed«, som brugtes -
							og stadig bruges til fyrstelige personer.84»Und immer weiter...«: citat fra den tyske
							lyriker G.A. Bürgers spøgelsesballade »Lenore«, et digt, der inspirerede
							megen skrækromantik i tiden op mod 1800. Det var et af den unge
							Andersens yndlingsdigte. - Agnete:
							hovedskikkelsen i folkevisen »Agnete og Havmanden«. Aktualiseret af Jens
							Baggesen i digtet »Agnete fra Holmegaard« (1808) og senere brugt af HCA
							selv i det dramatiske digt Agnete og Havmanden
							(1834). - Undine: titlen på et eventyr om
							et kvindeligt havvæsen af Friedrich de la Motte Fouqué (1814, o vers.
							til da. 1818). Har inspireret HCA til eventyret »Den lille Havfrue«.85Münchhausens Hest: jvf. note til s. 59.
							Historien om hesten, der hænger fast på klokkespiret, står at læse i
							fortællingen »Rejsen til Rusland«. - Lethe: i
							græsk mytologi en flod i underverdenen. Ved at drikke af den kunne de
							døde opnå glemsel om deres liv på jorden. - Spontini: Gasparo Spontini (1774-1851), italiensk operakomponist,
							skrev hovedsagelig operaer med heroisk og historisk indhold. - Skaden af Rossini: operaen Den tyvagtige skade (1817) af G. Rossini (1792-1868),
							italiensk operakomponist.86non: laveste karakter i det daværende
							karaktersystem (non: latin for »ikke«). - Olaf
								Trygveson: Olav Tryggvason (ca. 995-1000), norsk konge.
							Indførte kristendommen i Norge; dræbtes under et søslag med danskerne. -
								Sappho: græsk kvindelig lyriker (5. årh.
							f.Kr.) fra øen Lesbos. Efter sagnet skal hun have styrtet sig i havet af
							ulykkelig kærlighed.87Korsridderne: Die Kreuzfahrer
								von Nicäa, skuespil i 5 akter af Kotzebue, i tidsrummet 1815-24
							opført i alt 24 gange på Det kgl. Teater. - Kong
								Salomon ...: jvf.note til s. 40. - Françaisen: den franske guvernante. - Petrark: Francesco Petrarca (1304-74), italiensk lyriker,
							skrev kærlighedsdigte, der udtrykte en åndeliggørelse af kærligheden;
							har inspireret senere forfinet kærlighedslyrik (petrarkismen). Skrev
							sonetter (direkte oversat: klingedigte, 14-liniede digte i 4 strofer - 2
							strofer à 4 linier og 2 strofer à 3 linier med kunstfærdig
							rimslyngning). - dit lille h - -: under denne
								 signatur havde HCA offentliggjort
							nogle digte i Heibergs Kjøbenhavns flyvende Post
							1827. - Sand: tysk student, Karl Ludwig
							Sand (1795-1820). Myrdede af politiske motiver dramatikeren Kotzebue i
							1819. - lafontainisk: ref. til den tyske
							romanforfatter August Lafontaine (1758-1831), der skrev utallige,
							dengang meget populære sentimentale romaner. - Clauren: se note til s. 53. - Sokrates: blev tvunget til at tage sit eget liv ved at drikke
							skarntydesaft.88Nanna ... Jette: i udgaven fra 1841 rettet til
							Ida og Jette. Hvis dette er de korrekte navne, kan HCA hermed have sendt
							en privat hilsen til Ida og Henriette Wulff (Jette), døtre af
							kommandørkaptajn P.F. Wulff (1774-1842), i hvis hjem HCA kom i sin
							ungdom. Jette var den første af hans fortrolige veninder, som han førte
							en udstrakt korrespondance med. De to piger beskreves af samtidige som
							værende i besiddelse af netop de egenskaber, der her tillægges de to
							pigenavne. Navneformen Nanna forekommer
							imidlertid både i Flyvepostens førstetryk af
							kapitlet og i bogens to første udgaver. Muligvis har HCA fra omgang med
							Heibergs opsnappet noget om den samtidigt udkommende »En
							Hverdagshistorie« af fru Gyllembourg. Hovedpersonerne Maja og Jette
							svarer nøje til de her givne beskrivelser. Det er mere nærliggende at
							tro på en fejlskrivning Nanna for Maja end Nanna for Ida. HCA kan senere
							have ønsket at rette fejlen, men nærede da ingen sympati for fru G.s
							historier. I stedet har han da indsat en hilsen til sine
							ungdomsveninder. - Bürgers Leonora: se note til
							s. 84 (cit. i overs.: Ha se! Ha se! på et øjeblik, hu, hu! et gyseligt
							mirakel... faldt ... stykke for stykke af som mørt trøske).89Kamschadaler: den palæasiatiske befolkning i det
							sydlige Kamschatka.90truditur dies: fra Horats' Oder II, 18: »den ene
							dag går efter den anden, nye måneder svinder stadig«. - Blankensteiners Boutik: J.G. Blankensteiner og
							Søn (isenkram, »kunstgalanteri«, korthandel), grundl. 1792, først
							Østergade 36, i årene 1801-08 i St. Købmagergade 101. 1808-? do. nr. 68.
							- Gliedermänner: sprællemænd. - Chodowieki: Daniel Chodowiecki (1726-1801), tysk
							raderer og tegner, lavede bl.a. illustrationer til Goethes værker.91Hexametret: græsk versemål bl.a. brugt af Homer.
							Et bølgende versemål begyndende med trykstærk stavelse og med i alt 6
							trykstærke stavelser. Derimellem efter faste regler to- og enstavelses
							tryksvage led. - Dithyramber: oprindelig
							lovsange til Dionysos, i græsk mytologi guden for vinen og ekstasen. -
								Alexandriner: versemål med seks trykstærke
							stavelser, regelmæssigt skifte mellem trykstærke og tryksvage samt med
							cæsur (skel) i midten. Meget brugt i franske tragedier fra det 17. og
							18. årh. og i efterligninger af disse ud over hele Europa. - Spiesz: se note til s. 38. - Werther: se note til s. 28. - Reiser:
							se note til s. 50. - Blase: blære. - Flyve-Blade ... Nytaars
							Gaver: almindelige titler på småskrifter. - pindarsk Pæan: Pindar (ca. 522-442 f.Kr.), græsk lyriker. En
							pæan (paian) er en højtidelig korsang eller hymne til Apollon.92Leonore og Leander: det unge elskende par i
							Holbergs komedier, feks. i Den Stundesløse. -
								Falstaff: hovedpersonen i Shakespeares The Merry Wivesof Windsor. - Saft:
							person i syngestykket Sovedrikken med tekst af
							Oehlenschläger og musik af Weyse (1809). - den lille
								Peder: se note til s. 59. - Galgemanden: ref. til Freidrich de la Motte Fouqués eventyr »Das
							Galgenmännlein« (1810). - Id est: (lat) det vil
							sige. - Agnete og Undine: se note til s. 84. -
								Lafontaine: se note til s. 87. - Petrarc: se note til s. 87. - Schillers Jeanne d'Arc: se note til s. 76. - asklipiadæiske Vers: versemål opkaldt efter den
							græske digter Asklepiades.93Hegel: Georg Wilhelm Friedrich Hegel
							(1770-1831), hovedrepræsentanten for den spekulative filosofi, den
							filosofiske idealisme. Hegel var Heibergs læremester. - Cicisbeo: (ital.) husven.95par diable: for Satan. - vulgaire: hoben, plebs. - eh bien
							monsieur: nuvel, min herre. - les nobles:
							de adelige. - par mon ...: ved min ære, jeg går
							til fods. - Crayon: ref. til Washington Irving's
								The Sketchbook of Geoffrey Crayon
							(1819-20,da.overs. 1827).96Rosmer Havmand: folkevisenavn på havmanden, også
							brugt af Oehlenschläger i digtet »Rosmer Havmand«.97Chimære: fabelvæsen, »noget indbildt«. - Cherub: en af de engle, der står Guds trone
							nærmest.IndholdFodreise7-99I. Hvorledes Satan faaer Magt over Forfatteren. Syndfloden
										No. 2, en Mythe 7II. Fodreisen tager sin Begyndelse. Hercules paa
										Skilleveien. Den lyriske Muse9III. Alvorlige Betragtninger ved at høre Vægterens: »nu er
										det paa de Tider, man føier sig til Seng.« Læseren gjør
										Bekjendskab med en ung Digter og hans gamle Tante. Et Spring
										trehundred Aar frem i Tiden, som Forfatteren slipper, i det
										mindste med hele Lemmer, fra14IV. Søvngjængeren27V. Et meget moralsk Stykke hvori en gammel Ræv spiller
										Hoved-Rollen. Blaataarn lader sig høre som Declamator.
										Elexir des Teufels begynder at spøge32VI. Bogen fortæller sin Barndoms
											Historie, sit Skoleliv hos
										Bogbinderen, Dimission til den
										Gyldendalske Boglade, Rusaaret, og
										endelig sin første Udflugt i Verden. Klokken slaaer 1236VII. Ludvig den Fjortende forvandler sig i en Tommeliden
										fra Sirius. En poetisk Vægter. St. Peder vil overraske
										Læserne med sin Nærværelse. Livets og Dødens Port39VIII. St. Peders Briller begynde at vise deres skjulte
										Kræfter. Forfatteren seer paa Amager en stor Konge-Revue
										over alle Digterværker. Et ædelt Træk af Mad. Cottins Malvina49IX. Poesiens Tempel. Forfatteren kommer i et Fuglebuur56X. Hvad der videre tildrager sig. Jerusalems Skomager. De
											bekjendte 100 Mile Støvler komme
										til Syne62XI. Forelæsning af en gammel Lænkehund. Læseren gjør
										Bekjendtskab med et stort Selskab af to- og fiirbenede
										Herrer og Damer. Forfatteren seer med St. Peders Briller ind
										i Jorden og opdager Helvede. Fanden i en Skolemesters
										Skikkelse med Horn i Panden. Dobbeltgjængeren. En poetisk
										Person ved Stranden73XII. Dykker-Klokken83XIII. Dødens store Extra-Post kjører over Amager. Læseren
										gjør Bekjendtskab med enkelte af Passagererne. Vandmanden.
										Ende paa Reisen89XIV. Indeholder ingen Ting99Efterskrift 103En københavnerroman 103Den litterære entré 104Forudsætninger 106Ironien 109Dødstemaet 110Identitetens former 111Dannelsen 114Artisteri og skriftproces118Optakten til forfatterskabet 120Udgaver 122Tillæg 124Rettelsesliste 134Litteraturliste 135Noter 137