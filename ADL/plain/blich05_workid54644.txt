HimmelbjergetDanmarks højeste Bjerg havde jeg ofte seet, men hidtil endnu ikke besteget. Nogle
      Gange førte min Vej mig i dets Nærhed; men mine Rejsers Meed tillode
      intet Sidespring, og jeg maatte lade mig nøje med, i en halv Miils Afstand at
      betragte det danske Schwarzwald, og i Forbifarten at kaste et hurtigt Blik ned gjennem Dalene
      til den yndige Søe, der bugter sig mellem græs- og
      løvklædte Øer og dybt indskaarne Landtunger. Omsider fik jeg
      mig løsrevet fra alle Hindringer, og besluttede, at gjøre Himmelbjerget
      til det eneste Maal for en todags Lystrejse. Min Fætter Ludvig, som nylig var kommen
      fra Hovedstaden herover ledsagede mig.Formiddagen var klar og varm, og lovede os en smuk Aften, men lidt hen paa Eftermiddagen
      dannede sig lidt efter lidt i Sydvest en Række af hvidlige Skyer med ildfarvede
      Kanter. Fætter ændsede dem ikke; men jeg, som kyndigere Vejrspaamand,
      kjendte disse Tordenens Værkstæder, og bebudede ham, "at Aften
      ej vilde blive Morgen Hig." Vi rede just i den Retning, at vi havde dem lige imod
      os, og kunde derfor stadigen bemærke, hvorledes de stedse hævede sig
      højere og højere, mørknedes ved Roden, og taarnede sig som
      Snefjelde op over Himmelbjerget. Vor Phantasie viste os dem som Schweitseralper, og vi
      søgte at indbilde os selv, at vi befandt os i hiint stolte Klippeland: vi saae
      Schreckhorn og Wetterhorn og den aldrig berørte Jomfrue: i Skyernes Dale erkjendte
      vi Iisbræerne; og naar en fremstaaende Knop bøjede sig, sank og
      sammensmeltede med den øvrige Bjergkjæde, var det en Lavine, som begrov
      Huse og Byer i evig Snee. Endnu videre udmalede vi med ret barnlig Lyst denne
      majestætiske Alpescene, og forlystede os saa længe med dette Selvbedrag,
      til det løsbrydende Uvejr vækkede os af vore Drømmerier.
      Tordenen buldrede hørligere, heftigere, saa vor Indbildningskraft
      forgjæves anstrængte sig for, i denne Dundren at høre Sneskrid
      og Bjergfosses Larmen.  Allerede strakte den
      øverste udtyndede Skyrand sig ud over vore Hoveder, og Skovstrækningen
      foran os indhylledes, som i en Taage, af den nedstyrtende Regn. Forsilde rede vi
      stærkt til, for at naae den nærmeste Bye -
      gjennemblødte kom vi til Alling, og søgte Lye i en aaben Port.Gaardens Ejer, en aldrende Bonde, der var for os ganske vild fremmed, tog imod os med
      gammeldansk Gjæstfrihed: lod vore Heste føre i Stalden, og
      indbød os selv i sin lune Stue. Strax saasnart han saae vor vaade Tilstand,
      tilbød han os sine to Sønners Klæder, at drage paa medens vore
      egne tørredes for den blussende Arne. Begjerligen toge vi mod dette gode Tilbud; og
      i hans Overstue - saa kaldes Bestestuen - gjorde vi snart dette
      forfriskende Skifte, under Spøg og Latter over vor uventede Travestering. Som
      Bønderkarle i Søndagsstads traadte vi atter ind til Familien. Verten
      gottede sig hjertelig over den skedte Forandring, og roste vor Gemeenhed; hans tvende Døttre smiilte, alt som de skottede til os:
      "Valkyrierne rødmed, de vendte sig og loe". -
      Kaffekedlen stod allerede paa Skiven, omgivet af chinesiske Kopper. Den oplivende Drik,
      rigelig forsynet med brunt Sukker og uforfalsket Fløde, skjænket og
      ombuden af den ene vakkre Datter, bragde atter vort afkølede Blod i det raskeste
      Omløb; og da først spurgte Faderen om sine Gjæsters Navne,
      Vilkaar og Hjemstavn.Imidlertid var Tordenbygen dreven over. Solen smilede igjen fra det skyfrie Vesten. Fjern i
      Østen suste og buldrede det; men her var det mildt og stille; Stormens Aander havde
      sammenfoldet deres vaade Vinger, og Regndiamanterne tindrede paa Løv og Straae
      - Aftenen torde endnu vorde Morgenen Hig. "Op paa Bjerget!"
      raabte vi til hverandre. "Men deres Klæder"? faldt Bonden ind.
      Vi gik frem i Yderstuen, hvor den anden Datter var beskjæftiget med at
      tørre dem; men ak! endnu dampede de, og før om en god Time kunde hun
      ikke love os dem i brugelig Stand; dog da vilde det maaskee være for silde at nyde
      Udsigten fra "Kollen", saasom Opstigningen herfra
      vilde medtage næsten ligesaa lang en Tid. Hvad var her at gjøre?
      - Den flinke Bondemand hjalp os ud af Forlegenheden: "dersom De ikke
      undsee Dem ved Drengenes Klæder" sagde han "kunde De jo
      beholde dem paa." "Det er et godt Tilbud!" svarte vi begge,
      takkede ham med hjerteligt Haandslag, og udbad os en Vejviser. "Den skal jeg selv
      være!" sagde han, og fremtog af Krogen en Enebærstok til os Illustrationerne vises ikke af hensyn til rettighederne. hver. Vi tiltraadte øjeblikkelig vor Vandring, og dette endnu muntrere
      stemte over vores Maskerade; især Fætter, der virkelig tyktes godt om sig
      selv i den blaae Kofte, der var vel bespækket med store Sølvknapper, de
      lange Rytterstøvler paa Benene, og den højpullede Hat paa Hovedet.
      "Jeg vilde ret ønske" sagde han, "at vi maatte
      træffe paa andre Rejsende deroppe! det kunde give kostelige
      Løjer." Føreren loe, og indvendte at han vel næppe
      kunde tale "Bøndermaal." "Jode ka han trou" svarte Fætter; og nu vedblev han
      at tale jydsk, til den gode Peder Andersens inderlige Moroe. Denne fandt alligevel en
      væsentlig Mangel ved den fuldkomne Bonde: "de fine og hvide
      Hænder vilde røbe ham." "Aka put em i e Lomm" raabte Fætter, der i sit
      overgivne Lune vidste Raad for Alting.Imidlertid naaede vi Aaen - Gudenaae - der her allerede er temmelig
      bred, og har et næsten umærkeligt Løb, da den egentlig er kun
      et Stræde, som forbinder tvende Søer. - I et Knubskib satte vi
      over, og vare nu i en ganske anden Egn: her begynder Lyngen, hvis mørke Farve
      danner en fuldkommen Modsætning til det muntre Grønne Øster
      for Aaen. - Endnu havde vi en god Fjerdingmiil at vandre; og da Lyngen, som
      næsten rækkede os til Knæene, var vaad af Regnen, fik vi Aarsag
      til at prise vore lange Støvler.Vi naaede Skoven - den stolte Bøgeskov, som her syntes mig dobbelt
      skjøn, fordi den staaer paa saa mørk en Grund. Gjennem skraae Dale
      bugtede Stien sig stedse opad; men det tætte Løv betog os  Udsigten. Omsider traadte vi atter ud af Skoven, og stode nu
      paa Himmelbjerget.Naar jeg hører en skjøn Musik, eller seer et indtagende Skuespil, maae
      jeg altid nyde i Taushed. Intet virker ubehageligere - mere forstyrrende paa min
      Følelse, end naar nogen da vil gjøre mig opmærksom paa dette
      eller hiint. Saasnart man siger til mig: "hvor det er
      skjønt!" saa bliver det for mig strax mindre skjønt. Disse
      lydelige Udraab af Beundringen ere for mig som Overøsninger med koldt Vand
      - de afkøle min indvortes Varme. Siden, naar jeg uformærket er
      bleven koldere, da bytter jeg gjerne Tanker og Følelser med en Ven - med
      Flere - finder endogsaa Trang til at udlade dem - om jeg saa maae sige
      - fra det overlæssede Sind. Og saaledes er det vel at Digteren kommer til
      at synge højt: i  Undfangelsens
      søde Øjeblikke brænder han, men tier; derefter maae han udtømme sig; Tungen eller Pennen maae give det fulde
      Hjerte Luft. Han er som en Skye, der i Stilhed samler Himmelens Kræfter, og, naar
      dens Tid er kommen, udøser sin svulmende Forraad, tordner og lyner, og
      overstrømmer de forbausede Marker. - Uheldig anbragt paa mig var altsaa
      vor Førers Tjenstvillighed, der strax begyndte med en Cicerones Rundtalenhed, at
      udpege og benævne alle de Kirker, som fra dette Standpunkt kunne sees, raabende ved
      enhver: "Der seer de!" - Jeg overgav da Fætteren til
      hans Underviisning, og satte mig afsides, for at see,  uden at være nødt til at høre.
      -Naar Stolberg allerbedst har fortydsket sin Homer, slænger han Pennen, og raaber
      mismodig: "Læser! lær græsk og brænd min
      Oversættelse!" Hvad er en Naturbeskrivelse andet end en
      Oversættelse? Endogsaa den meest vellykkede staaer ligesaalangt under Originalen,
      som Himmelbjerget i Jylland under Himmelbjerget i Thibet. Derfor gunstige Læser! hav
      mig undskyldt, naar jeg ikke fortæller Dig alt hvad jeg her saae. Hvad jeg saae kunde jeg maaskee sige Dig; men hvorledes jeg saae
      det? Neppe! - Enkelthederne kunde jeg fremstille Dig een
      efter en anden, men Heelheden - alt paa eengang? -
      dertil - om "Du endog har Øre, har Tungen ikke
      Ord." - Min Pen er ingen Pensel. Rejs! rejs selv til Himmelbjerget, og
      see! - Men Du, som maaskee har staaet paa Toppen af Brocken, eller Dole eller St.
      Bernhard, smiil ikke, fordi jeg gjør saa stort Væsen af vort stakkels
      lille Himmelbjerg! det er dog det største, som jeg og de fleste af mine
      Læsere have seet - hvad for dig er Smaat, er stort for os.-
      - - Jeg  fornam et Klap paa min
      Skulder - det var Fætter, der stod bag ved mig. Han fortalte: at
      Føreren var gaaet hjem for en halv Time siden, og at jeg havde siddet en heel uden
      Bevægelse, og uden Livstegn, paa det nær, at jeg nogle Gange havde blinket
      med Øjnene. Han betroede mig endvidere: at han begyndte halvvejs at kede sig, og at
      jeg derfor endelig maatte bryde min dybe Taushed. "Og hvad har Du saa egentlig
      seet?" lagde han til. "Det samme som Du" svarte jeg
      "Luft og Jord og Vand." "Men nu" vedblev han
      "stirrer Du ganske mekanisk paa den Vildand hist nede i Søen, Du var
      vist med dine vidtløftige Tanker paa Dover Klint hos den gamle Gloster?"
      "Ganske rigtig" sagde jeg; "denne Fisker i sin Baad lader
      virkelig ikke større" - "Lad ham nu
      sidde!" faldt han ind, idet han rakte mig sin Kikkert, "og stil den paa
      hiin Bred! Vil Du troe vi faae Fremmede?" Jeg keeg derover, og saae nu en Baad lidt
      ude fra Landet, der syntes at stævne lige herover; den var fuld af Mennesker, og tre
      gule Hatte lod formode, at der vare Fruentimmer iblandt. Fætter foreslog, at vi
      skulde oppebie deres Ankomst; skjøndt det vilde blive silde, inden vi kunde naae
      vort Natteherberg i Alling. Det dejlige Vejr aflokkede mig let mit Samtykke.
      Skjønnere kunde vi heller aldrig have ønsket os det; Solen var
      nær ved sin Nedgang; men syntes os at synke langsommere end sædvanlig
      - ret som om den tøvede for end længere at beskue Jordens
      Yndighed, et Værk af dens almægtige Straaler. Alle Vinde vare tilhvile;
      intet Blad, intet Straae bevægede sig. Søen var et Spejl, hvori den
      modliggende Egn fordoblede sine Marker, Lunde og Huse. I Dalene mod Vesten opstege enkelte
      Røgstøtter fra de mellem Træerne skjulte Kulmiler og
      Vaaninger. Men saa stille det var i Luften, saa liveligt var det paa Jorden: Fuglesang i
      Skoven bag os, og foran os Hedelærkernes vexlende Elskovstoner, der svarte hinanden
      fra Enebærbuskene: fra den sivgroede Søebred hørtes
      Vildændernes Skræppen, Lommens og Vandhønens Klukke; og
      længere borte den hjemvendende Fiskers Aareslag og hans Aftenpsalme. Selv fra
      Markerne hinsides hørtes Kvægets Brølen, Gaardhundenes
      Gjøen, Møllebækkens Susen og Værkets Klappren.Nu var Solen dalet; og Bedeklokkernes Klang fra mange Kirker kaldte den trætte
      Landmand til Søvn og Hvile. Aftenduggen hævede sig allerede fra alle Enge
      og Vande, og snart skjulte den hele Søen. De fjerne Bakker og Skovenes Toppe
      svømmede paa Taagen. Men op igjennem den lød en munter og
      sødt sammensmeltende Musik af 
      blæsende Instrumenter. Den nærmede sig mere og mere, og maatte ufejlbarlig
      komme fra Baaden, vi havde seet udsejle fra hiint Land. Da Musikken taug hørtes
      tydeligt de Ankommendes Samtale, og snart derefter den stærkere Larm ved deres
      Landsættelse. Vi ventede om faae Minutter at see dem komme op ad Bjerget; men
      mærkede derimod at de fjernede sig; thi svagere og svagere lød deres
      Stemmer, og tabte sig omsider ganske i Skoven mod Vesten. Naar det ikke havde været
      for den nymodens Musik; gjerne skulde vi taget det Hele for et Feeeventyr, eller for et Tog af
      Skovens Alfer - et Ellekongebryllup.Natten faldt paa. Enkelte Stjerner glimtede mat paa den blegblaa Himmel. I Nordvest viste et
      rødt Segment over Horizonten hvor Dagens Konge vandrede underneden, og
      nærmede sig Polen. Trindt om var tyst: kun fjernt ude i Heden lød
      Hjejlens tungsindige Fløjten, og under os over Søen hvinede de
      forbitrækkende Vandfugles Vingeslag. "Hjem!" raabte
      Fætter; "Hjem" gjentog jeg; men neppe havde vi taget nogle faa
      Skridt, før vi paa eengang standsede begge med et "Tys!"
      Syden for os, paa den Kant af Skoven, hvor igjennem vi vare komne, lød pludselig en
      tostemmig Tyrolervise. Der er noget ubeskriveligt i disse Dobbelttoner, der hæver
      Hjertet let og blideligt, og frembringer en Fornemmelse eller Tilstand, hartad Kig den man
      troer at befinde sig i, naar man flyver i Drømme. Allerlifligst lyder den i det
      Frie og i Bjergegne - disse søde Toners Hjem - Og nu, i den
      stille Aftenstund, hvor det lod som om alle de omliggende Bakker bleve vakte af den
      nysbegyndte Slum, og glade efterlullede Sangen - her var den mod al andet
      menneskeligt Kvad hvad Nattergalens er mod de øvrige Dagsangere i Skoven.
      - Fætteren greb min Haand, og krystede den, som om han vilde bede mig,
      ikke ved noget Udraab at forstyrre hans Ørenslyst. Da Sangen var tilende, sukkede
      han dybt. Forundret saae jeg paa den ellers altid muntre Fyr: der stode Taarer i hans
      Øine. Jeg tilskrev dem Musikkens Magt til at blødgjøre og
      bevæge endog det letteste og kjækkeste Hjerte; og jeg sagde ham det.
      "Ja vel!" svarede han, "det menneskelige Bryst er en
      Sangbund, der skjøndt uberørt, dog giver Gjenklang, naar visse Toner
      anslaaes." "Rigtig!" gjentog jeg, "hvo der veed at
      angive den rette, er ogsaa vis paa at faae Svar; denne Mening antydes jo aabenbart i Sagnet om
      Taranteldansen." Han sukkede atter og vedblev: "men saadanne Toner maae
      da staae i Sammenhæng med visse Begivenheder, maae  vække visse Erindringer - ja -"
      her tog han igjen min Haand, og drog mig med sig ned paa en Vindfælde -
      "ja min Ven! denne Sang tilbagekalder et Minde, som jeg forgjæves
      stræber at udslette - vil du høre?"
      "Fortæl kun!" svarede jeg, "allerede aner jeg Æmnet
      af din Historie"."Det var en Aften som denne" begyndte han, "netop for to
      Aar siden, at jeg med een af mine Venner befandt mig paa en Lysttuur ved Esrom Søe.
      Vi blev siddende til silde paa en Skovpynt, før vi kunde beslutte os til
      Hjemreisen, saa længe fængsledes vi af Stedets og Aftenens Yndighed. Vi
      havde endnu ikke forladt vore Sæder, da en Tyrolersang - just den
      selvsamme, vi nu hørte - højst behageligt tildrog sig vor
      Opmærksomhed. Den kom fra den anden Side af Søen, men nærmede
      sig lidt efter lidt. Snart hørte vi Aarernes Pladsken, der ordentlig slog Takt til
      Musiken, og kort derefter fik vi Øje paa Baaden, der stævnede ind imod
      os. Da Sangen holdt op, begyndte de derude en svær Commerce, og den blev stedse
      vildere og vildere jo nærmere de kom Landet. Nu kunde vi tydelig see det lille
      Fartøj, og dets lystige Besætning. "Læg Aarerne ind!
      raabte Een, jeg skal vrikke i Land". Det skedte. "Jeg veed en nemmere
      Maade at faae jer allesammen i Land" raabte en Anden, idet han sprang op, og
      skrævende fra Ræling til Ræling satte Baaden i gyngende
      Bevægelse. "Lad være! lad være!" skreeg
      Een, "dit gale Asen kantrer jo Skibet." "I skal ha’
      Støvet skyllet af jer" svarte Galningen, og blev ved at vippe. Man loe,
      man bandede; men midt i Larmen lød pludseligt en stærkere
      Røst! ""hold op! hold op! Frits kan ikke
      svømme."" Det var allerede for silde: Baaden var fyldt med
      Vand, og kantrede. Dette skedte kun nogle faa Favne fra Strandbredden. Da taug paa eengang
      alle Mand; vi hørte blot de Svømmendes Pladsken og Pusten, de vare sex.
      Men nu skreeg Een: ""Frits! kom her! tag om min
      Hals!"" En anden: ""Frits! kom til
      mig!"" og flere paa eengang: ""Frits! Frits! hvor
      er du?"" Imidlertid kom et Par op paa Land, og vendte sig, for at see
      efter dem, der endnu svømmede derude. Den ene talte højt
      ""tre - fire"" med det hæftige
      Udraab: ""der mangler Een!"" sprang han atter ud,
      den anden fulgte ham. Nu kunde ej heller min Ven og jeg blive længer
      ørkesløse Tilskuere: vi kastede Kjolerne og vare i en Hast mellem de
      Søgende. At den Søgte maatte være under Baaden, var troligt!
      vi omringede den derfor alle, hvor den laae med Kølen ivejret; de bedste
      Svømmere dykkede. Forgjæves! han var ikke der. Men  længere borte imellem Rørene fik Een omsider
      Øje paa noget mørkt - det var ham! Han førtes iland
      - han var livløs. Ivrigt - ængsteligt
      prøvede man de brugelige Midler; de sloge stedse feil. Der besluttedes nu at
      bære ham til nærmeste Huus; man lagde ham paa tvende af de fra Baaden
      løsrevne Tofter, og satte sig igang. Mekanisk fulgte vi to efter. Hvilken
      sørgelig Forskjel paa hiin nylige Lystighed og den nu paafulgte skumle Taushed!
      Før Sang og Latter, høirøstet Ungdomsmunterhed - nu
      kun Lyden af Liigbærernes hurtige Fjed! - Toget var ikke kommen ret langt
      fra Stedet, da Een af de Forreste drejede Ansigtet om, og sagde: ""hvor
      er nu Lund?"" Vi saae os alle tilbage, den ulykkelige Fusentast
      - thi det var ham - stod derhenne halvskjult af en Busk, og samlede Stene
      i Lommerne. ""Han vil drukne sig"" lød
      det ""vi maae have ham med."" Der gjordes Holdt.
      Min Ven og jeg tilbød os at bære; medens tvende ilede hen til den
      Fortvivlede. Det skedte. Vi sex gik videre. Vejen til Huset, hvorhen den Druknede skulde
      bringes, løb igjennem Skoven. Her var det allerede saa dunkelt, at de to forreste
      Bærere først i en Afstand af en halv Snees Skridt bemærkede
      tvende hvidklædte Fruentimmer. ""Gud!""
      sagde han sagte, ""om det var Fritses Kjereste? han talte om, at hun
      vilde komme os imøde."" Det var hende. Jeg vil ikke
      være vidtløftig, du kan selv forestille dig dette hjerterystende Optrin;:
      Først hendes Forfærdelse ved at træffe os med et druknet
      Menneske, og derefter, da hun fik at vide at denne Ulykkelige var hendes dyrebareste i Verden
      - thi det kunde intet Øjeblik fordølges, da hun ventede ham
      tillige med de Øvrige - som hun alle kjendte - hun besvimede.
      Hendes Ledsagerinde optog hende i Faldet. Hvad var her at gjøre? Min Ven og jeg
      slap Liget, for at komme begge Damerne tilhjelp, medens de fire andre fortsatte deres Vej til
      Huset, der ikke var ret langt borte. Jeg foer ned til Søen, at hente Vand i Hatten.
      Vi bestænkede hendes Ansigt - hun kom til sig selv igjen. Den Ulyksalige!
      ""Hvor er han?"" skreeg hun,
      ""hvor er han? han er ikke død - jeg vil til ham,
      jeg vil -"" hun arbeidede af alle Kræfter, for at
      komme løs. ""Slip hende mine Herrer,""
      sagde Ledsagerinden, idet hun selv med den ene Arm omslyngede hende, og med den anden pressede
      hendes Haand ind til sit Bryst, vi slap. ""Tak - tak for deres
      Bistand!"" raabte hun, ""uleilige dem ikke! jeg
      veed Vejen."" Begge ilede afsted. Vi bleve staaende, og hørte
      endnu længe den Enes heftige Smertesudraab og den andens ømme Tiltale.
      - Vi havde ingen  Anledning, heller ingen
      Drivt til at følge efter. Vi gik da tilbage til den ventende Vogn, samtalende om
      den jammerfulde Begivenhed, til hvilken vi saa uformodet vare blevne Vidner.Ingen af dem alle kjendte vi: erfarede ei heller, hvad der siden var bleven af; og
      skjøndt vi i nogen Tid nøjagtig eftersaae alle
      Dødsanmældelser i Aviserne, fandtes dog ikke nogen saadan ulykkelig
      Hændelse bekjendtgjort, og ligesaalidet omtalt i nogen af vore Omgangskredse.
      Tilsidst gad vi gjerne antaget det Hele for en Spøgelsescene, hvis vi ikke selv
      havde spillet vore Roller i samme. - Dog, for mig var det ikke hermed forbi. Du vil
      finde det underligt - latterligt maaskee - at jeg virkelig paa en Maade
      blev forelsket; thi Kjerlighed har jo ellers kun een Tilvej til Hjertet -
      Øjnene; til mit sneeg den sig af en Bivej - Ørerne. Det var
      nemlig saa mørkt, at jeg ikke saae den Skjønnes Ansigt, men
      hørte blot hendes Stemme - ah! en Stemme saa - sød!
      det siger ingenting - melodisk? ikke heller. Kort sagt: jeg kan ikke beskrive den
      anderledes, end at den klang som en Tone fra højere Regioner, eller som en
      længe savnet, en henfaren Vens Røst, eller som en Engels i
      Drømme, Ogsaa hendes Skikkelse var Hig dem, der foregøgles den
      Slumrendes indvortes Syn, utydelig, uden bestemte Træk og Omrids, og dog istand til
      at sætte Hjertet i den sødeste Bevægelse. Er Du nogensinde
      bleven forelsket i Søvne, saa vil Du omtrent kunne sætte Dig ind i min
      Tilstand. Jeg saae og ikke saae hende: den ranke, i hvidt indhyllede Skabning, havde netop ved
      sin Dunkelhed noget aandeagtigt; og Ansigtet, der hurtigt og matglimtende viste sig og
      forsvandt under Straahattens Skygge, var at ligne ved Nymaanens Skjær bag blege
      Skyer, naar det er saa svagt, at Vandreren ikke veed om han ""seer eller
      blot troer at see det."" Ja i Sandhed! hendes hele Engleskikkelse kom
      mig for som Didos, da hun i Elysium svævede forbi den endnu i Kjødet
      vandrende Æneas" - "Om hvem taler Du?"
      afbrød jeg ham. "Om Veninden - naturligviis" svarte
      han, "og ikke om den ulykkelige Enkepige - hvis jeg saa tør
      kalde hende"."Hvad Du her fortæller mig" sagde jeg "finder jeg
      aldeles ikke urimeligt: det halvdunkle vækker større Nysgjerrighed,
      hæftigere Attraae end det heeltklare; de Yndigheder der skimtes gjennem
      Sløret - og Du kiggede jo gjennem Nattens - udmales idealiseret
      af Phantasien, der just i Mørke har allertravlest. Og nu tilmed Din Stemning, den
      pludselige Omvexling af milde Glæders Havblik med Forskrækkelsens  Storme og Sorgens dybe Bølgegang -
      i Sorg som i Glæde er Hjertet svagest og slettest bevogtet mod hemmelig Overrumpling
      af Elskovs listige Gud. Dit Drama er da tilende?""Den første Act kun" svarte han, "nu kommer den
      anden"."Sommeren gik. Vinteren kom, og var næsten forbi, da jeg bivaanede en
      Maskerade i een af Klubberne. En Timestid havde jeg tumlet mig mellem disse Carricaturer, og
      moret mig ret godt - ikke just over ret manges gode Spil; thi kun enkelte havde Vid
      til at gaae ind i den paatagne Rolle - men ved en Idee, der strax var faldet mig
      ind, og som jeg anvendte paa alle de forekommende Caracteermasker. Jeg forestillede mig
      nemlig, at Maskeraden var virkelig Sandhed, og det virkelige Liv derimod en Maskerade.
      Menneskets naturlige Ansigt forekom mig som en Maske, der ofte ligner, og ofte skjuler den
      sande Caracteer; de almindelige Dragter syntes mig at være falske Costumer, Tale og
      Væsen et scenisk Spil. Men her, paa den saakaldte Maskerade, viser Mennesket sig som
      det er: Narren fremstiller sig ærligen i hele sin Narreklædning,
      sqvadronerer aabenlyst med sin Brix, og klingrer lystigt med Bjælderne: den
      trædske, dovne, graadige, hænger Munkekappen over: den stolte triner
      gravitetisk frem som en Grand d’Espagne: den forfængelige prunker med
      Baand og Stjerner, selvopfundne, selvpaahængte, men netop derfor desto
      ægtere Tegn paa selvfølt Værd: den vellystige Kvinde, som paa
      Livets store Maskerade tilhyller sig tugtigen i Uskylds Klædemon, og seer ud blye,
      undseelig, hellig som en Cæcilia, hun optræder paa den Lille med et dristigt Væsen, og drapperet som Cleopatra: Xantippen farer
      offentlig omkring med det Riis, der ellers kun snerter inden hendes egne lukte
      Dørre, og morer det store Publikum med sine Scharlagensprækener. Ja,
      Oprigtigheden, Sandhedens uforbeholdne Erkjendelse gaaer endog saavidt, at ej engang det
      dyriske hos Mennesket fordølges: Grobrianen fremviser sig om en virkelig
      Bjørn: den hoffærdige af tomme Vinde opblæste, spanker omkring
      som en kalkunsk Hane: den dumstolte Dame valtrer afsted som en naturlig Gaas: og hun, paa hvem
      Munden løber fra Morgen til Aften som en Peberkværn, sees her som en
      uhyre Papegøje. Denne Forestilling blev saa levende, at jeg tilsidst indbildte mig,
      jeg befandt mig i et Menagerie, og at alle de tobenede Væsner, der hoppede omkring
      mig, vare Aber, Hunde og andre Slags Dyr, som man havde trukket i Klæder og
      lært at gaae paa Bagbenene. Da blev jeg paa en saare  behagelig Maade udreven af en ikke saa synderlig morsom Illusion: Ind
      treen nemlig Haand i Haand tolv languedocske Hyrder med deres Hyrdinder i deres muntre
      Fødelands smukke Dragt. Orchestret spillede op med en Française, og
      denne yndige og dog saa sædelige Nationaldans blev af de tre Qvadriller
      udført med en saa fuldkommen Lethed og Bestemthed, at alle de andre Masker i Salen
      med stiltiende Beundring sluttede en tæt Kreds om den skjønne Gruppe. Da
      Dansen var forbi, aabnedes Kredsen, og Hyrder og Hyrdinder blandede sig mellem de
      Øvrige. Een af de sidste, hvis nydelige Figur og yndefulde Bevægelser
      især havde tildraget sig min Opmærksomhed, drog mig nu med uforklarlig
      Magt efter sig rundt omkring i Salen, indtil jeg endelig kom hende saa nær, at jeg
      kunde tiltale hende. "Skjønne Hyrdinde!" sagde jeg paa
      fransk, "hvorledes er vort Norden blevet saa lykkelig at faae et Besøg
      af dem og deres smukke Søstre?" Hun vendte sig rask lige om imod mig, og
      taug et par Secunder, i hvilke et par mørke Øjne stode stivt
      hæftede paa mine. "Min Herre!" svarte hun da ligeledes paa
      fransk, "vi havde spurgt, at Troskab havde sit rette Hjem i dette
      Norden." "Men de føre jo hver sin Elsker med -
      " sagde jeg. "Fordi!" var Svaret, "vi haabede at
      Climaet skulde have gavnlig Indflydelse paa deres Bestandighed."
      "Dejlige Blomst fra Garonnes Bredder!" vedblev jeg, "Hvo
      kunde være ubestandig mod Dem?" "Den vist nok"
      gjenmælede hun, "der smigrer mig uden at kjende mig. De kalder mig smuk,
      og har dog ikke seet mit Ansigt, det maae være Masken De mener."
      "Deres egne Øjne sige det" gjentog jeg, "de maae
      bære Skylden, hvis jeg skulde fare med Usandhed - " Her
      afbrødes jeg ved den begyndende Dans. Jeg opbød Hyrdinden; med et Nik
      rakte hun mig sin Haand; vi stillede os i Rækken. Nu var det først, jeg
      ret besindede mig paa, hvor jeg tilforn havde hørt denne søde Stemme,
      der, skjøndt lidt utydelig under Masken, dog lød mig saa bekjendt: det
      var - det kunde ikke være nogen anden end hende, min Alfe fra Esrom Skov.
      Dog, herom maatte jeg have Vished. Det faldt mig tungt at bie til Dansen var forbi; Ingen har
      enten før eller siden været mig saa behagelig og dog saa lang. Saaledes
      føres vi undertiden i Drømme vidt omkring fra een Scene til en anden,
      hører Samtaler, opleve hele Historier vidtomfattende, om endog rhapsodiske; og naar
      vi da vaagne, og regne efter, har den ganske Drøm kun varet et par
      Minutter." "En saadan Tid" faldt jeg ind, "vilde
      jeg hellere kalde drøj end lang; men bliv ved! Din  Historie er mig endnu ikke for lang." Han vedblev.
      "Efter Dansen førte jeg hende tilsæde, og nedlod mig ved
      hendes Side. "Det kommer mig for" sagde jeg paa dansk, "at
      jeg eengang tilforn har hørt deres Stemme, ikke ved Garonnes Bredder -
      " "- Men" snappede hun hurtigt Ordet, og vendte sig
      om imod mig, "ved Bredden af Esrom Søe maaskee?" En
      sød Fornemmelse udvidede og sammenpressede tillige mit Bryst; det var hende, den
      Usynlige! hun havde dengang ogsaa lagt Mærke til min
      Røst, bevaret den i tro Erindring. "Andengang altsaa" sukkede
      jeg "at vi mødes, vedtales, uden at see hverandre; dette ligner virkelig
      et morgenlandsk Eventyr; men desto hæftigere længes jeg efter det
      Øjeblik, da de ikke længere vil skjule Deres Aasyn -
      " Hun smaaloe - pent, grasiøst, som Pigen hos Skjelmen Flaccus,
      "naar hun i Blindebuklegen knistrer dybt inde i Krogen" -
      gjennem Maskens Mundaabning saae jeg Tændernes skinnende Perlerader, jeg
      tænkte mig Corallæberne omkring dem, Smilehullerne i de
      blegrøde Kinder - jeg glemte reent hvad jeg vilde sige. Hun tog Ordet:
      "Hvorfor skulde jeg forstyrre deres Illusion? Lad vort Eventyr - som de
      kalder det - blive hvad det er! Naar en Gaade er løst, interesserer den
      ikke meer. Saasnart Masken er borte, seer De et ganske almindeligt Pigeansigt! nu derimod er
      Deres Indbildningskraft saa galant at gjøre mig til en Fee fra Caucasus eller
      Ginistand; lad mig blive det i det mindste til Vægteren raaber tolv, og
      vækker Dem af Drømmen." "Ikke alle
      Drømme ere Bedrag" svarte jeg, "de indeholde ofte
      sandfærdige Spaadomme." "Souvent" sagde hun
      - som det syntes mig - ligegyldigt, og kiggede hen mellem Maskerne, som om
      hun savnede Nogen. Jeg følte mig en Smule stødt, og bemærkede,
      at mange Sandheder rigtignok vare af den Beskaffenhed, at vi maatte ønske, de vare
      Drømme, og at dette netop var Tilfældet med den ulykkelige Tildragelse,
      der gav Anledning til vort første Møde. Hun saae igjen om paa mig, og
      sagde: "ulykkelig? - ah! det er sandt, De veed formodentlig ikke
      - " her kom een af Hyrderne farende, og rev hende med sig hen i
      Qvadrillen, der paanye begyndte at opstilles. Jeg fulgte Parret med Øjnene, og
      mærkede ikke, at min Søster stod hos mig, før hun gav mig et
      Smæk med Viften, og lod mig vide, at hun ikke var engageret. Jeg gik mekanisk med
      hende hen til Rækken; vi kom til at staae nederst. Mekanisk rykkede jeg op, mekanisk
      figurerte jeg; mine Sandser, mine Tanker vare fængslede til det gaadefulde
      Væsen, der stedse kom nærmere og nærmere. Nu  faldt det mig til at give hende Haand i Kjeden; jeg trykkede hendes
      - jeg fik intet Svar. Skamfuld eller harmfuld besluttede jeg, ikke mere at kigge
      efter hende; jeg saae stadig opad i Qvadrillen. Endelig begyndte jeg at danse ned med min
      Dame; et Par efter det andet takkede af ligesom vi kom dem forbi; Hyrdinden var med sin Danser
      eet af de første. Da Ecossaisen var ude, kunde jeg ikke bare mig for at skotte
      omkring efter hende. Hun var ikke mere i Salen - alle Hyrder og Hyrdinder vare og
      - bleve borte. Enten de nu havde forladt Ballet, eller og - som rimeligere
      var - havde omklædt sig; jeg saae dem ikke mere. Forgjæves lod
      jeg ved Bordet mine Øjne løbe omkring paa alle Damerne, for om mueligt
      at gjætte, hvo af dem der var den Rette. Til ingen Nytte; der vare mange smukke,
      sorte Øjne og hvide Tænder i Mængde; men hvilke
      tilhørte hende? Kun Stemmen vilde lede til den hæftigt
      forønskede Opdagelse; men jeg kunde dog ikke gaae fra den ene til den anden og bede
      dem snakke for mig. Kort sagt: den anden Act af mit Drama var tilende -"
      "Og nu den tredie?" spurgte jeg nysgjerrig. "Paa dens
      Begyndelse" svarte han, "har jeg selv ventet forgjæves over
      Aar og Dag." "Men" spurgte jeg videre "veed Du
      ikke hendes Navn?" - "Nej" -
      "kjendte heller ingen af de øvrige mange Hyrder eller
      Hyrdinder?" - "Jo vel!" sagde han, "kom
      jeg siden efter et par af de første; men hvad kunde det nytte mig? jeg var dog ikke
      istand til at betegne min Hyrdinde saaledes, at de kunde skjelne hende
      fra de andre; de opremsede mig tolv ubekjendte Navne at vælge imellem -
      derved kom jeg lige vidt; for mig er hun baade unævnelig og usynlig." Jeg
      maatte smile over min ellers saa lystige Fætters ynkelige Ansigt. "Du
      leer ad mig" siger han "det vidste jeg godt i forvejen. At forelske sig
      i en Pige, som man ikke har seet, er ogsaa temmelig naragtigt; men, seer Du, ret
      hæftigt har jeg det ikke heller; at jeg skulde døe af Kjerlighed, eller
      selv forkorte mine Dage, behøver Du ikke at frygte for; jeg føler allene
      en vis sød Længsel, Hig den der blidelig gjennembæver Hjertet
      ved Erindringen om svundne Glæder."Tyrolerne vare nu komne saa nær at vi hørte dem smaasnakke. Efter et
      par Secunders Lytten hvidskede Fætteren til mig: at han kjendte Een af dem paa
      Røsten, samt paa hans hyppigt gjentagne Livprædikat "uhyre"; og at det var en Officeer fra Kjøbenhavn.
      Strax derpaa traadte de ud fra Skoven, tre i Tallet, alle civiltklædte; dog
      forraadte den enes Mundskjæg hans militære Stand. Fætter
      stødte  mig paa Armen og hvidskede igjen:
      "det er rigtig ham - lad os se, om han kan kjende mig!" Vi
      rejste os op, og stode stivt med vore Hatte i Hænderne. De hilste igjen, og
      Officeren lagde høfligen til: "Sæt paa Hovedet
      Børn! - tjene I Kongen?" "Aaeja!" svarte
      Fætter. "Vil I  tjene en Drikkeskilling?"
      gjentog hiin, "og hjelpe til at rejse vort Telt?" "Som
      Løjtenanten befaler" lød Svaret. Nu kom to Karle
      hidbærende med Telt og Stænger: op paa Officerens Begjæring
      fulgte vi tilbage med dem, for at hente det øvrige Tilbehør, samt
      Kapper, Hynder, Madkurv og Flaskefoder; thi Vognen, hvorpaa de kjørte fra Rye, var
      bleven staaende paa den aabne Banke søndenfor Skoven. - Teltet blev
      oprejst med Indgangen mod Østen, og, efter Omstændighederne ret godt
      indrettet: en Kjævle blev rullet derind, og tjente, belagt med Hynder, til
      Bænk; en anden blev sat foran paa Enden som Bord. De Reisende behøvede os
      nu ikke længere. Den ene betalte Bønderkarlene; Lieutnanten rakte mig en
      Sølvrigsort, som jeg dog naturligviis ikke vilde modtage. Han bød min
      Kammerat den, og da denne var ligesaa ædelmodig, bandte han højt og dyrt
      paa, at vi skulde smage hans Flaskefoder. Han skjænkede; Fætter greb
      Tomlingen med et Smiil. "Hvad griner Du af?" spurgte Officeren; men
      Fætter sagde, idet han satte for Munden: "Din Skaal, Vilhelm!"  Den tildrukne traadte eller snarere tumlede et
      par Skridt tilbage; hans to Medrejsende et par frem imod os. Fætter drak og brast i
      Latter; og Lieutnanten, som nu endelig kjendte ham, raabte i glad Overraskelse:
      "Ludvig! plager den Onde Dig! hvad den slemme Syge bestiller Du her i den
      Forklædning?" Det kom nu til en fuldstændig Forklaring.
      Lieutnanten erklærede vort Indfald for uhyre skjønt, og han, tilligemed
      hans Reisefæller, trængte saa hjertelig paa at vi skulde blive hos dem
      Natten over, at vi ikke kunde afslaae det.Den ene af Lieutnantens Kammerater var en ung, vakker og meget dannet Mand, og tillige uhyre
      riig, hvorfor han bestandig kaldtes Grossereren, og anderledes vil ikke heller jeg
      benævne ham. Den anden forestillede sig selv for os med disse Ord: "Mine
      Herrer af den agtbare Bondestand! mit Navn her i Jylland er Farniente, og jeg har den Lykke at
      være Ingenting i Verden, undtagen altid uhyre fornøjet, hvilket denne
      Verdens Vise kalder Daarlighed. Tillad mig nu at forestille dem mine Reisevenner under deres
      virkelige Caracteer! Denne her er en meget elskværdig og i alle Henseender en
      fuldkommen Cavaleer. Han er Herre af forskjellige Tønder Guld, for hvilken  Fortjeneste han af mig er ophøjet til
      Commandør af det gyldne Vlies. Det eneste, der kunde være at
      udsætte paa ham er dette, at han ikke er saa ganske rigtig i Hovedet; thi han har
      den fixe Idee, at han absolut vil ind i den Daarekiste, jeg talte om. - Den anden
      Herre der er et Medlem af de røde Munkes Orden. Han er den eneste gale af os tre;
      thi han bilder sig fast og bestemt ind, at han er en Krigsmand og en stor Helt, og kalder sig
      selv Lieutenant. Han kan ellers snart vente at blive Prior i et af Klosterne i
      Sølvgaden, hvilket han i sit Sprog kalder at faae Compagnie." Her foer
      den Præsenterede med sin højre Haand om til den venstre Hofte, og sagde
      saa barsk som muligt - dog uden at kunne tvinge sine Lattermuskler -
      "Hr. von Farniente! veed De vel at De har uhyre fornærmet mig? Hvor og
      naar behager De?" "Her" svarede den Udfordrede, pegende paa
      Flaskefoderet, "og paa Øjeblikket." Nu traadte
      Fætter frem og sagde: "Mine Herrer! førend de skride til det
      blodige Værk, saa lad mig ogsaa forestille mig selv og min Kammerat! som meget
      udbede os den Ære at være deres Secundantere. De, Hr. Farniente! er
      Ingenting; her - han pegede paa mig - "seer De en Mand, som er
      Alting, ligeledes, det forstaaer sig, i egen Indbildning. Han troer nemlig om sig selv, at han
      er Poet, og saadanne Folk, veed de, har jo deres Næse allevegne. Han har
      læst en Hob baade Gammelt og Nyt, og gjort et Par Rejser med Smakken og Dampskibet
      mellem dette og Kjøbenhavn, og derfor er han nu fast overbeviist om, at han kjender
      Verden, skjøndt han ej engang kjender sig selv, og enhver Dosmer kan ride ham
      tilvands, naar han blot veed at stille ham hans egen Kjephest mellem Benene. Forresten
      gjør han intet Ondt, naar man blot lader ham snakke og tier, og ikke forstyrrer ham
      i hans Drømmerier. Hans Navn er ellers Peer Spillemand. - Hvad min egen
      ringe Person angaaer -" "Stop lidt!"
      afbrød jeg, "Nu falder det mig til at præsentere dig
      Fætter! thi din Beskeedenhed vil vist lægge Skjul paa dine egne
      Fuldkommenheder. Hr. Procurator Ludvig****! een af den blinde Justitias blinde Tjenere! Som
      saadan agter han, at lede Retfærdighedens Gang ved alle Underretter i Jylland. Han
      nærer to fixe Ideer: den ene, at han ikke vil foretage sig andre end
      retfærdige Sager; den anden at alle retfærdige Sager maa vindes. De
      indseer følgelig: pro primo at han ikke stikker dybt i Jura, pro secundo at han
      kjender ligesaalidet til Verden som jeg, og pro tertio at hans Praxis ikke vil vorde
      betydelig. Af den Løn, hans naadige Frue giver ham, skal han altsaa ikke blive
      feed; og dersom  han ikke havde privat Formue, kunde
      han vente at vorde underholdt paa offentlig Bekostning." -
      "Prægtigt, mine Herrer!" raabte Lieutenanten, "jeg
      seer, at vi her ere fem Alen af eet Stykke, og at vi slutte uhyre godt; lad os nu ogsaa holde
      Trit ved Flasken - Giv agt! der skal opmarscheres! En - toe! En
      - toe!" Og saaledes stampede han med korte hurtige Skridt ind i Teltet;
      vi andre i samme Tempo bagefter.Hvad vi her bestilte behøver ingen vidtløftig Forklaring: vi aad og
      drak og vare glade; vi sladdrede, og vi sang til Afvexling. Vi brød os hverken om
      Præteritum eller Futurum, men holdt os allene til det lykkelige Præsens,
      efter vor Præceptor den gale Horatses Lære og Exempel.Grossereren var den Første, som henimod Midnat mindede om: at en lille Luur vilde
      gjøre godt, og bevirke, at vi med des større Munterhed kunde hilse den
      opvaagnende Sol. Dette fandt almindeligt Samtykke. Af Hynder og Kapper redtes snart en
      Søsterseng, paa hvilken vi fem fidele Brødre udstrakte os. De fire
      indsov snart Een efter en Anden; kun jeg blev vaagen; og da jeg fornam, at Søvnen
      ikke vilde indfinde sig, rejste jeg mig saa sagte som muligt, og gik udenfor Teltet.Det var trindtom tyst. Himlen var skyfrie, men af dens Millioner Øjne vare kun
      enkelte aabne, og selv disse blinkede langsomt og mat, som om de stred mod Søvnen;
      thi hiint straalende Kongelys, der snart skulde heelt udslukke deres svage Glimt, klarede
      allerede for sig i Norden. - Det er ikke Mørket, endmindre Storm eller
      Uvejr, der gjør Natten saa højtideligrædsom; det er dens dybe
      Roe, denne Dødstilhed i hele Naturen; dette at vide sig selv ene vaagen midt i en
      sovende Verden, ene levende i den uhyre Gravhvælving, ene med sine bange svimlende
      Tanker om Død og Evighed.Hvor kjer er da enhver Lyd, der afbryder den uhyggelige Eensomhed, og minder om Skabningens
      Gjenopvaagnen, dens daglige Opstandelse til Liv og Syssel og Glæde - ja
      ogsaa til Uroe og Møje. Hvor begjerlig opfangede mit Øre ethvert
      stærkere Aandedræt af de slumrende i Teltet! den neppe hørlige
      Susen af den fjerne Skovbæk! Hvor venlig, fortroelig klang mig Hanens Midnatgal fra
      nærmeste Hytte, der snart besvaredes stærkere og svagere her og der. Men
      ogsaa disse Venner forstummede, der blev atter Taushed. Dog ikke længe: fjernt bag
      ude i Skoven løde andre og sødere Toner. Jeg lyttede, og lyttede; det
      var Musik - den blev stedse hørligere - kom nærmere
      - det var  blæsende Instrumenter
      - Hornene fra iaftes. Som en mild Regn, der opliver og hæver det synkende,
      hendøende Blad: saaledes drysse de liflige Toner opmuntrende, styrkende ned i det
      af Sorg og Bekymringer sammenpressede Bryst. Herlige Triumph for Menneskets uafladelig
      virksomme Aand!At indaande Liv i den døde Materie, gjennem Træ og Metaller at tale
      Hjertets ædleste Sprog, og gjøre det haarde Malm til Organ for Tanker og
      Følelser, dem Læben ej engang med Ord mægter at udtrykke! Vel
      fortjent er Musikken kaldet " Sjælens
      Viin," men hvorfor ikke ogsaa "Hjertets Lys?" For mit er
      den det samme som Morgenlyset for den natlige Vandrer, eller et Solglimt gjennem Vinterens
      Skye. Og velsignet være Du, salige Weber! for de Strømme af liflige
      Toner, der udrandt fra dit Bryst som evigt uudtørrelige Kilder fra Jordens Barm,
      til at fryde Menneskets Børn. Heller vilde jeg være Forfatter af blot
      denne din sjæleglade Marsch end af alle Byrons sjælefortørrende
      Digte.Stykket var forlængst ude; og da jeg ikke hørte videre til Nogen sad
      jeg og grundede paa, om det alligevel ikke kunde have været aandelig Musik af
      Skovens eller Bjergets usynlige Beboere, og i dette Fald om da de Smaaalfer havde
      lært den af Weber, eller han af dem. Da blev jeg Lys vaer langt henne paa samme
      Kandt, men som flyttede sig, forsvandt, kom igjen, og blev atter borte. Jeg gik nu ind i
      Teltet, hvor de i dybere Søvn hensunkne gjennem Næse og Gane gjorde en
      anden og mindre behagelig Musik. Jeg kaldte: "mine Herrer! - mine Herrer!
      vi kunne snart vente Fremmede." Fætter vaagnede først, satte
      sig overende, og spurgte "hvad er der?" "Choret fra
      iaftes" svarte jeg, "og et formeligt Fakkeltog." Han sprang
      op, og traadte udenfor. Lieutenanten vaagnede; jeg fortalte ham det samme. Han ruskede i de
      andre to, og raabte: "munter! munter! Nu har vi Damerne."
      "Det kan jeg lide" sagde Grossereren, "de komme
      før de har lovet - Farniente! herop!"
      "Farniente," svarte den Anraabte "la’er
      formælde Damerne sin Hilsen, og be’er jer Andre gaae Fanden i Vold! Lad
      mig sove, I Natteravne!" "Det gaaer ikke an" sagde hiin,
      "for de skal ind i Teltet." Lieutenanten treen atter ind:
      "staae nu kjønt op, du Syvsover," sagde han, "paa
      Øjeblikket har vi de kjere Pigebørn: de komme med Fakler og blæsende
      Instrumenter." "Jeg blæser selv af de kjere
      Pigebørn" snærrede Farniente "lad dem bie, til jeg
      faaer Lejlighed - eller kog jeres Kaffe, og hold jeres Sladderads  herudenfor - det smager bedst i fri Luft -
      Godnat igjen!" Hermed kastede han sig omkring. Vi forlod ham for at gaae Toget
      imøde; Fætter og jeg bag efter de andre, da vi for de Nyankommende vilde
      endnu lidt bevare vort Incognito.Et Par hundrede Skridt fra Bjerget inde i Skoven traf vi sammen med dem. De vare syv i
      Tallet! to Fakkelbærere, to Hornblæsere, og tre Fruentimmer. Af de sidste
      vare de to unge, og den tredie noget ældre. Hornisterne vare neppe fuldvoxne
      Knøse, som hørte til det hele Kjøbenhavnske Rejseselskab, og
      Fakkelbærerne vare Sønner af den Præst, hvor det havde sit
      Hovedqvarteer. Den ene af de unge Piger faldt Grossereren saa kjerligt om Halsen, at ingen
      kunde være i Tvivl om deres Forhold til hverandre. Den anden hilsede mildt, men
      tilbageholdende, og holdt bestandig den tredie ældre, med hvem hun talte sagte og
      næsten hvidskende, under Armen, Lieutenanten blandede sig af og til i Samtalen, der
      angik fremmede, os ubekjendte, Ting. Spillemændene satte sig først igjen
      igang, og mindede de øvrige ved et muntert Stykke paa Hornene. Medens de
      marscherede forbi, bleve Fætter og jeg staaende, og gjorde Front imod dem hver paa
      sin Side af Vejen. Da vi igjen sluttede os sammen, bemærkede jeg, at den ene af de
      unge Damer - ikke Grossererens Kjereste - saae sig om efter os og at den
      anden spurgte Lieutenanten, hvem vi vare? "To Landsoldater af mit
      Compagnie" svarte han, "de ere her fra nærmeste Bye, og har
      gaaet os tilhaande med Teltets Oprejsning." "Karle!" sagde
      han til os i en bydende Tone, "kan I hente os Vand fra nærmeste
      Bæk, og Brænde til at koge vor Kaffe? Jeg skal selv følge med
      Jer." "Det var en Skam, Hr. Løjtnand!" svarte
      Fætter paa jydsk, "vi skal nok besørge det allene."
      Saasnart vi vare ankomne til Teltet, fik han Kaffekjedlen, og løb med den hen til
      en Kilde; jeg gav mig til at plukke Lyng paa den nordlige Side af Bjerget og Lieutenanten bar
      det did hvor Kaffeen skulde koges. Under denne Bestilling fortalte han mig, hvo de Nysankomne
      vare; og lærte jeg da heraf, at den ældre Dame og den yngre, som gik med
      hende, vare begge to hans Søstre. Han vilde endnu sagt mere; men blev heri
      forhindret, da de just kom hen til os, for at see paa vort Arbejde, hvis Hensigt de ikke strax
      kunde fatte: det var nemlig første Gang i deres Liv, de skulde drikke Kaffe kogt
      ved Lyng.Det var imidlertid allerede bleven saa lyst, at Begfaklernes Skin syntes os
      overflødigt; og at vi godt kunde see at drikke vor Kaffe ved  Dagskjæret. Teltets Ameublement maatte da flyttes udenfor, og
      Farniente kunde følgelig ikke længere nyde den kjere Søvn,
      naar Sengen blev trukken bort under ham. Ved denne Forstyrrelse yttrede han vel strax sit
      Mishag paa den utvetydigste Maade, det vil sige: med adskillige Eeder; men saasnart han var
      kommen paa Benene, og havde gnedet Øjnene, blev han igen den samme lystige Fugl som
      tilforn. Han foer ud mellem Damerne reciterende med flydende Tunge det bekjendte Distichon:"Qvando conveniant Catharina Margreta Sibylla,Colloqvium faciunt et ab hoc et ab hoc et ab illa.""Det er paa dansk" tilføjede han, "saameget som:
      god Morgen, mine tre Gratier! det glæder mig at see deres dejlige Ansigter og
      høre deres liflige Stemmer." "Det er altfor frit oversat, min
      Herre!" sagde den ældste af dem; "det hedder egentlig: Gid
      Pokker havde jer, I tre Sangklokker! naar I komme sammen, kan man ikke høre
      Ørelyd for jeres Sliddersladder - Lagde I ikke Mærke
      til" sagde hun til de to Andre, "at han nævnede os endog ved
      Navn?" "Jeg hørte din Søsters og mit, men dit
      ikke" svarte Grossererens Kjereste. "Ah!" gjentog hiin
      "Sibylle! det er mig - det er et Æresnavn, han giver
      mig". Farniente loe, greb hendes Hænder og sagde: "min kloge
      Sibylle! min lærde Sibylle! for dette Indfald skal De have dem en lille Svingom i
      fri Luft." Hermed begyndte han at vakse, og Hornisterne at blæse.
      Grossereren og Lieutenanten fulgte Exemplet: hiin tog sin Kjereste, denne sin
      Søster. Inden jeg tænkte derpaa, havde Fætter mig om Livet; og
      da han har Bjørnekræfter, rev han mig, uagtet al min Modstræben
      med sig. Nogle Omgange gik det saa som saa; men da Holstensk Gallopvalts ikke er min Sag, kom
      vi omsider fra den jevne Bjergflade ud i Lyngen, og bous! der rullede vi begge to.
      Spillemændene, som først bleve det vaer, kunde ikke blæse
      længere for Latter, og nu holdt ogsaa de andre op at danse, hjertelig leende ad
      vores Uheld. Idet vi igjen klavrede op, hørte jeg Sibylle - som jeg nu
      vil kalde hende - gjøre den Bemærkning: "at for
      Bønderkarle vare vi temmelig raske og slet ikke undselige."
      "Det er Musikkens Almagt" raabte Farniente; "men lad os nu
      faae vor Kaffe!"Alle satte sig i en Kreds paa Hynderne og Kapperne omkring Træstubben, der under
      Dansen af Præstesønnerne var dækket til Kaffebord.
      "Sæt jer ogsaa ned Børn!" sagde Lieutenanten til
      Fætter  og mig; "I kunne nok
      være trætte af Dansen." Vi satte os tause i nogen Afstand fra
      Circlen. Sibylle skjænkede; men baade hun og de to andre Damer skottede imellem hen
      til os, som det forekom mig, næsten lidt mistroisk; men ingen oftere end
      Lieutenantens yngste Søster. Fætter hvidskede et par Gange til mig, at
      hun var uhyre smuk.Da Herrerne havde drukket en Kop hver, vinkede Farniente naadig ad os, sigende:
      "Kom, Folkens! og faae Jer en Taar!" Vi rejste og nærmede os
      langsomt. Sibylle rakte Fætter først Koppen. Han tog Hatten i den ene
      Haand, og udstrakte den anden efter Koppen. Da han havde taget den, og trukken sig et par
      Skridt tilbage, sagde Sibylle med en Mine halv skielmsk og halv spodsk: "Dieser
      Bauer hat sehr zarte Hände; er hat gewiss den Dreschflegel nicht gar zu lange
      gehandhabt". "Es scheint so," sagde hendes Søster,
      kjendeligt rødmende. Her tabte Fætter Koppen, og blev staaende
      ubevægelig som eet af Skovens Træer, med Øjnene ligesom
      fasttryllede til hende, der sidst talte; og jo længere han stirrede paa hende, jo
      stærkere rødmede hun, og jo mere forlegen og forvirret blev hun. Alle vi
      andre faldt i taus Forundring; men neppe Nogen anden end jeg anede den rette
      Sammenhæng. Farniente brød først løs, sigende til
      Fætter: "min Herre! det er nok paa Tiden, at de aflægger deres
      Incognito; thi det lader til, at de og denne Dame har seet hverandre
      før." Fætter fik nu sit Mæle igjen, traadte hen til
      hende, og sagde: "Vel har jeg førstegang idag nydt den Lykke at see de
      Læber, hvis Stemme to Gange har lydt saa behageligt for mit Øre. Men af
      den kan jeg ikke tage Fejl, saa dybt er den bevaret i min Erindring - tør
      jeg smigre mig med, at ikke heller min Røst er ganske glemt af dem?"
      Catharina - saa hedte hun - svarte med et Smiil, hvori der virkelig laae
      mere end i hendes Ord: "hverken deres Stemme eller deres Ansigt, skjøndt
      de var en Grand d’Espagne den sidste Gang. De maae nemlig vide, at hele Hyrdeskaren
      klædte sig om før Demaskeringen." "Det var som
      Fanden!" raabte Lieutenanten, "gamle Bekjendtskaber! Nye
      Maskerade!" "Og nu et virkeligt Hyrdeliv!" faldt Farniente
      ind; "Kommer, I Naturens Sønner! og slutter eder til vor blide
      Vennekreds!" Vi toge efter Indbydelsen Sæde, og efter at vi havde sagt
      vore Navne, ledte Fætter Samtalen hen paa Begivenhederne ved Esrom Søe,
      og spurgte Catharina: "hvorledes gik det deres stakkels Veninde? hvordan fandt hun
      sig i sin Skjebne?" "Ret godt - der sidder hun!"
      svarte hun  smilende, og pegte paa Grossererens
      Kjereste. Fætter studsede, og sagde noget forlegen: "Det var en
      sørgelig Ulykke, men -" "- ikke saa meget
      sørgelig" faldt Grossereren ind, "for den druknede kom dog
      tillive, og det var saamænd mig!" "Ih!" raabte
      Fætter glad overrasket, "Gud skee Lov! det var mere end vi dengang
      haabede - men den stakkels Fusentast, som væltede Baaden, og vilde have
      druknet sig selv bagefter?" "Det var saamænd mig"
      raabte Farniente; "og da jeg dengang kom i Tanker om, at jeg kunde trænge
      til en Hovmester, saa giftede jeg mig; og der -" pegende paa Sibylle
      - "sidder hun, som nu styrer min Baad over Livets farlige
      Søe".Det var bleven Dag. Langsomt oprulledes i Nordosten Nattens dunkle Forhæng. Lysere
      og lysere blev Himmelens Blaae. Lærkerne sang deres tusindstemmige Morgenchor.
      Skovens Fugle begyndte med enkelte korte Fløjtetoner at stemme deres Struber.
      Gjennem Dalene nedrullede de blege Taagebølger, og lagde sig som et Tæppe
      paa Søen. Jeg saae hen over den mod Østen med en Følelse
      - forestiller jeg mig, Hig Oldingens, naar han skuer ud over Livets Møje
      og Bekymring mod Evighedens Dagskjær. - Solen stod op. - Ingen
      Skildring her! See! og tilbed i din Sjæls Glæde! Saadan Glæde
       er Tilbedelse.Kun dette til en Beslutning: Aldrig har vel det store Dagens Lys ved sin Opgang skuet en
      Kreds af gladere Mennesker paa Himmelbjergets Top; og af alle dem endnu ingen lyksaligere end
      Ludvig og hans gjenfundne Hyrdinde, hvis Ansigter straalede i Kjerligheds Morgenglands.
      - Nu, et halvt Aar derefter, ere de forenede for dette Liv og for det som vi vente.