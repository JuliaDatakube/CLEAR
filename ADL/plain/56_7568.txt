EN HVERDAGS-HISTORIE




For nogle Aar siden reiste jeg i et offentligt Ærinde i Udlandet, og paa Hjemveien erholdt jeg Tilladelse til at opholde mig en Tidlang i det Mecklenborgske, for et privat, mig vigtigt Anliggendes Skyld. Mit egentlige Standqvarteer var ikke meget langt fra Dobberan, paa en Herregaard, hvis yndige, smilende Beliggenhed contrasterede besynderligt med de Menneskers Tone, som opholdt sig der. En saadan Stivhed og Etiquette, en saadan Mangel paa al Lethed i Omgang og Samtale kan man vanskeligt forestille sig i vort gode Kjøbenhavn, hvor der intet Spor mere findes af den Adelsstolthed og Stivhed, som udmærker det nordlige Tydskland, især ved de smaa Hoffer. Og her kan jeg ikke undlade at berøre, at man befinder sig som ved et Trylleslag hensat i en anden Verden, naar man efter et Ophold, af den Natur som mit ovennævnte, kommer til Slesvig, og her seer det elskværdigste Fyrstepar, omgivet af sine skjønne, opblomstrende Børn, og nu i deres huuslige Liv finder den Simpelhed i Sæder, de patriarchalske Dyder, som man i sin frihedselskende Ungdom sværmede for, som et Ideal. Dog her er ikke Stedet til at indlade mig i dette Æmne, uden for saa vidt som disse Tanker have indgrebet i min Skjæbne.

Jeg vender da tilbage til min mecklenborgske Herregaard, og maa bekjende, at hvad der fortrinligen mishagede mig, var den Maade, hvorpaa de derværende unge Damer ligesom søgte at efterabe den mindre elskværdige Side hos Englænderinderne, der gjør deres Omgang saa besværlig, at man f. Ex. neppe tør hilse sine qvindelige Bekjendte paa




offentlig Gade, uden at staae i Fare for at blive anseet for ubeskeden og paatrængende. Ved Ingen Leilighed er denne Stivhed saa paafaldende som ved et Bal. Det traf sig just, at jeg flere Gange var tilstede ved slige Forlystelser, og naar jeg da sad stille og saae paa de Dandsende, paa den foranderlige Contrast mellem, deres alvorlige, ja høitidelige Mine og den Hurtighed, hvormed de bevægede dem i en munter Dands, syntes jeg, at man kunde baade lee og græde ved dette Syn. Det har - efter mine Tanker - altid noget vist Unaturligt, saaledes at see voxne Mennesker, ja mangengang ældre, corpulente Personer springe og svinge sig som Børn, medens Sveden i store Perler hagler ned ad det blodrøde Ansigt, og Øinene staae stive i det spændte Physionomie. Dersom Dette nu ikke skeer med kjendelig Lystighed og Lune, saa finder jeg, at det er et bedrøveligt og latterligt Syn. Man vil vist nok antage, at Den, der sidder stille og gjør slige Anmærkninger, maa være i ondt Lune. Det var jeg ogsaa, det vil jeg frit bekjende. Jeg kjedede mig usigelig i denne Kreds, og følte mig som i Paradiis, da Selskabet paa Herregaarden blev forøget med en ung Landsmandinde, der just kom dertil i et Besøg, og snart skulde reise hjem igjen til Kjøbenhavn. Nu fik Baller og Selskaber Interesse for mig. Hendes anstændige Frihed i Omgang, den Aabenhjertighed, hvormed hun behandlede mig, den ungdommelige Munterhed, hvormed hun dandsede med mig, virkede saa opmuntrende paa mit hele Væsen, at Jette H. forekom mig som sendt til min Trøst af en god Fee. Maaskee var det heller ikke hendes mindste Fortjeneste, at hun var ovennaade smuk, og skinnede derved som en Sol mellem de andre Damer; thi Skjønhed er temmelig sjelden i det nordlige Tydskland. Ved alle disse sammenstødende Omstændigheder var det naturligt, at jeg maatte føle mig særdeles tiltrukken af denne Pige, om hvem jeg forresten kun vidste, at hun var smuk, talte godmodigt med mig, og var en Datter af en




Mand, der var mig bekjendt som agtværdig og udmærket i sit Fag. Hun var kommen dertil med en ældre kjøbenhavnsk Dame. Det var i Badetiden, da Dobberan er rig paa Forlystelser og paa Fremmede. En Aften havde vi i Selskab med hinanden bivaanet et Bal der. Ved en Misforstaaelse udeblev den Vogn, som fra vort fælleds Opholdssted skulde afhente os, og da det var et meget smukt Veir, ønskede Damerne at tilbagelægge den temmelig lange Vei tilfods, ledsagede af mig og en anden ung Mand. Det blev min forønskede Lod at følge Jette. Vi vandrede nu ved den deilige Strandbred, Maanen speilede sig i den klare Sø, paa hvis Flade mange Baade giede hen, medens Aareslagene løde i den stille Nat, afbrudte af Tonerne af en fjern Musik. Det var en varm, deiiig Sommernat. Alting forekom mig saa skjønt; alierskjønnest den Pige, hvis bløde Arm hvilede i min, og - jeg veed ikke hvorledes eet Ord tog et andet, men vi kom hjem som Trolovede.

Da jeg blev alene, forundrede jeg mig rigtig nok over den Ubesindighed, hvormed jeg havde gjort dette vigtige Skridt; det syntes mig, at jeg havde drømt det Hele. Næste Dag, da jeg besøgte de danske Damer paa deres Værelser, forestillede min Brud mig ganske ligefrem for sin Ledsagerinde som sin Forlovede, sagdeDutil mig, og var imod mig, som om vi allerede i flere Aar gjennem mange Prøvelser havde lært at kjende og elske hinanden. Dersom Dette nu end havde noget Stødende for min Følelse, blev jeg paa den anden Side behagelig overrasket, ved efterhaanden at opdage min Jettes mange Talenter, hvorpaa jeg aldrig havde tænkt. Hun spillede med stor Færdighed paa Pianoforte, sang ret kunstmæssigt, og var en stor Mesterinde i de nu brugelige Haandarbeider. Vi skreve Begge til hendes Forældre i Kjøbenhavn, og jeg anholdt formelig om Datterens Haand, og gjorde Regnskab for min øconomiske Forfatning, der tillod mig at forsørge en Familie.




Med næste Dampskib skulde Jette reise. Vi ønskede og haabede, med samme Lellighed at faae et Par samtykkende Linier fra hendes Forældre. Imidlertid spadserede vi daglig alene, og med sin aabenhjertige Snaksomhed fortalte Jette mig om sit Hjem og sine Forhold. Sin Fader lod hun ikke til at elske synderlig høit, Moderens Kjæledægge syntes hun derimod at være. "Gud skee Lov!" sagde hun engang, "at mine stakkels Forældre nu kan have den Glæde at see mig forlovet med dig, da det kun er et halvt Aar, siden de havde en saa stor Sorg af min svenske Søster." - "Din svenske Søster!" udbrød jeg; "hvem er det? Jeg troede, du havde ingen Sødskende?" - "Det er ogsaa kun min Halvsøster", sagde hun med en ligegyldig Mine: "det er en Datter af min Faders første Kone, der døde, da dette Barn blev født." - "Men hvorfor kalder du hende svensk? Og hvad Sorg har hun gjort sine Forældre?" - "Det skal jeg Altsammen fortælle dig: Vi kalde hende den svenske Søster, fordi hun, siden hun var ti Aar, har været i Sverrig hos sin Morbroder. Han er nu død for tre Maaneder siden. Det var en formuende Mand, der i Alting var græsselig fornem. Han havde reist den hele Verden rundt, og var saa klog, at han kunde høre Græs groe, som man siger. Engang kom han til Kjøbenhavn, og da Fader var gift igjen for længe siden, tog han sin lille Søsterdatter med sig til Stockholm, og gjorde saadan en Afgud af hende, at da hun blev voxen, havde han hverken Rist eller Ro, førend han fik hende forlovet med sin eneste Søn, der var et Par Aar ældre end hun. Det kan nu være henimod to Aar siden, da vare de alle Tre i Besøg hos os i Kjøbenhavn, og det var da en Glæde og en Herlighed; og Henning F. (saa hedder Sønnen) er da - det kan du troe - det deiliigste og artigste Menneske der kan være i Verden, og det sagde ogsaa Alle. Og det hed sig, at han var forfærdelig forelsket i min Søster, skjøndt Gud veed, der kunde intet Menneske mærke paa de To, at de vare Kjærester; de hverken sagdeDutil hinanden,




eller kom hinanden nær. Det Høieste, jeg veed, han fordristede sig til, var at kysse hendes Haand. Og paa hende kan nu Ingen blive klog i noget Stykke; hun er saa stiv og saa fornem; det siger ogsaa Moder. Men saa reiste de da hver sine Veie; han reiste udenlands, og hun reiste hjem til Stockholm med sin Morbroder. Men saa for et halvt Aar siden, saa kom der et Brev fra ham, at han var kommen til at forelske sig dødelig i en udenlandsk Pige, og hun i ham; at han vilde sige min Søster det reent ud og give sin Skjæbne i hendes Hænder, thi hvis hun forlangte det, vilde han komme igjen og holde sit Ord som en brav Mand. Men Gud bevare os! dertil er hun alt for stolt, hun gav ham strax hans Frihed, og forligte ham endogsaa med Faderen, der var grumme vred paa ham, saa han fik da sin franske eller italienske, hvad hun var, og Maja blev siddende." - "Maja!" udbrød jeg: "det er et kjønt Navn." - "Det hedder hun efter sin Moder, der ogsaa var svensk, og det skal Mange hedde derovre. Men tænk nu engang! Faderen han tog sig det saa nær med Sønnens Opførsel, at man siger, det var en Pind til hans Ligkiste, og det har nu Maja paa sin Samvittighed, det sagde Moder." - "Deri", afbrød jeg hende, "har Moder stor Uret, efter min Mening. Det var fornuftigt og godt hvad din Søster gjorde. - Du synes ikke at elske hende? Hvorfor ikke?" - "Ak!" svarede hun, "det er vistnok en hjertensgod Pige, men hun er, som sagt, saa stiv og saa fremmed og fornem, at det er ubehageligt at omgaaes hende." - "Er hun smuk?" - "Nei, slet ikke smuk. Hun har heller ingen Talenter, som er værdt at tale om. Moder siger, hun er bedst til at gjøre Honneurs ved et Bord, thi det ophøiede Morbroderen hende altid for, at hun holdt hans Huus saa smukt og behageligt. Nu er han da død, og Sønnen, hendes forrige Kjæreste, han vilde endelig dele Arven med hende, som med en Søster, men det tog hun da heller ikke imod, hun beholdt kun hvad Morbroderen havde foræret hende, og det var ikke




nogen Herregaard. Det var tosset af hende, sagde Moder; det var det Mindste, han kunde gjøre, som havde forspildt hendes Lykke. Men Fader holdt med Maja i Det som i Alting. En Tante, hun har derovre, er taget i Huset til hende, thi hun kan ikke forlade Alting i den unge F's Fraværelse, førend en gammel Fuldmægtig, eller hvad han er, er kommen til Stockholm og har taget det under sin Varetægt; men saasnart han kommer et andet Steds fra, hvor han er, og hun har bragt Alting i Rigtighed, saa kommer hun da hjem til os, og det er det Værste, thi Fader er reent som forgabet i hende, og Moder har allerede havt mange Ubehageligheder for hendes Skyld, og faaer vel flere."

Denne Fortælling syntes mig en Ubehagelighed,jeghavde for hendes Skyld, thi mine nye Forhold begyndte at ængste mig. Fader og Moder uenige, og ventelig uretfærdige, hver mod sit Barn; denne svenske Søster, der ogsaa skulde blivemin, stiv, kold og fornem, formodenlig afbleget af Sorg, med den syge Emfindtlighed, som i Almindelighed klæber ved de Fruentimmer, hvis Fordringer til Livet ere blevne skuffede. Det var ikke trøstelige Udsigter. Jeg besluttede i Stilhed at paaskynde mit Giftermaal, og indrette mit Huus saaledes, at jeg for min Person ikke skulde blive forstyrret af Misklangen i min nye Families Forhold.

Med næste Dampskib kom det forønskede Brev med Samtykke til Jettes og min Forbindelse; dog svarede det kun halvt til mine Ønsker, thi fra Faderen var intet Ord. Men Moderen forsikkrede om hans Bifald, og hendes Brev var desto forbindtligere, altfor forbindtligt, imod mig, saa jeg blev skamfuld derover, medens det tillige priste den Lyksalighed, der efter hendes Overbeviisning vilde blive mig til Deel i Forening med hendes Datter, der vist vilde blive et Mønster paa en Kone.

Jette reiste nu, og i min Eensomhed begyndte jeg at anstille Betragtninger over mig selv og min Fremtid. Pigen er




smuk og god, og elsker mig, tænkte jeg; hvad vil jeg meer? Jeg kunde forresten ikke noksom forundre mig over hendes besynderlige Opdragelse, der, idet den havde givet hende saa mange Talenter, dog havde gjort sig skyldig i saa megen Forsømmelse. Saaledes kunde jeg aldrig læse noget Brev fra hende uden en stor Ærgrelse; saa maadelig en Haand, saa daarlig Orthographie, og især saa tomt, saa intetsigende Indhold passede sig kun slet for en Pige, paa hvis Dannelse der var anvendt saa Meget. Det Interessanteste, hun fortalte mig i disse Breve (som jeg hver Uge regelmæssig modtog), var den Omstændighed, at min Hund var hos hende. Dette overmaade smukke Dyr, som jeg kun en kort Tid havde været i Besiddelse af, var et Arvegods efter min nylig afdøde Broder, og mig derved meget kjær. Den havde været med mig i Baaden, da jeg fulgte Jette ombord paa Dampskibet, og i den Travlhed og Trængsel, der herskede, blev den borte for mig, og var, som jeg nu erfarede, bleven tilbage paa Skibet. Jeg svarede hende, at det glædede mig, at min Hund var lykkeligere end jeg, og at denneFido(som den hed) var et levende Billede paa min Troskab, der fulgte hende overalt. Med det sidste Dampskib, som afgik i samme Efteraar, agtede jeg at reise til Kjøbenhavn. Samme Morgen blev jeg behagelig overrasket ved at see min gamle Ven, Anton B., træde ind til mig. Han fortalte mig, hvad jeg ikke vidste, at han havde faaet et meget godt Embede i Fyen, og var paa Veien til at reise derover. - "Paa Veien?" udbrød jeg: "fra Kjøbenhavn til Fyen? Gaaer den over Dobberan?" - "Ja", svarede han, "hvad vil du sige, naar jeg fortæller dig, at jeg er kommen her, blot for at have een eneste Samtale med dig, thi i Eftermiddag reiser jeg tillands herfra; jeg har allerede gjort Partie med en Ven, som skal samme Vei. Gud være lovet, at jeg ikke har forfeilet dig! Det var mig umuligt at komme før eller at oppebie dig i Kjøbenhavn, især da jeg ikke vidste, at du kom der førend til Foraaret." - "Kjære




Ven!" sagde jeg: "de spænder min Forventning. Hvilket vigtigt Anliggende, som jeg" ... "Det vigtigste i mit Liv", afbrød han mig, "det hvortil jeg har sat mit hele Hjerte, min hele Sjælero, og hvori jeg tænker aldrig at kunne finde en bedreMinistre plénipotentiaireend dig." - "Siig frem, kjære Ven! siig frem! jeg gaaer i Ilden for din Ro og Lykke." - "Du begriber vel allerede", sagde han, idet han saae ud af Vinduet, for at skjule sin Forlegenhed, "du begriber vel allerede, at det er en Kjærlighedshistorie, hvori jeg ønsker at indvie dig. - Du lykkelige Menneske! Du kommer til dagligen at see og leve i nære Familieforhold med den Pige, jeg tilbeder -tilbeder, det er det rette Ord. Du er jo forlovet med Jette H.? Det er hendes Søster, Maja, som jeg mener." - "Hvorledes!" raabte jeg forandret: "Maja H., som hverken er smuk eller - som jeg formoder - synderlig ung? Den af sin Forlovede forladte Pige?" - "Hvo tør sige Sligt?" udbrød han hæftigt, men formildedes efterhaanden ved hvert Ord som fulgte: "Ikke ung! Hun er neppe to Aar ældre end Jette, som er atten Aar. Hr. H., der saa meget begræd sin første Kone, var dog, inden et Par Aar vare forløbne, paany Fader og Ægtemand, - jeg troer rigtig nok, han var det Første førend det Sidste. Ikke smuk! siger du? See hende selv! smuk er for lidt sagt; intet Ord udtrykker hvad hun er. Forladt af sin Forlovede? - den dumme Dreng, som lod en saadan Perle glide sig af Haanden! Men just Dette gjorde hende dobbelt herlig i mine Øine. Thi hun elskede ham dog vist, skjøndt jeg ofte tænkte, hun behandlede ham mere som en Broder end som en Elsker. Men sæt ogsaa, at hun ikke var forelsket i ham, hvor Mange vare dog istand til at handle, som hun gjorde? Jeg havde længe elsket hende. Jeg troede, jeg var død af Glæde, da jeg erfarede, hun var fri." - "Men hvor har du lært hende at kjende?" spurgte jeg, - "I Stockholm! det forstaaer sig. Lever ikke min Moder alt i flere Aar i Stockholm? Jeg har i tre Aar opholdt mig der den




halve Tid af Aaret. Der kom jeg jevnligt I hendes afdøde Morbroders Huus. Det var et Huus! og det var en Mand! Ingen af Delene venter jeg mere at træffe." - "Men", sagde jeg: "tilgiv mig min Oprigtighed; en saadan Pige, der har havt en Kjæreste, vilde dog aldrig blivemitValg." - "I Danmark, kan du have et Slags Ret i hvad du siger, men ikke i Sverrig, idetmindste ikke i en Mands Huus, som den, hvorom vi her tale. Han bevarede endnu de forfinede og dannede Sæder fra Kong Gustav den Tredies Tid. Om de allevegne endnu herske i denne Henseende, veed jeg ikke, thi dette var det eneste svenske Huus, hvori jeg omgikkes paa en fortrolig Fod. Men saameget er jeg vis paa, at Maja og hendes Forlovede vist aldrig engang have kysset hinanden, uden maaskee da de vexlede Ringe, og muligviis til Afsked, da han reiste. Nei de svenske Sæder ere i saa Henseende strenge, og forstaae ikke Spøg, hvad Døttrene angaaer." - "Men siig mig", gjentog jeg, "har du tilstaaet hende din Kjærlighed?" - "O Gud, nei! jeg har neppe vovet, fjernt at give hende den at forstaae. Om hun forstod mig, veed jeg ikke." - "Hvad vil du da, jeg skal gjøre?" - "Vaage over min Skat, holde Øie med Alt hvad der angaaer hende, og give mig Efterretning derom, og - hvis du er min Ven, og vil vise mig den største Velgjerning, som jeg nogensinde kan modtage af et Menneske, saa stræb at nærme dig hende, udsøg et beleiligt Øieblik, nævn mig for hende, og hører hun mit Navn med mindste Interesse, da overræk hende dette Brev (han tog det ud af sin Brevtaske, og trykkede mig det med Hæftighed i Haanden), som jeg har skrevet af mit Hjertes Fylde. Det er det Samme, om det bliver aldrig saa gammelt, inden det kommer i hendes Haand. Mine Følelser ville ikke være forandrede, om det saa maatte vente til min sidste Dag."

Jeg lovede af et oprigtigt Hjerte Alt hvad Anton ønskede af mig, og vi skiltes ad for at reise, hver sin Vei. Da jeg gik




op og ned ad Dækket paa Dampskibet i mine eensomme Betragtninger, kunde jeg ikke undlade at sammenligne Antons Følelser for Maja med mine for hendes Søster. Forunderlig, sagde jeg til mig selv, er denne Følelse, vi kalde Kjærlighed. Den synes, ligesom Palmen, kun at kunne voxe, naar den bliver nedtrykt i sin Barndom. Jeg har ogsaa læst et Sted, at Kjærlighedens Træ rnaa vandes med Taarer, ligesom Frihedens med Blod. Lykkelig er dog Den, der bærer en saadan Alt opfyldende Følelse i sit Hjerte; naar kun et Haab, det være aldrig saa lille - ikke større end Antons - besjæler ham, saa er denne lille Gnist af Haab ligesaa lyksaliggjørende, som nogen Vished kan være. Dog Ægteskab kan vel være lykkeligt uden Lidenskab; ja allerlykkeligst uden denne. Under slige Tanker naaede jeg Kjøbenhavns Toldbod, og steg iland, glad og let tilmode.

Et gammelt Mundheld siger:Kongens Tjeneste gaaer for Guds Tjeneste. Jeg fandt det pligtmæssigt at anvende denne Leveregel paa den lille blinde Guds Tjeneste, som man er altfor tilbøielig til at lade gaae for Alting. Jeg besørgede derfor adskillige nødvendige Forretninger, inden jeg, lige i Middagstimen, betraadte mine tilkommende Svigerforældres Huus. Man var uvidende om min Ankomst. Jeg blev lukket ind i en smukt meubleret Sal, hvor det Første, der mødte mine Øine, var min Fido, der laae paa en ziirlig Pude i en Krog af Salen. Fornøiet fløi jeg henimod den, og uden at gjøre mig videre Tanker om dens Ubevægelighed, bukkede jeg mig ned til den, for at klappe den. Man tænke sig min Overraskelse - jeg kan gjerne sige: min Skræk! Den var død! udstoppet var min skjønne, livfulde Hund. Iiskoldt var dens blanke Legeme, med døde Glasøine stirrede den fælt paa mig. Jeg stod, som jeg selv var død og udstoppet, da Døren gik op, og Jette med et Glædesskrig fløi mig om Halsen, og derpaa løb mod den halvaabne Dør, og raabte: "Moder, Moder, her er min Kjæreste!" En endnu meget smuk og




elegant klædt Kone traadte ind, og hilsede mig med et hjerteligt Favntag, som om jeg havde været hendes egen Søn. Man førte mig nu ind i Dagligstuen, men først kunde jeg dog ikke undlade at vende endnu engang mit Ansigt mod den udstoppede Hund; Jette førte mig hen til den, og sagde: "Jeg har grædt mange Taarer over din Hunds Død, men jeg har ikke villet skrive dig til derom, fordi jeg paa denne Maade vilde overraske dig. Er den ikke fortræffelig udstoppet? Seer den ikke ud, som den var levende?" - "Jo alt for meget", svarede jeg, med Møie skjulende det forstemte Lune, hvori denne velmeente, men slet betænkte Overraskelse havde sat mig. Ved min Indtrædelse i Dagligstuen blev min Misfornøielse endnu forhøiet ved det for mig besværlige Selskab, jeg der forefandt af fire fremmede Damer af forskjellig Alder og Udseende, der alle bleve mig forestillede som forenede med Huset i Venskab eller Slægtskab. De vare alle, saavel som Husets egne Fruentimmer, ivrigt beskjæftigede med Skræddersyning. Borde, Sofa, alle Stole laae saa fulde af færdige og ufærdige Klæder og Sytøi, at Jette og et Par af Damerne havde nok at gjøre med at skaffe mig en Stol at sidde paa. Efter et kort Ophold vilde jeg gaae, men man forlangte saa eftertrykkelig, at jeg skulde blive og spise der til Middag, at jeg indvilgede deri, saameget mere som jeg ønskede at gjøre min tilkommende Svigerfaders nærmere Bekjendtskab. Jeg havde ofte seet ham, men vi havde dog aldrig nærmet os til hinanden. Strax efter kom han hjem, hilsede mig alvorligt og høfligt med faa, men indholdsrige Ord, og begyndte derpaa en stille, ligegyldig Samtale. Med stor Møie og Anstrengelse blev der ryddet af Bordet, og dette blev endelig dækket under paafaldende Mangel paa Ziirlighed og Orden, der, ligesom det meget slette og knappe Maaltid, var forunderlig afstikkende mod de elegant rneublerede, skjøndt uordentlige Værelser og de pyntelige, modernt klædte Damer, som ved Bordet næsten strede om eet og samme Glas, for graadigt at




udstikke den ene halve Pot ØI efter den anden. Paa denne Lidelse gjorde Hr. H. en ædelmodig Ende, ved at forlange Viin og Viinglas, for at drikke paa min Velkomst. Efter en overmaade lang Pause bragtes ogsaa Dette tilveie, og min tilkommende Svigerfader udbragte min Skaal paa en for mig saa behagelig Maade, at jeg ikke blot glemte alle de forudgangne smaa Ubehageligheder, men endogsaa med den bedste Mine slugte en Kop saakaldet Kaffe, som Jette bragte mig af sin egen Tillavning, men som jeg under andre Omstændigheder gjerne havde bortbyttet for den værste Mixtur. Da Hr. H. nu gjorde Mine til at gaae bort, greb jeg med, Glæde Leiligheden, for at følge ham; men Moder og Datter bestormede mig saaledes med Bønner om at skjænke dem denne første Aften, jeg kunde tilbringe med dem, at jeg taalmodig lagde min Hat fra mig, og tog Plads hos Damerne, der allerede igjen sad ved deres Sytøi. Hr. H. var borte, en meget hendøende Samtale begyndte. Man spurgte migommin Reise, om fremmede Stæder. Jeg bestræbte mig forgjæves for at være saa underholdende, som jeg formaaede, men hver Gang jeg begyndte at komme lidt i Aande, blev jeg afbrudt af Damerne, der efter et hurtigt"Om Forladelse", henkastet til mig, meddelede hinanden vigtige og uopsættelige Anmærkninger om deres fælleds Arbeide. "For Guds Skyld, Louise! Du vender dette Ærme forkeert!" - "Nei, vist gjør jeg ikke! see kun, det er ligesom det andet." - "Ja, saa er det andet ogsaa forkeert." - Nu begyndte en lang Diskussion herom. - Saa lød det fra en anden Side: "Fru H., jeg har ingen Bændler mere." - Eller: "Jette, giv mig en ny Synaal", o.s.v. Derpaa vendte man sig til mig: "Jeg beder Dem tusinde Gange om Forladelse, at vi maatte afbryde Dem midt i en Mening. Det var om Landlivet i England, vi talede: det er saa behageligt, sagde De?" - og saaledes gik det i et Par Timers Tid, til jeg med inderlig Fornøielse saae Theemaskinen bæres ind; thi uagtet jeg ikke er nogen Elsker




af Theevand, saa fandt jeg dog et inderligt Behag i Maskinens Piben og Snurren, der forekom mig som en langt fornuftigere Tale, end den vi nylig havde ført. Nu er da Aftenen snart forbi, tænkte jeg, men - hvad gjør Fruen? Neppe har Jette reist sig, for at skjænke Thee, førend hendes grusomme Moder siger: "Hør, Jette: til Belønning for vor Flittighed idag, saa forlyst os med først at spille den Sonate, jeg holder saameget af." "O ja, søde Jette!" lød det nu fra alle Kanter. Jette satte sig nu til Pianofortet, og spillede et Uhyre af en Sonate; idetmindste forekom den mig som det længste Musikstykke, jeg i min Livstid havde hørt. Jeg bandede i mit Hjerte den berømte Componist Theemaskinen faldt ogsaa i Søvn derover, og efter mange frugtesløse Forsøg paa at bringe den igjen ilive, begyndte man endelig at nyde den lunkne, tynde Thee, som. blev bragt de flittige Damer til deres Arbeidsbord, som de ikke vilde forlade. Da Dette nu var overstaaet, og Damerne havde med mange Besværligheder faaet deres Arbejdsredskaber samlede, og hver Sit indpakket, var det næsten en Time over Midnat. Nu opstod der en stor Hvisken mellem Veninderne og Husets Damer; hvorpaa Jette udbrød: "Det skal ikke bekymre Dem! min Kjæreste er en galant Cavaleer: han vil med Glæde følge Dem Allesammen hjem." Jeg var umaadelig søvnig, endnu træt af Reisen, og i al Fald var Glæden det Ringeste ved denne Sag; imidlertid da ingen anden Udvei var, gjorde jeg saa god Mine som muligt, og fulgte disse fire Damer til alle Byens fire Hjørner, saa jeg først kom hjem Kl. 3 om Morgenen. I hvor godt Humeur jeg var, vil jeg lade Enhver bedømme.

Saaledes gik, paa lidt Forandring nær, hver Dag i min Bruds Hjem. Altid den samme Uorden og Uro, den uophørlige Syning paa Klæder, Kraver, Kapper, o.s.v., som om intet Andet i Verden var til, end Pynt og Moder; altid det samme Gnieri i alt Andet. Kun i dette Stykke og i hvad der




ellers gav en forfængelig Glands, var man Ikke nøleregnende med Udgifterne; kun Dette allene, fandt man, var Penge og Møie værd. Hr. H. var, som jeg snart bemærkede, en Mand, der aldrig spildte unyttige Ord, aldrig blev hidsig, men naar han engang havde en bestemt Villie, forstod at sætte den igjennem. Jeg tog mig imidlertid vel iagt for ikke at tilbringe flere Timer der i Huset, end den nødvendige Høflighed og Opmærksomhed strengt udkrævede. Jeg var i nogen Tid, som En der Dagen iforveien har været til et Drikkegilde, saa tom og forvirret i Hovedet, at ingen fornuftig Tanke kunde finde Plads der. Jeg havde mange Forretninger; jeg fordybede mig i dem, og undflyede at tænke paa mine egne Anliggender.

En Maanedstid efter min Hjemkomst, da jeg en Middag var indbuden til at spise hos H's, havde jeg forskaffet mig nogle Comediebilletter, som jeg haabede, vilde fomøie Husets Damer, og desuden lette mig den Lidelse, evig at være i Selskab med de mig uudstaaelige Veninder, som aldrig manglede der. Men syntes det altid der i Huset, som om en Nisse drev sit ondskabsfulde Spil, saa var det den Dag nu reent en Tyge Brahes Dag. Uagtet man vidste, at vi skulde itide i Skuespilhuset, for at faae en god Plads, kom vi dog ikke tilbords førend Klokken fem, og da havde Kokkepige og Kat saaledes sammensværget sig, at den halve Mad var røget, den halve stjaalen, saa at vi bogstavelig reiste os fra Bordet, uden at have nydt det Alleringeste, uden et Glas Viin. Dette behagelige Gilde blev endnu forhøiet derved, at Hr. H. var forstemt, og mod al Sædvane geraadede i en hæftig Ordstrid med sin Frue om to Værelser, som han havde leiet i den øvre Etage, til at modtage sin ældste Datter, som han ventede til Foraaret. - "Hun skal have det, som hun er vant til", sagde han, "og hun skal føre Huusvæsenet; jeg er kjed af dette Levnet." I samme Øieblik formildende sin Tone, tilføiede han: "Det er Tid, Moder, at du faaer mere




Ro og Frihed. Forstaa mig ret! jeg mener Ikke, at du er en gammel Kone; tvertimod! du er endnu ung og smuk, i mine Øine, men da nu vore Pigebørn ere voxne, saa tilkomme de huuslige Forretninger dem. Jette skal sye paa sit Udstyr. Maja skal styre Huusvæsenet. Hun forstaaer at indrette et Huus, som det bør være, det har hun lært hos sin Morbroder, han forstod at leve, og han forstod at spare paa den rette Maade." Med en Veemodighed, jeg aldrig før havde bemærket hos ham, tog han sit Glas, og som han vilde drikke den Afdødes Minni, svingede han det, og i det han tilføiede: "Og hvad forstodhanikke?" satte han Glasset til Læberne, og sagde: "Gud glæde ham i sit Paradiis!" og tømte Glasset med Taarer i Øinene. Fruen taug lidt, derpaa sagde hun: "Ja lad kun Maja føre Huusholdningen; hun har ingen Talenter, der kan adsprede hende, saaledes som Jette har." - "O hvad! Talenter!" sagde Hr. H., "jeg blæser ad de Talenter, der ikke gjøre Livet behageligere, men kun ere at betragte som Skueretter uden Liv og Næring. Har Maja ikke Talenter? - Hun synger jo, iblandt andet, som en Sirene." - "Som en Sirene, Fader?" udbrød Jette leende: "Kan Blomster synge? Det har jeg aldrig hørt før." - "Ja der have vi strax en Prøve paa Jettes gode Opdragelse", raabte Faderen: "Jeg skulde ikke sige det i hendes Forlovedes Nærværelse, men den tykke Uvidenhed, hvori vore unge talentfulde Piger nuomstunder opvoxe, er mageløs. De kunne ikke forstaae et Digt, ikke et Maleri; de lære i Skolen Geographi, Historie, Sprog og Gud veed hvad, men de kjende hverken Himmel eller Jord, Bibelhistorie eller Mythologie; de pjatte fransk og tydsk, og forstaae ikke en Bog i disse Sprog. Kan du huske, hvorledes du ophøiede Jettes Forstand og gode Hjerte over den Bevægelse, hun havde viist paa Udstillingen, ved at see den deilige Gruppe af Thorvaldsen, der forestiller Ganymedes og Jupiters Ørn? Hun sagde, at det maatte være den unge Napoleon; hendes Veninder vare af samme




Mening, og de græd Allesammen af Inderlig Rørelse." - Fruen var vred, og vilde til at svare, da i det Samme den sørgelige Efterretning indløb, at der Intet var at faae fra den nærmeste Restauration, hvorfra man havde villet hente Erstatning for Middagsmadens Tab; og i det Samme gik Døren op, et Postbud kom ind, med de Ord: "Velsmagende Maaltid!" - der under disse Omstændigheder næsten klang som en Sarcasme - leverede han et Brev til Hr. H. Da Denne i Hast havde gjennemløbet dette, opklaredes hans Ansigt. "Det er fra Maja", sagde han: "hun kommer bestemt til Foraaret." Derpaa reiste han sig fra Bordet, vi Andre fulgte hans Exempel. Han nærmede sig til sin Kone, sagde nogle venlige Ord, som til Undskyldning, kyssede Jette, og da det var allerede langt over Comedietid, men Damerne dog vilde gaae derhen, fulgte baade han og jeg dem, og skaffede dem med megen Møie en Plads til at see hvad der endnu var tilbage af Skuespillet, hvorpaa jeg efter hans Indbydelse fulgte ham til en Restauration, hvor vi lode os give et eget Værelse. Ved dette Maaltid var Hr. H. den elskværdigste Vært, oprømt og lunefuld, som jeg aldrig tilforn havde seet ham. Tilsidst lod han os give en Flaske Champagne, og da vi paa begge Sider bleve oplivede og aabenhjertige, sagde han: "Jeg har endnu ikke gjort Dem min Undskyldning for den Mangel af Høflighed, jeg viste, ved ikke at svare paa Deres Brev, hvori De begjærede min Datter. Min Kone vilde strax svare, og jeg veed ikke selv, hvad der afholdt mig. Jeg bekjender det for Dem, jeg føler, jeg har Uret mod dette Barn. Min Kjærlighed til min første Kone og den Datter, som ligner hende - thi min Ungdoms Overilelse gjorde mig anden Gang til Mand og Fader - havde gjort mig ligegyldig og forsømmelig i Henseende til min yngste Datters Opdragelse. Men Naturen og Skjæbnen have været bedre end jeg. Jette er en god Pige, og ved Siden af en Mand som Dem, vil hun blive en brav Kone, det haaber jeg. Siden jeg har lært Dem nøiere at kjende,




bliver De mig med hver Dag kjærere. Jeg føler, at jeg vi elske Dem som en Søn, og haaber, at De er udseet til at gjøre min Uret god igjen. Ogsaa er det mig en stor Trøst at tænke, at naar Døden engang kalder mig, lever der i Dem en Broder og en Beskytter af min Maja, min stakkels Pige, forladt af den Mand, hun elskede fra Barndommen, og berøvet sin faderlige Ven, der elskede hende saa høit." Han foer med Haanden over Panden, saae paa Uhret, sprang op og sagde: "Det er paa Tiden, at vi hente vore Damer fra Comedien." Jeg syntes, at denne Samtale virkede beroligende paa mig. Jeg fandt mere og mere i min tilkommende Svigerfader en Ven og et kjært Selskab, der forsødede mig mangen næsten uudholdelig Time i hans Huus. Ogsaa Fruen, med alle sine Svagheder, var altid blid og godmodig imod mig. Jettes Væsen blev mig rigtig nok med hver Dag mere ubehageligt; men paa den anden Side gav hun mig saa mange Prøver paa sit gode Hjerte, paa den Hengivenhed, hvormed hun stræbte ligesom at gjætte mine Ønsker, at den Tanke, at bryde et Forhold, der kun var Frugten af en tusinde Gange angret Overilelse, ikke for Alvor kunde opkomme hos mig. Adskillige Omstændigheder i mine udvortes Forhold lettede mit Ønske at opsætte min Ægte-Forening, som jeg inden min Hjemkomst havde det Forsæt at paaskynde. Jeg forsøgte at nytte denne Tid til at bibringe min Forlovede lidt mere Smag og sand Dannelse. Men disse Forsøg strandede alle paa Husets Uro, de mange Veninder, den utidige Flittighed, der egenlig kun bestod i et Slags Stundesløshed, og flere deslige den huuslige Lyksaligheds Skjær og Klipper. Med spændt Forventning saae jeg den Tid imøde, der skulde bringe den Søster, der med saa forskjellige Farver var afmalet for mig. I een Ting stemte disse Billeder imidlertid overeens: Hun var ulykkelig, naturligviis sørgmodig, og trængte til sine Nærmestes Opmuntring og Overbærelse. Allerede denne Tanke var mig trykkende, thi jeg var forstemt, og trængte selv til




den Trøst og Skaansel, som jeg i lykkeligere Dage altid fandt det glædeligt at kunne yde en Bedrøvet. Ogsaa var det vist og sandt, at Hr. H's Huus ikke kunde taale mindste Tilvæxt af Pligter, Besværligheder eller huuslige Ubehageligheder. Saaledes hengik imidlertid den lange Vinter. Foraaret kom: Violer, Lærker, Svaler, Mai og Maja.

I nogle Dage havde jeg været paa Landet. Jeg kom om Aftenen tilbage til Byen, og efter Pligt og Skyldighed op til min Forlovede. Efter de første Hilsener raabte Jette: "Den svenske Søster er kommen. Kom og lad mig presentere Dig for hende." Hun trak mig med sig op ad Trappen, og aabnede Døren til et Værelse, hvor - jeg veed ikke at forklare det, men det syntes mig, at allerede Luften var anderledes at indaande. Den forekom mig som gjennemtrængt af Vaarens Dunster. Her var saa ziirligt, saa roligt og stille, som om dette lille Værelse var et Tempel. Et Fruentimmer sad ved et Bord, med en Skjerm for Lyset, og skrev, som det syntes, ganske fordybet i sig selv. Jette havde lukket Døren meget sagte op, og stak Hovedet ind, tilligemed mig. Endelig raabte hun: "Maja! her er jeg med min Kjæreste!" Den skrivende Dame sprang hurtigt op, og kom os imøde. Dette var da Maja! - hvor forskjellig fra min Forestilling om hende! Det var en lille Pige, yderst fiin og let af Bygning, hvis ungdommelige, barnlige, muntre Udseende syntes ganske at tyde paa det Navn, hun bar efter den Nymphe, som fødte den letflyvende, hurtige, veltalende Gud, der i Livet og Døden jævner Menneskenes Skjæbne, og efter den smilende Foraarsmaaned, som er hende helliget. Jeg gjorde Undskyldning for at have forstyrret hende i at skrive. Hun svarede med en Stemme, hvis Velklang gik ind i Sjælen, med den sonore Accent af vore Naboers skjønne Sprog, endnu forskjønnet ved en Blanding af den danske Udtale: "Kors! Posten gaaer først imorgen, saa kan jeg skrive hjem. Hjem? det var ikke vel sagt! Nei! her er mit Hjem hos mine Egne."




Og med disse Ord tog hun Jettes Haand, trykkede den venligt, og fulgte ned med os. Den hele Aften kunde jeg ikke vende mine Øine fra dette nye Syn. Jeg tænkte paa Antons Yttring: "See hende selv! intet Ord udtrykker, hvad hun er." Thi Det, som udgjorde hendes Skjønhed, Det, som intet Ord kunde udtale, var et besynderligt Udtryk i hendes Physionomie og hele Væsen: noget saa Sjælfuldt, som paa engang udtrykte Forstand og Fromhed, dyb Alvor og Blidhed. Hun var rigtig nok ingen regelmæssig Skjønhed, men intet Finere, Yndigere kunde findes, Intet som mere lignede en nys udsprungen Blomst. Hendes himmelblaae Øine vare ikke store, eller ved første Øiekast skjønne. Men mødte man disse Øine, var det, som om man saae et Glimt af en høiere Natur. Den særdeles lille Mund var udmærket smuk., omsvævet af de yndigste Træk, og viste to deilige Perlerader. Den ædle, sneehvide Pande forhøiedes af de stærkt glindsende, lysebrune Haar; og aldrig saae jeg en saadan Skjønhed i Farver, saadanne Lilier og blege Roser som dem, der blomstrede paa hendes Ansigt og Hals, og som skinnede paa det høie, skjønt hvælvede Bryst. Dersom Syden udklækker de herligste Farver paa de Blomster, der spire paa Marken, saa har Norden det Fortrin, at den skjænker sine Døttre en Blomsterskjønhed, hvormed de sydlige Skjønne idetmindste kun sjelden glimre. Og - kort sagt, jeg følte, at jeg tabte mig ganske i at see og høre denne Pige, og gik hjem i en salig Ruus, for hvis egenlige Natur jeg ugjerne gjorde mig Regnskab.

Fra nu af fik Hr. H's Huus efterhaanden et ganske forandret Udseeende. En forhen ukjendt Rolighed, Orden og Ziirlighed, en fornuftig Øconomie, lige langt fra Ødselhed og Gnieri, udbredte sig der, og fortrængte de modsatte Yderligheder. Fruen, Jette og Veninderne dreve deres gamle Væsen uforstyrret i den forrige Dagligstue; undertiden tog endogsaa Maja ivrig Deel i deres Sysler, og da fik Arbeide og




Samtale et andet og nyt Liv; men til bestemte Timer samledes man i Salen, hvorhen Maja, efter sin Faders Ønske, havde flyttet sit Pianoforte, og over dette hængt den meget omtalte Morbroders Bilede - et herligt, mandigt Ansigt! - Hr. H. tilbragte nu stedse Aftenen hjemme, og bragte undertiden en eller anden Bekjendt med sig, hvilket han aldrig tilforn havde gjort. Moder, Døttre og Veninder, Alle samlede sig omsider, og ingen Dissonans lød mere saa skjærende som fordum. Hvad som imidlertid meest behagede mig, var den Maade, hvorpaa alle disse Forandringer bleve iværksatte. Ingen maa tænke, at Majas Stedmoder mistede sin Anseelse i Huset. Nei tvertimod! Maja henvendte sig stedse til hende med mild, datterlig Ærbødighed; det lod for Enhver, som om hun kun udrettede sin Moders Befalinger, og Denne syntes meget tilfreds.

Efter Hr. H's Begjæring maatte Maja hver Aften spille og synge for ham. Hvilken Stemme! hvilken Sang! hvilket Spil! Hun sang aldrig Andet end Romancer og smaa Sange, hvortil hun accompagnerede sig selv paa Pianofortet. I ældre fransk Poesie støder man ofte paa den Talemaade: ,,marier sa voix au son de la lyre"Nu først var Meningen heraf mig klar, thi Maja forstod saaledes at lempe Instrumentet efter sin Sang, at det lød, som om den inderligste Forening sammenbandt dem. Det Samme kunde anvendes paa Text og Melodie, naar ellers Digter og Componist nogenledes havde gjort deres Skyldighed. Jette spillede meget sværere Sager, og havde langt større Færdighed end Maja. Men Denne spillede og sang fra Bladet de Romancer, som bleve hende forelagte, medens Jette i lange Maaneder indstuderede sine Sonater, hvoraf fulgte, at Majas Sange altid havde Nyhedens Interesse, medens Jettes Sonater og Arier vare forslidte og forhadte, inden man fik dem rigtig at høre. Alt Dette vidste Maja at jævne, og fremhævede altid Søsterens Talent, ikke som Noget, hun ansaae for Pligt, men som




Noget, der lod til at skjænke hende selv en virkelig Nydelse. I alle Ting var hun naturlig og sand, og vidste altid at træffe det Rette:



"mit festem Schritte wandelt sie

Die schmale Mittelbahn desSchicklichen,

Unwissend, dass sie Anbetung erzwungen,

Wo sie vom eignen Beyfall nie geträumt."



(Don Carlos, 2Act, 15 Scene.)

Jeg var ingen uerfaren Yngling, mine Følelser for denne Pige var mig selv vel bekjendte, men hvad der var mig ubekjendt, var Lidenskabens rædsomme Magt. Jeg havde endnu aldrig mødt noget Fruentimmer, der svarede til mit Ideal af qvindelig Elskværdighed, og troede ikke, at noget saadant gaves i Verden. Jeg vidste ikke hvad det vilde sige:at elske i Aand og Sandhed. Jeg havde altid følt en hemmelig Foragt for Dem, som ikke havde mandig Kraft til at modstaae Lidenskabernes Vanvid. Nu faldt det mig heller ikke ind at ane, at det skulde komme saavidt med mig selv. Heri bestyrkedes jeg ved den besynderlige Modsigelse i mit eget Indre, at det undertiden var mig en Trøst at dadle Maja i mine Tanker, og at jeg ofte kom til at tænke paa Jettes Yttring om hende, at hun varstiv og fornem, at Ingen kunde blive klog paa hende. Hvor urimeligt det syntes, saa er det vist, at intet Menneske kunde være mere ligefrem, utvungen og langt fra alle fornemme Luner, men at Min Yttring desuagtet ikke var uden al Grund, thi hvorvel Maja med største Frihed og Aabenhjertighed omgikkes Enhver, og aldrig lagde Dølgsmaal paa sin Mening, saa var der dog i hendes hele Væsen noget saa Tilbageholdent, hun iagttog en saa grundfast Taushed om sine nærmeste Forhold og sit eget Hjertes Anliggender, at det virkelig var umuligt at blive klog paa hende. Een Ting beskjæftigede mig meget, det




Spørgsmaal nemlig, om hun havde elsket eller endnu elskede sin fordums Brudgom, om hun sørgede over hans Tab. Engang troede jeg at være nær ved at finde Nøglen til denne Gaade, thi jeg var en Dag Vidne til en Samtale desangaaende. Hendes Forældre bebreidede hende nemlig, at hun endnu corresponderede med et Menneske, der saaledes havde fornærmet hende. "Fornærmet mig!" udbrød hun: "nei æret mig har han! Han vilde ikke bedrage mig, ikke modtage af mig den Troskab, han ikke kunde gjengjælde. Derfor skal jeg ære ham og takke ham, saalænge jeg lever." "Nei", raabte Jette, "dersom du havde elsket ham, som jeg elskerminKjæreste (og i det Samme kyssede hun mig), saa havde du ikke kunnet slippe ham saa let." Maja slog Øinene ned, og svarede kjendelig forvirret: "Jo høiere jeg havde elsket ham, jo mere maatte jeg jo frygte for at gjøre ham ulykkelig." Fruen tog Ordet og sagde: "Hvorfor skulde du gjøre ham ulykkelig? Han var offentlig forlovet med dig, du burde holdt ham til at opfylde sit Ord, opfyldt dine Pligter imod ham, søgt at gjenvinde hans Hjerte, og han var nok bleven en god Mand, det havde ingen Nød." "Gjenvinde hans Hjerte! opfylde mine Pligter! Ak Gud! Alt Dette synes mig umuligt under saadanne Omstændigheder. Vi skulde lovet at dele Ondt og Godt. Hvad vil det sige? Onde og gode Kaar? Dem ere jo Mand og Hustru nødte til at dele. Men Ondt og Godt i en høiere Forstand: sørgmodige Timer, smaa ubetydelige Glæder og Ønsker; overbære med hinandens Svagheder, sammensmelte i samme Tro paa alt Godt og Skjønt; kun det, synes mig, er Ægteskab; kan det være til uden Kjærlighed?" Med Eet udbrød hun i Taarer, kyssede Fruens Haand, og sagde med sød, sagte Stemme: "Tilgiv mig, at jeg taler saa hæftigt; jeg kan ikke taale, at mine Nærmeste tale ukjærligt om Henning F., og miskjende ham." Hun elsker ham, sagde jeg ved mig selv, og følte alt Blodet stige op i mine Kinder ved denne Tanke. Hr. H. sad hos




Maja, han bøiede sig ned til hende, og sagde: "Jeg kan ikke tænke paa dette Menneske uden Forbittrelse. See, Maja! Jeg er endnu ingen gammel Mand, men seer du disse graae Haar, som true med at qvæle de brune? For dem takker jegham"Med usigelig Ynde slyngede Maja sine Arme om Faderens Hals, vædede de graae Haar med sine Taarer, og sagde: "O Fader! for min Skyld?" "Nei mit Barn! det er ikkedinSkyld! Du har handlet skjønt og godt." "Nei kjære Fader! det har jeg ikke, jeg havde intet Valg." "Han har bedrøvet dig, min Pige! vær oprigtig!" Maja smilede: "Ja jeg vil ikke lyve. Det bedrøvede mig i det første Øieblik, men til min Skam vil jeg bekjende, at jeg snart indsaae, hvor megen Deel min saarede Forfængelighed havde i min Sorg. Det var ogsaa kun et Øieblik; og tro mig, jeg føler nu tilfulde, at alt Dette var til mit Bedste, og takker Gud derfor." Hun elsker ham ikke, tænkte jeg nu. Da hun siden forlod Værelset, sagde hendes Fader bedrøvet: "Hvor hun forsvarer ham, stakkels Barn! jeg veed godt, hun elsker ham endnu!" - og jeg gik hjem i dybe Tanker, ikke klogere end jeg var kommen, og denne Samtale var et Thema, som jeg i Aar og Dag uophørlig varierede i mit Sind.

Af denne Scene vil man see, hvor fortroligt man omgikkes mig i min tilkommende Svigerfaders Huus. Ogsaa Maja behandlede mig med udmærket Opmærksomhed, men tillige med den hende eiendommelige Tilbageholdenhed, som jeg, med al min Vrede paa den, maatte tilstaae, gjorde hende endnu elskværdigere. En Omstændighed, som jeg ikke kan kalde uventet, viste mig snart de Lænkers Magt, hvori jeg havde hildet mig.

Jeg havde ikke glemt mit Løfte til Anton B., men jeg havde stedse havt tusinde Paaskud til at opsætte at udføre mit Forsæt, iblandt andet den store Vanskelighed at faae en Samtale under fire Øine med Maja. Jeg havde imidlertid flere Gange nævnet ham for hende, og hun havde viist




megen Interesse for ham, og yttret, at hun med Taknemmelighed erindrede den Deeltagelse og Hjelpsomhed, han havde viist hende i hendes Morbroders Sygdom og ved hans Død. Engang, da jeg vidste, at Jette og hendes Moder næste Dag skulde tage Deel i en Skovtour, men at Maja vilde blive hjemme, for at være hos sin Fader, der, ligesom jeg, havde undskyldt sig med Forretninger, tænkte jeg, at nu havde jeg den bedste Leilighed til at udføre det mig paalagte Ærinde. Den Forvirring, hvori jeg geraadede ved den blotte Tanke om, at min Mission kunde lykkes, var saa skrækkelig, at ingen Minister, hvis Liv og Velfærd staaer paa Spil, kan skjælve mere for at mislykkes i den, der er ham betroet. Jo mere jeg tænkte derpaa, jo rimeligere syntes det mig, at Antons hæftige Kjærlighed maatte røre hende, ja det forekom mig endogsaa heel sandsynligt, at hun allerede elskede ham. Jeg kaldte det unaturligt og uretfærdigt, at fordre af mig selv, at jeg skulde arbeide paa Det, der vilde bringe mig til Fortvivlelse. Nu følte jeg først, hvor vidt det var kommet med mig. Jeg indsaae alt det Ulyksalige i mit Forhold til disse to Søstre. Min Stilling var paa den senere Tid bleven mig reent utaalelig. Den Gratie, som fremlyste af alle Majas Ord og Foretagender, var saa afstikkende mod den Udelicatesse og Smagløshed, som udmærkede Jettes, at den Tanke, at jeg hele mit øvrige Liv skulde være Vidne til, ja tildeels Gjenstanden for disse, var mig høist modbydelig. Jeg havde al min Fatning nødig, naar hun, som desværre ofte var Tilfældet, vilde, jeg skulde sidde med hendes Haand i min, næsten hele Timer; ja naar hun endogsaa uden Omstændigheder satte sig paa mit Skjød og slyngede sin Arm om min Hals. Slige Kjærtegn i tredie Mands Paasyn forekomme mig altid upassende. Over al Beskrivelse piinlige vare de mig under disse Omstændigheder og i Majas Nærværelse. Denne Sidste syntes ogsaa overmaade undseelig og forlegen derved, og søgte altid at forlade Værelset. Den




tossede Rolle, jeg i slige Øieblikke spillede, bragte mig til Fortvivlelse, og naar jeg i en saadan Stemning uvenligt trak mig tilbage, saae Jette paa mig med et Par Øine, hvoraf der lyste saa megen Forundring og Bedrøvelse over min Adfærd, at jeg maatte føle den største Medlidenhed med denne stakkels Pige, som Natur og Opdragelse havde nægtet den Gratie, der af Alting meest behagede mig, og hvis største Ulykke var at være falden i mine Hænder. Der var intet Paaskud mere til at opsætte vor Forbindelse. Uden egenlig at have forlangt eller faaet mit Samtykke, havde man bestemt vort Bryllup til Begyndelsen af næste Vinter. Hver Dag saae jeg Fruentimmerne arbeide paa det forhadte Udstyr, som man stedse viste mig og plagede mig med. Mangengang maatte jeg endogsaa see Maja tage Deel i disse Tilberedelser. Ingen, som ikke har været i en lignende Tilstand, kan forestille sig min Forlegenhed og min Raadvildhed. Alle disse Lidelser fremstillede sig levende for mig, og efter at jeg en heel Nat igjennem havde bestaaet en frygtelig Kamp med mig selv, fandt jeg først Hvile i den Tanke, at jeg paany vilde reise bort og rive mig paa nogen Tid løs fra Alt hvad som omgav mig. En Leilighed dertil var just i dette Øieblik forhaanden. Denne vilde jeg af alle Kræfter bestræbe mig for at gribe, og da jeg var saa lykkelig at være yndet af mine Foresatte, haabede jeg at naae mit Ønske. Jeg besluttede nu, samvittighedsfuldt at udføre min Vens Ærinde, og derpaa at fjerne mig saasnart som muligt, overladende den truende Fremtid til de raadende Stjerner.

Da jeg næste Dag kom ind til Maja, sad hun ene ved sit Arbeide. Den umiskjendelige Fornøielse, hun viste ved at see mig, havde nær kuldkastet alle mine gode Forsætter. Med saa stor Forlegenhed, med saa bankende Hjerte, som om jeg talte for mig selv, kom jeg endelig frem med mit Anliggende. Maja, der med spændt Forventning havde fæstet sine Øine paa mig, slog dem til Jorden, da hun endelig




begreb min Tales Indhold, og rødmede saaledes, at ikke blot hendes Ansigt blev overgydt med et Purpurskjær, men ogsaa den deilige Hals, ja Bryst og Arme, som vare bedækkede af den klare hvide Kjole, skinnede med en Aftenglands igjennem det tynde Tøi. Jeg kunde høre mit Hjerte slaae. Efter et Øiebliks Taushed svarede hun alvorligt: "Det gjør mig meget ondt! jeg har aldrig drømt om at være elsket af Hr. B., og jeg kan ikke elske ham." Jeg havde taget hans Brev frem, og rakte hende det; hun gjorde ingen Bevægelse til at modtage det. "Vil De dog ikke idetmindste læse hans Brev, som han har skrevet til Dem afsit Hjertes Fylde, saa vare hans egne Ord." Hun gjorde en Bevægelse som til at udstrække Haanden, men pludselig betænkende sig, sagde hun: "Nei! jeg kan ikke læse dette Brev. Han har skrevet det, siger De, afsit Hjertes Fylde, det vilde han vist ikke gjort, om han ganske havde kjendt mine Følelser. Nei, han skal ikke udøse sit Hjerte for En, der ikke kan optage hans Ord med samme Sindelag, hvormed de ere skrevne. Jeg beder Dem, siig ham Dette, og siig ham, at han i dette mit Afslag at modtage hans Brev maa see et Beviis paa min Agtelse og paa mit Venskab." Den Fiinhed, som laae i disse Ord, den yndige Værdighed, hvormed de bleve fremførte, den Glæde, jeg følte ved at erfare, at hun ikke elskede Anton, alt Dette henrev mig saaledes, at jeg var nær ved at kaste mig for hendes Fødder, da lykkeligviis hendes Fader i det Samme kom hjem. Maja var overmaade forstemt, som jeg aldrig før havde seet hende. Hr. H. bad hende efter Sædvane om at synge og spille. Hun undskyldte sig, og leverede mig en Bog, hvori hun bad mig at læse for hendes Fader og hende. Hun saae ikke op fra sit Arbeide, og talte meget lidt den øvrige Deel af Aftenen. Den næste Dag vare disse Skyer forsvundne fra hendes himmelklare Aasyn, men det forekom mig i lang Tid, som om hun stedse undveg mig. Det smertede mig, og jeg kunde ikke afholde mig fra at




fordobble min Opmærksomhed for hende i en saadan Grad, at hendes Stedmoder syntes at fatte Mistanke til mig, og lod - mig føle den med megen Bitterhed. Jette derimod var ubekymret; det kom slet ikke i hendes Tanker, at hendes offentlig trolovede Brudgom kunde have nogen anden Følelse eller Villie end den, der var hende behagelig - en Mening, der var dobbelt foranderlig i en Familie, hvor et Exempel paa det Modsatte var ganske nyt og friskt. "Det veed jeg," sagde hun ofte: "min Kjæreste og jeg, vi elske, ved Gud! hinanden, og det tilgavns."

Den stakkels Anton, som jeg med Posten havde maattet oversende sin Kurv, skrev strax tilbage, og mod min Forventning med temmelig Rolighed. "Hvor kunde jeg vente," skrev han, "at en saadan Engel skulde kunne elskemig?Det har jeg egentlig aldrig vovet at haabe. Jeg ønsker blot, at hun vil taale min Kjærlighed, tillade mig at leve for at virke til hendes Lykke og Tilfredshed. Jeg vil finde mig i ethvert Offer; jeg vil ære og ansee hende som en Søster, blot hun vil skjænke mig sin Haand, bæremitNavn, lyksaliggjøre mig ved sin Nærhed og tillade mig at haabe, med Tiden at kunne vinde hendes Hengivenhed. Dette Haab kan jeg ikke slippe. Jeg har ingen anden Tanke. Det Eneste, som kunde gjøre Ende paa disse Forhaabninger, var Vished om, at hun elskede en Anden. Det falder mig undertiden ind, at om jeg var vis paa Dette, og alt Haab var ude, saa vilde jeg faae Ro."

Da Anton ønskede, at jeg skulde meddele Maja disse hans Yttringer, gik jeg, - Venskab tilgive mig det! - med langt lettere Hjerte end sidst, men søgte i flere Dage forgjæves Leilighed til at tale ene med hende. Endelig fandt jeg et Øieblik, hvori jeg leverede hende dette Brev, og med faa Ord bad hende læse det. Allerede næste Aften leverede hun mig det ligeledes ubemærket tilbage tilligemed et lille forseglet Brev fra hende, med Udskrift til Anton. Det




besynderlige Indtryk, som dette gjorde paa mig, kan jeg ikke beskrive. Et Brev fra Maja! i mine Hænder! Jeg betragtede den smukke Haandskrift, det lille røde Segl. Jeg syntes, jeg misundte Anton, at hans Navn var skreven af hendes Haand, at hun henvendte sine søde Ord til ham. Det kostede mig næsten Overvindelse at skille mig ved dette Brev og bringe det, indlagt i nogle Ord fra mig, hen paa Posthuset. Det faldt mig aldrig ind, at jeg om faa Dage skulde see det igjen. Den næste Post bragte mig nemlig et Svar fra Anton, der begyndte med disse Ord: "Læs indlagte Brev" ... Jeg gjenkjendte strax Majas Haand, og lod mig det ikke sige to Gange. Jeg greb det begjærligt og læste Følgende:

"Deres Ven har meddeelt mig Deres sidste Brev til ham, og jeg har læst det med megen Taknemmelighed for Deres Godhed, med Forundring over Deres Følelser for en saa ubetydelig Pige, og med Smerte over ikke at kunne gjengjælde den Hengivenhed, De yttrer for mig. At jeg, for at berolige Dem, gjerne vilde gjøre ethvert tilladeligt Offer, derpaa vil jeg strax give Dem et Beviis ved at gjøre Dem en Tilstaaelse, som virkelig koster mig Overvindelse. De siger, at dersom De var vis paa, at jeg elskede en Anden, da troer De, at De vilde faae Ro. Velan! jeg elsker virkelig en Anden, men Omstændighederne ved denne Kjærlighed ere saadanne, at den aldrig kan blive andet end hvad den er: en stille Følelse, der blot lever i mit eget Hjerte, og ikke har mindste Indflydelse paa noget andet Væsen. Men da jeg fast har besluttet, aldrig at ægte en Mand, jeg ikke elsker, saa følger heraf, at De heller aldrig skal see mig i en Andens Arme, og jeg forsikkrer Dem, at den Kjærlighed, hvormed De har beæret mig, er i enhver Henseende langt mindre ulykkelig end den, jeg betroer Dem. Saameget har jeg allerede erfaret i Modgangens Skole, at jeg veed, hvorledes man kan gjøre dens Byrde taalelig, og jeg haaber derfor, at denne heller ikke skal fordærve mit Liv. Idet jeg




siger Dette, er det mig en stor Trøst at tænke: at hvad der er muligt for en stakkels Pige, inaa være let for en Mand som Dem."

Min første Følelse ved at læse disse Linier var en saa rasende Skinsyge paa den ubekjendte Lykkelige, hvis Billede levede i Majas stille Hjerte, at jeg som en Afsindig foer op og ned ad Gulvet, overladende mig til den Helvedqval, som fortærede mit Indre. Endelig tog jeg Antons Brev, som jeg endnu ikke havde læst. Han forbandede sin Kjærlighed, alle Fruentimmer og især sin Medbeiler, om hvem han sagde: "at Jorden var for lille til paa eengang at rumme ham og denne hans bittre Fiende." Hans Raseri gjød Vand i mit Blod. Jeg skammede mig over min egen Hæftighed, ved at see hans. I det første Øiebliks Smerte havde han med sit sædvanlige Iilsind skrevet dette Brev, og, hvad som var værre, uden videre Betænkning sendt mig Majas, hvis Indhold han ikke havde Ret til at betroe noget Menneske. Jeg maatte næsten lee ad det grove Selvbedrag, der havde forledet ham til at søge Fred i en Oplysning, der saaledes bragte ham i Harnisk. Jeg læste atter Majas Brev. Saa ganske skildrede disse simple Ord denne elskværdige Pige. Hvilken ædel Characteer udtalte sig ikke i hver Linie! hvilken Fiinhed og Værdighed, hvilken forstandig Bestræbelse efter paa eengang at trøste en ulykkelig Elsker, og tillige betage ham alt Haab! Alle mine Sorger forsvandt i den rene Nydelse af at beundre den Elskede, i salig Glæde over hendes Fuldkommenhed.

Jeg blev udreven af disse Betragtninger ved et Bud, som bragte mig den længe attraaede Befaling til ufortøvet at reise i det Ærinde, som jeg havde søgt om Tilladelse til at udføre. Denne Ordre forekom mig som et Himmelbrev. Den opsatte mit Bryllup, rev mig for en Tidlang ud af mine trykkende Forhold, og gav mig Frihed til at tænke mig om og stræbe at gjenvinde min Sindsro. Hvad vil jeg her? sagde jeg




ved mig selv: Maja elsker en Anden, og jeg bør kun være hendes Ven og Broder. Jeg vil bestræbe mig for at ansee hende for et overjordisk Væsen, en Engel, som ikke maa være Gjenstand for en jordisk Kjærlighed. Ak! et saadant Væsen er hun jo virkelig. Ære og beskytte hende vil jeg, paaskjønne, at Dette kan blive min Lod, og at denne Lykke og hendes Faders Venskab kan give mig Erstatning for det Tornefulde i min Forbindelse med denne Familie.

Jeg vil ikke omtale de Scener af Graad og Omfavnelser, Kramper og Besvimelser, som min uventede Afreise foraarsagede Jette, hendes Moder og endogsaa de ofte omtalte Veninder. Ved min brave Svigerfaders Hjelp rev jeg mig løs fra alt Dette, omfavnede ham hjerteligt, trykkede et varmt Kys paa den ganske tause Majas Haand, og fjernede mig hurtigt fra hende og min Fødeby, omtrent paa samme Aarstid som jeg i Fjor var kommen tilbage til den.

Min Reise og mine Foretagender var yderst heldige. Jeg bestræbte mig af al Formue efter at gjenvinde min aandelige Frihed. Jeg udrettede med største Iver hvad jeg havde paataget mig, overlod mig til min Kjærlighed for Kunst og Videnskab, tog Deel i alleslags Adspredelser og Forlysteiser. Kort sagt, al den Modgift for Lidenskab, som jeg nogensinde havde forestilt mig virksom, bragte jeg ærligt; men naar jeg undertiden meente at være paa Helbredelsens Vei, indtraf der altid en eller anden ringe Ting, der bragte mig ganske tilbage i den Kreds, jeg havde forladt, som f. Ex. en Yttring i et Brev fra Hjemmet, en Melodie hørt tilforn under andre Omstændigheder, en Lighed, ofte meget fjern, med det Billede, som syntes mig det yndigste, en Drøm, eller Gud veed hvad alle de smaa Elskovsguder hedde, som Amor udsender for at holde Vagt om hans Slave og forhindre dennes Undvigelse.

Efter otte Maaneders Forløb vare mine Forretninger tilende, og jeg kunde ikke opsætte at reise hjem. Jeg kom




hjem - jeg troer uforandret, og fandt Alting uforandret. Det var i alle Maader, som om jeg slet ikke havde været borte.

Faa Dage efter min Hjemkomst, var det min Fødselsdag. Saamange Erindringer fra Barndom og Ungdom klæbede ved denne Dag i Aaret. Jeg var forunderlig tilmode, og især var Erindringen om min afdøde Broder ret bleven levende hos mig. For at forebygge alle mine ubehagelige Ophævelser, havde jeg ikke nævnet for min nye Familie, at det var min Fødselsdag. Dog syntes mig, at jeg havde en vis barnagtig Lyst til at gjøre mig den behagelig, uden at jeg dog vidste, hvorledes det kunde skee. Om Aftenen, da jeg sad i min sædvanlige Kreds, hørte jeg Maja spille og synge i Salen, hvor hendes Fader sad hos hende. Det var første Gang siden min Hjemkomst, at jeg hørte disse søde Toner. Jeg søgte strax en Anledning til at forlade det Værelse, hvori jeg var med Fruen, Jette og Veninderne, der denne Aften vare meget talrige og havde særdeles travlt. Jeg satte mig ubemærket ved Pianofortet, og overlod mig ganske til den længe savnede Nydelse, uforstyrret at see og høre den hulde Gjenstand for alle mine Ønsker. Det forekom mig, som om hun var bleven blegere og endnu finere end tilforn; som om et lille melancholsk Træk, der ofte svævede om hendes Mund, var mere kjendeligt Jeg havde mange Gange tænkt, at naar hun sang, udtalte og udtrykte hun et Sværmeri, en Rigdom af Kjærlighed, som ellers aldrig var at bemærke hos hende, saa at min Nydelse ved hendes Sange tildeels bestod i den Illusion, hvori jeg blev hensat ved Digterens elskovsfulde Ord paa hendes Læber. Jeg syntes ofte, de henvendte sig til mig, ledsagede af hendes skjønne Toner.

Det var en smuk Sommeraften. Solen gik ned ligefor Vinduet, og kastede sine rødlige Straaler paa den Skikkelse, der for mig var den skjønneste i Verden. Nogle af disse Straaler faldt ogsaa paa min Fido (som stedse laae paa samme Sted, hvor jeg først fandt den), og de oplyste paa en græsselig




Maade dens døde Glasøine. De besynderligste Tanker opstode has mig. Min Troskab mod Jette lignede jeg engang ved denne Hund. Disse Ord syntes mig prophetiske. Da levede den. Nu laae den der ubevægelig, paa en ziirlig Pude, og stirrede paa mig, som et Billede paa den Troskab, der ikke havde Liv og Sjæl, og hvortil jeg daarligen havde forpligtet mig. Maja sang just Claras Romance i første Act af Ludlams Hule. Dette Musikstykke har altid forekommet mig som et Mønster paa en Romance. Det Romantiske, det Sværmeriske deri havde stedse grebet mig paa en særegen Maaåe. Ogsaa Ordene gjorde i Aften et dybt Indtryk paa mig. Saaledes var jeg selvkommen tilbage, med revne Seil, for at opsøge Kjærlighedens Ø. Da Sangen var tilende, sagde jeg: "De udelader Noget, troer jeg. Der staaer jo i denne Romance:"Dog vil ei Hjertet slippe med Ankeret sit Haab"Maja bladede i Noderne. "Det staaer ikke her", sagde hun: "saa maa der være et Vers udeladt." "Det er meget slemt af Den, som har gjort det", svarede jeg, "thi det er en meget smuk Tanke." Maja svarede Intet, men sang nogle andre Ting. Hr. H. havde imidlertid forladt Værelset. Vi vare ene. Hun gjorde Mine til at reise sig. Jeg greb hendes Haand, takkede for hendes Sang, og henreven af min Stemning, gjentog jeg uvilkaarligt, halv sagte, idet jeg trykkede denne Haand til mine Læber: "Dog vil ei Hjertet slippe med Ankeret sit Haab." Maja rødmede og sagde, som i Spøg: "Det maa Hjertet dog have gjort, thi her er hverken Anker eller Haab." Neppe vare disse Ord udtalte, førend den sørgelige Betydning, der laae i dem, greb os Begge. Vi saae paa hinanden og taug. Maja blev siddende, lod den høire Haand løbe over Tasterne paa Claveret, og gjentog ubevidst i svage Toner Efterspillet af Min skjønne Romance. "Kjære Maja!" sagde jeg med bevæget Stemme: "Det var ildespaaende Ord, De der sagde til mig, og det paa min Fødselsdag! Ja det er virkelig sandt! det er min Fødselsdag!" "Og det har De




fortlet for os!" udbrød hun. "Tal ikke derom", svarede jeg: "Ingen uden De skal vide det. Seer De! Jeg har hverken Fader eller Moder, min Broder har jeg ogsaa mistet. De ere Alle borte, som gjorde mig denne Dag kjær. Jeg er ikke i Lune til at tale om den til Nogen. De har helligholdt den med Deres skjønne Sange, Aftenen har jeg nydt herligt. Jeg kunde næsten ønske, at jeg havde helligholdt denne Dag for sidste Gang." Til min Forbauselse brast Maja i Graad. Hun lagde den høire Arm paa en Kant af Instrumentet, skjulte sit Ansigt med den, og græd stille. Jeg greb hendes venstre Haand, trykkede den til mit Bryst, til mine Læber, til mine taarefulde Øine. Om hendes Haandled bar hun et Armbaand med en Jernlaas, hvori der var afbildet en Amor. Ganske smeltet af hendes Taarer, bøiede jeg mine Knæ uvilkaarligt for hende. "O Maja!" sagde jeg, "tilbedeligste af alle Piger! giv mig dette Armbaand til en Gave paa min Fødselsdag. Det skal følge mig i Liv og Død. Giv mig dette Billede af den lille Gud, der saa grumt har leget med mit stakkels Hjerte! Giv mig det til Erindring om denne uforglemmelige Time!" Maja reiste sit Hoved, aftørrede sine Taarer, saae paa mig med milde, alvorlige Blikke, og sagde: "Nei, ikkedetteBillede, et bedre Tegn skal være Dem en Erindring om Deres Søster Maja;" og idet hun løste et lidet, med Rubiner indfattet Kors af sin Ørenring, tog hun min Haand, lagde det deri og sagde: "Dette Tegn er det Anker, somHjertet ei skal slippe;"hvorpaa hun reiste sig og forlod Værelset. Jeg blev ene tilbage. Jeg kyssede det lille Kors, stak det til mig, og ikke istand til at blande mig i det øvrige Selskab, gik jeg et Øieblik ind til det, gjorde en kort Undskyldning, og ilede hjem, salig beruset, rystet til det Inderste af mit Væsen, og ikke istand til anden Tanke end den: "Maja elsker mig! Det ermig, som hun elsker! Lad nu komme hvad dervil!Intet kan mere nedtrykke eller ydmyge mig!"




Den næste Morgen kom Hr. H. op til mig, for med kjærlig Bekymring at spørge til mit Befindende, da jeg Aftenen iforveien havde foregivet en pludselig Upasselighed som Grand til min hurtige Bortgang. "Jeg savnede Dem ret," sagde han, "da jeg kom ned til de Andre, og de stakkels Pigebørn sad saa stille og forladte, thi jeg var i meget slet Humeur. Jeg har ellers en god Vane til at forstille mig i saa Henseende, men iaftes vilde det ikke lykkes." "Er der hændet Dem noget Ubehageligt, kjære Fader?" (saaledes havde jeg længe kaldt ham, mere af inderlig Hengivenhed og efter Døttrenes Exempel, end i Betragtning af vort tilkommende Forhold). "Nei," svarede han, "der er Intet hændet mig, min Sorg er blot Frygt for, at det Værstevilhænde mig. Ja det Værste for mig! det at see min Maja sænkes ned i sin Moders tidlige Grav." En Gysen gjennemfoer mig. Han vedblev: "Iaftes var hun igjen saa bleg; hun lignede saa ganske min yndige Hustru i hendes sidste Dage. De maa selv finde hende forandret. Det er tydeligt, at hun sørger, at en hemmelig Orm fortærer min lille Rose. Afvigte Vinter, da De var fraværende, da skulde De seet, hvor ofte hun søgte Leilighed til at sidde ved Claveret i Skumringen, til det var ganske mørkt, og naar vi da fik Lys ind, kunde Enhver see, hun havde grædt. Nei Gud forlade Henning F.! jeg ønsker ham intet Ondt, men han har forgiftet hendes skjønne Ungdom." Min Forvirring og Smerte ved disse Ord, som jeg troede bedre at forstaae end han selv, betog mig i første Øieblik Mælet, og inden jeg kunde fatte mig bleve vi afbrudte.

Da jeg var bleven ene, syntes det mig klart, hvad Vei jegnuhavde at tage: Maja elskede mig! Kjærlighed tilmigvar den Orm, som fortærede den Rose, hvortil hendes ædle Faders Skjæbne var bunden. Her var intet Valg, tænkte jeg; al Betænkelighed maatte vige for den eneste Nødvendighed: at redde den Elskede. Min Beslutning var tagen. Jeg vilde gjøre hendes og Jettes Fader til mit Hjertes Fortrolige;




ingen ædlere Ven kunde jeg ønske mig, ingen der bedre forstod og formaaede at hjelpe mig. Paa den Tid af Eftermiddagen, som han pleiede at tilbringe i sit eget Værelse, gik jeg i dette Forsæt til hans Huus. Jeg bankede paa hans Dør, den var lukket. Jeg gik ind i Salen, hvor jeg til min Forundring fandt Jette ganske allene siddende i en Krog. "Moder er ude; Maja ligeledes," sagde hun med en Stemme, hvori Graaden var kjendelig. Jeg saae paa hende, hun var ganske forgrædt. Paa min Forespørgsel, fremførte hun følgende Ord, afbrudte af hæftig Graad og Hulken: "Moder har tidt og mange Gange sagt til mig, at du elskede mig ikke rigtigt; men jeg har aldrig villet troe det, da du for Gud og alle Mennesker er min Kjæreste, og jeg ikke kan troe noget Ondt om dig. Men inat har jeg drømt saa livagtig, som det virkelig var skeet, at Fader kom og bragte mig et Brev fra dig, hvori der stod ... af samme Indhold som Hennings Brev til Maja, da han brød med hende. Jeg har grædt den hele Nat i Søvne, og dersom den Drøm gik i Opfyldelse, og du kunde være saa haard imod mig, saa vilde jeg da bede Gud, at lade mig stakkels Pige døe, thi jeg skjøttede slet ikke mere om at være i denne onde Verden." Hvorledes jeg blev tilmode ved denne Tiltale, er umuligt at beskrive. Uden at sige et Ord, tog jeg Jettes Haand, kyssede den, og ilede ud af Huset. Jeg gik med saa hurtige Skridt, som om jeg vilde undflye den forfølgende Nemesis. Jeg vidste ikke, hvorhen, og kom først til mig selv, da jeg befandt mig langt udenfor Byen. Jeg gik omkring lige til efter Midnat, sønderreven af tusinde smertelige Følelser, blandt hvilke den smerteligste var bitter Misfomøielse med mig selv. En Omstændighed var imidlertid indtniffen, og en ny Smerte, som jeg var langt fra at ane, ventede mig.

Næste Morgen kom Hr. H. igjen til mig. Hans Ansigt var som forklaret. "Kjære Ven!" sagde han: "De tog igaar saa hjertelig Deel i min Bekymring; idag maa De dele min




Glæde. Hvorfor var De ikke hos os iaftes, og var Vidne til vor Overraskelse? Som vi sidde i vore stille Tanker, flyver Døren op, og et Menneske kommer farende ind; han iler hen til mig, næsten qvæler mig med sit Favntag, og kaster sig for Majas Fødder med en Strøm af Taarer og usammenhængende Ord. De har vist alt gjættet, at det var Henning F. Tænk Dem vor Forundring. Han er ikke gift! Der er kommen en Kurre paa Traaden mellem ham og hans Kjæreste paa Religionens Vegne, thi hun er catholsk. Maja vidste nok af hans Breve, at der var noget Saadant iveien, men hun er altfor tro og taus til at lade Nogen ane, hvad han betroede hende. Hun havde imidlertid længe ikke hørt fra ham, tænkt, Alting var jævnet, og drømte mindst om hans Komme." "Hvad vil han da nu?" spurgte jeg, neppe istand til at fremføre disse Ord. "Hvad han vil? Naturligviis vil han, som enhver anden Synder, have Tilgivelse og Naade. Og i Sandhed! Han er en angerfuld Synder. Hans fordums Kjærlighed til min Datter synes opvaagnet med dobbelt Hæftighed." "Og Maja?" Neppe havde jeg Mod til at gjøre dette Spørgsmaal. "Ja, Maja forundrede mig rigtignok," svarede han: "Hun blev overmaade glad ved at see ham igjen, men ellers tog hun just ikke imod ham med saa stor Henrykkelse, som den forlorne Søns Fader i Evangeliet. Og da Henning, som er hæftig og uden al Forstillelse, strax trængte ind paa hende, at hun skulde love ham at fomye deres fordums Forbindelse, svarede hun alvorligt: Ikke saaledes, Henning! At slige Løfter ikke ere Spøg, det have vi Begge erfaret. Imorgen tales vi ved under fire Øine. Da han saae bedrøvet paa hende, rakte hun ham Haanden, og sagde: Kom til mig imorgen tidlig, gode Henning! kjære Ven, og Broder! Vi have Meget at tale om. Der er hændet Meget, siden vi saaes. Og hermed tog Samtalen en anden Vending. De kom til at tale om hans salig Fader, og græd Begge." Hr. H. tog sit Uhr op: "I denne Time er han hos hende, og




det maatte gaae til med Fandens Kunster, skulde saa smuk og elskværdig en Mand ikke forstaae at vinde en Pige, som i Grunden elsker ham, og har sørget saameget for hans Skyld. Men Gud bevares! hvad fattes Dem, bedste Ven? De bliver jo saa bleg som et Lig." Hvad jeg svarede, veed jeg ikke. Kun saa meget veed jeg af Resten af Samtalen, at jeg maatte love at komme til Middag, og ogsaa indfandt mig.

Nu stod han da for mig, denne forhadte Medbeiler. Hvor han var smuk! Hvilket Udtryk af Kraft og Godmodighed! hvor aabenhjertig! hvor varm og hjertelig! Det var mig umuligt at hade ham; min Skinsyge blev maaskee stærkere, jo mere jeg lagde Mærke til hans Fortrin, men de hadelige, onde Følelser forsvandt ved den Modtagelse, han viste mig, den oprigtige, ligefremme og dog fine Maade, hvorpaa han omgikkes mig og Alle. Heller ikke gav Maja mig Anledning til Skinsyge. Der var i hendes Øiekast, i hendes Tone imod mig Noget - jeg veed ikke at forklare det - noget saa Sødt, Undseeligt, - Noget, kort sagt, som nærede mine stolte Tanker fra forleden Aften. Henning derimod omgikkes hun, som om hun var hans Søster. Hun var mindre tilbageholden mod ham, end mod nogen anden Mand, og dog var der intet Erotisk - om jeg saa maa udtrykke mig - i hendes hele Væsen imod ham. De sagde ogsaaDutil hinanden, og da Jette bemærkede: at det havde de jo ikke gjort tilforn, svarede Maja: "Jo som Børn vare vi Duus. Efter flere Aars Fraværelse, da vi saaes igjen som Voxne, sagde vi ikke mereDutil hinanden. Men i vor sidste Adskillelse have vi igjen fornyet vort Barndoms gode Forhold."

Jeg kunde ikke nægte for mig selv, at vor Kreds betydelig havde vundet ved Hennings Nærværelse. Jo oftere jeg saae ham, jo mere forundrede jeg mig over det Originale i hans Characteer, der paa eengang syntes at udmærke sig ved en høi Æresfølelse, en bestemt Retskaffenhed, og en stor Letsindighed, et mandigt Mod og en næsten qvindelig




Blødhed. Hans Skjønhed og fine Sæder gjorde ham til en Yndling af det smukke Kjøn, og det lod, som om det var ham umuligt at modstaae nogen Fristelse, som mødte ham fra denne Kant. Den Opmærksomhed og Artighed, som han viste Fru H. og Jette, indtoge disse aldeles for ham, saa Jette daglig udbrød i de Ord: "Gud! hvor Henning er sød!" I vor daglige Kreds geneerte han sig ikke med sin Beilen til Maja; nei han lagde endogsaa Beslag paa vor Mellemhandling, for at naae sit Maal, medens Maja bestandig gik af Veien for Samtaler af denne Natur.

En Aften, da vi Alle fortrolige sadde om Bordet, kom Henning til at sige: "Det hele Aar, da jeg stod Vagt ved en Klostermuur." Da Jette yttrede, at han aldrig havde fortalt os den rette Sammenhæng med hans afbrudte Giftermaal, svarede han utvungen: "Det er snart fortalt. Min Beatrice og jeg vare virkelig forlovede, og vort Bryllup bestemt. Vi elskede hinanden til Raseri, og Ingen af os tænkte paa, at der var Noget som kunde adskille os, da vi havde hendes Forældres Samtykke, og Majas Ædelmodighed havde forskaffet mig min Faders. Hendes Fader var en Franskmand, han havde ikke havt Noget imod, at jeg var Protestant. Hans Forretninger skulde om kort Tid føre ham til Paris, der skulde jeg ægte Beatrice. Men hendes Moder var fraværende, hun var en Romerinde, og da hun fra sin Fødeby kom hjem til Florens, hvor vi Alle vare, og hun erfarede, at jeg var, hvad hun kaldte en Kjætter, oprørte hun Himmel og Jord, og med sin Skriftefaders Hjelp gjorde hun Datteren Helvede saa hedt, at da der intet Haab mere var om at omvende mig, reiste hun hemmelig bort med Moderen; og da hendes Fader og jeg reiste efter dem, fandt vi min arme Beatrice som Novice i et Kloster ikke langt fra Rom. Jeg var som en Afsindig. I et heelt Aar har jeg tilbragt det meste af Natten ved denne Klostermuur, uden anden Trøst end den at høre paa en fattig Munks gudelige Formaninger.




Ved Penge og Løfter havde jeg formaaet denne Broder, som gik ud og ind i Klosteret, til at bringe nogle faa Ord fra mig i Beatrices Hænder. Jeg fik ikke mindste Svar derpaa, førend hun, efter et heelt langt Aars Forløb, ved denne Klosterbroder sendte mig et lille Brev, hvori hun underrettede mig om, at hun næste Dag tog Sløret. Hun sagde mig et sønderrivende Farvel, og - tænk dig min Smerte, kjære Maja! - hun skrev, at hun ved Bod, og ved at vie sit Liv til Himlen vilde afsone mine Synder, og stræbe at tilkæmpe mig den Salighed, hvori hun haabede, vi skulde mødes. Tænk dig blot! formineSynder, sit hele Liv indsluttet til Bod og Bedring! den skjønne Pige, som selv ingen Synder havde at afsone!" Ved disse Ord trillede Taarerne ned ad hans Kinder. Maja tog hans Haand, og saae ham ind i Øinene. "Seer du, min kjære Henning! Din Beatrice, hende er det, som du endnu elsker, ikkemig, og deri har du Ret." "Nei, min Maja!" sagde Henning smilende: "Ingen er for mig hvad du er, du har alt som en lille Pige taget dig Skylden paa for mine Synder, du har som Voxen hemmelig solgt af dine Smykker for at betale min Gjæld, da jeg havde spilt Pharao, og ikke turde sige det til Fader. Du har - og denne sidste Velgjerning kan kun Gud betale dig - du har tilgivet, at jeg kunde forlade dig, du har forsonet mig med min Fader. Hvad skulde der blevet af mig, om han var død uden at tilgive mig? Hans sidste Ord til mig, da jeg reiste, vare: Om jeg maa døe, medens du er borte, saa lev du for at gjøre min Maja lykkelig! Jeg er saa bange nok - (her nærmede han sig hemmelighedsfuld til Maja): Gamle Bergstrøm skriver til mig, at han ofte om Natten hører Noget gaae, livagtig som med Faders Gang og med hans Støvler, som knerke, fra hans Værelse til denne, og ofte i Drømme synes mig" ... Hr. H. afbrød ham leende: "Naa der har vi den svenske Overtro!" Jette dreiede Samtalen, idet hun spurgte Henning, hvorfor han ikke, for at redde sin Elskede,




hellere havde antaget den catholske Religion? "Afsværge mit Lands Tro!" raabte Henning forandret: "og om jeg kunde været saa umandig, hvorledes skulde jeg da kunnet begaae mig i mit Regiment mellem mine Kammerater?"

I et saadant fortroligt og dog spændt Forhold havde vi en Tidlang levet. Meer end hundrede Gange havde jeg isinde at aabne mit Hjerte for Majas Fader, men et Blik paa Jette, en, som mig syntes, altfor kjærlig Yttring til Henning af Maja, denne unge Mands Fortrin, alt Bette kastede mig i min gamle Raadvildhed og Uvirksomhed, hvorover jeg mangengang fortvivlede og foragtede mig selv.

Midt i alt Dette blev jeg overrasket ved Antons B's Komme. Han var som ude af sig selv. "Nei," raabte han i vor første Samtale: "Lad Maja vælge hvem hun vil, men ikke denne flaue Dreng, som eengang har kastet et saadant Klenodie fra sig; og det vil han gjøre ved enhver Leilighed. Nei denne lille Helgen skal ikke falde i en Libertins urene Haand. Derfor er jeg kommen her. Det skal ikke skee, førend de have lukket mine Øine." Saaledes vedblev han, og først efter at have udøst sin Vrede over mig, der nægtede at indføre ham i Hr. H's Huus, naar han ikke var fornuftig, blev han efterhaanden roligere, og vi aftalte, at jeg den næste Dag skulde bringe ham derhen. Jeg blev derfor yderst forundret, da jeg om Aftenen traadte ind i Fru H's Sal, og det Første, mine Øine faldt paa, var Anton B., som sad hos Maja ved Theebordet, næsten vendte Ryggen til Henning, som var hans Sidemand, og saae ud, som om han havde Feber. Han havde ikke kunnet oppebie den næste Dag, men havde introduceret sig selv, som en gammel Bekjendt af Maja og hendes Onkel.

Gode Exempler anprises ved hver Leilighed. Jeg troer, de fleste ere endnu virksommere til Næstens Forbedring. Den raa Hæftighed, hvori Anton gjorde sig skyldig, var den bedste Advarsel for mig, naar min Skinsyge undertiden vilde




gjøre mig uretfærdig ogiondt Lune. Anton, som havde Aand til at indsee sin Elskedes Fortrin, Hjerte nok til at elske, havde ikke Selvbeherskelse, ikke Dannelse nok til at omgaaes en saa farlig Medbeiler som Henning; og Denne, som var ung og hæftig, havde paa sin Side ikke mindste Medlidenhed med en ulykkelig Elsker, thi som en saadan viste Anton sig strax mod sin Villie. Det var virkelig latterligt, at see den Maade, hvorpaa de hilsede hinanden, naar de traf sammen, den Mine og de Manerer, hvormed de gave Plads for hinanden, naar den Ene stod den Anden iveien. I alle slige Ting havde Henning det bedste Spil, da hans Skjønhed og Anstand hjalp ham; medens derimod den stakkels Anton gjorde en latterlig Figur med sin indædte Vrede, der bestandig truede med at bryde løs. En ulyksalig Moraliseren overfaldt ham som en Krampesygdom, en bestandig Stiklen paa frivole Forbindelser, Letsindighed, og deslige. Henning paa sin Side tog Anledning til at forbande de tamme Bjørne, de Paatrængende, Dem som ubudne blande sig i Andres Sager o.s.v. Maja fjernede sig ved slige Scener, Jette derimod syntes at finde en inderlig Opmuntring og Glæde ved at beskue Hennings selskabelige Overlegenhed baade i Ondt og Godt. De to Medbeilere vare i deres gjensidige Forbittrelse ganske som en ulmende Ild, der kun behøver mindste Pust for at bryde løs.

En Aften, da jeg troede, alle Fruentimmerne vare ude, vilde jeg gaae til Hr. H. for at holde ham med Selskab. Folkene sagde, at Frøken Maja var hjemme hos Herren, og at de andre Herrer vare ogsaa deroppe. Længe før jeg kom Døren nær, hørte jeg en stor Allarm indenfor, og da jeg traadte ind, saae jeg Maja sidde skjælvende, og hendes Fader, ligeledes ganske forfærdet, forgjæves bestræbende sig for at stifte Fred mellem Henning og Anton, der som to Rasende stode for hinanden. De syntes midt i en hæftig Ordstrid. "Ingen har mindre Ret her end De selv, min Herre!"




raabte Anton, "De som troløs og grusom har forladt og fornærmet denne Engel." "Og dog, min Herre," raabte Henning, "dog staaer jeg færdig til med Liv og Blod at forsvare hende mod Deres Paatrængenhed, og forfægte min Ret til hende med min sidste Blodsdraabe." "De Ord ere velkomne," udbrød Anton: "De er Militair, jeg har ogsaa viist, at jeg kan føre Vaaben. Behag at nævne Vaabnene og Tid og Sted. Jeg er færdig." "Det er jeg med," sagde Henning: "Tiden kan være strax, Stedet kanDebestemme. Vi tage vore Tjenere med, andre Vidner behøves ikke. Pistolerne skal afgjøre, hvilken af os To der ikke seer den næste Morgen." Maja foer op, slog begge Armene om Henning, og sagde med skjælvende Stemme: "Henning, er Dette din Kjærlighed? Dette din Tak for min søsterlige Troskab?" Hans Raseri syntes i samme Øieblik stillet, han førte hende til hendes Stol, hun kunde neppe holde sig opreist; han faldt paa Knæ for hende, og sagde: "Søde Maja! siig et Ord! siig at du tilgiver mig! at du vil blive min! og Alting skal være glemt. Jeg rækker da denne Herre, min Haand til Forlig." "Ogsaa jeg, min Frøken!" sagde Anton "ogsaa jeg vil række Haanden til Forlig, dersom De erklærer Deres troløse Elsker for nærmere til Deres Haand og Hjerte, end den Mand, der i flere Aar aldrig har havt anden Tanke end Dem, som aldrig glemmer Dem, hvis første og sidste Kjærlighed De er." Maja skjulede sit Ansigt i sine Hænder. Hendes Fader tog hende i sine Arme, løftede hende op af Stolen, og trykkede hende til sit Bryst; hendes Hoved sank ned paa hans Skuldre. "Min Maja!" sagde han: "min Yndling! al min Glæde i Livet! hør din stakkels Faders Stemme. Kan du see disse ellers brave Mænd for din Skyld at dræbe hinanden? Vil du give dig selv og Dine til Priis for Verdens Dom? Ræk En af dem din Haand. Og staaer det i Veien for Henning, at han eengang var ubestandig, saa lad mig gaae i Forbøn for din Ungdomsven, som elsker dig! See!" tilføiede han, idet han pegede paa




Maleriet over Claveret: "hans Fader seer paa dig, og beder for ham." Med en Martyrs Aasyn, med Blikke, som man medrette kunde kalde døende, løftede Maja sine Øine op til sin Morbroders Billede, vendte sit Ansigt med ubeskrivelig Bedrøvelse til sin Fader, og gjorde en Bevægelse, som for at række Haanden mod Henning. Nu kunde jeg ikke længere udholde det. Jeg foer hen mellem dem, rev Maja af hendes Faders Arme, greb hende i mine, og raabte med en Kraft, som forbausede dem Alle: "Nei aldrig! aldrig skal denne Haand bortgives ved Tvang! Tilbage, I Rasende! Jeg har ogsaa en Arm til at forsvare denne Pige, og et Hjerte, hvorigjennem Veien skal gaae til hendes." Maja støttede sig til mig, hun saae op paa mig med et Udtryk, som intet Ord kan beskrive; og som om hele Jorden forsvandt for os, omfavnede vi hinanden, og vore Sjæle og Læber sammensmeltede i et eneste, saligt Kys. Maja rev sig løs af mine Arme, og ilede ud af Værelset. Vi Andre stode tause, og saae paa hverandre. Forvirret greb jeg min Hat og gik. De Andre stode som Støtter. Da jeg var kommen ud paa Gaden, mærkede jeg først, at Anton havde fulgt mig. Vi gik ved Siden af hinanden, uden at tale et eneste Ord. Først da vi vare ved min Gadedør, sagde han med næsten taareqvalt Stemme: "Jeg seer nok, hvordan det hænger sammen. Jeg kan ikke beklage mig over dig. Du har tjent min Kjærlighed, uagtet du selv ... Farvel stakkels Menneske! Jeg reiser hjem endnu i Nat; du skal snart høre fra mig." Med disse Ord trykkede han min Haand, og fjernede sig med hurtige Skridt.

Jeg vil gaae til Maja og udfolde mit Hjerte for hende med klare og tydelige Ord; hun skal afsige min Dom. Med disse Tanker ilede jeg næste Morgen til Maja, til den Tid, jeg vidste, hun pleiede at være ene, og mod Sædvane gik jeg lige op til hendes egne Værelser. En Pige kom mig imøde med sagte Trin, og hviskede, at Frøken Maja havde været syg iaftes, og sov endnu, da Herren havde forbudt at vække




hende; Fruen og Frøken Jette vare heller ikke opstaaet endnu. Jeg skyndte mig bort, og uduelig til enhver Forretning, drev jeg omkring den lange Formiddag. Da jeg kom hjem i mit Logis, sagde man mig, at Hr. H. havde været der og spurgt efter mig, og desuden en ung Herre, som jeg af Beskrivelsen sluttede ikke kunde være nogen Anden end Henning. Jeg gik tilbage til Hr. H's Huus. Man sagde mig, at Fruen og Frøken Jette toge mod Ingen; de vare oppe hos Frøken Maja, der var falden i Besvimelse og var meget syg.

I største Urolighed forlod jeg Huset. Faa Skridt derfra kom Henning aandeløs løbende efter mig, greb mig i Armen og sagde: "Tillad, at jeg gaaer hjem med Dem, jeg har et Par vigtige Ord at tale med Dem." "Gjerne, min Herre!" svarede jeg hastig, ventende mig en Udfordring. Saasnart vi vare indenfor min Dør, kastede Henning Hatten langt fra sig, faldt mig om Halsen, kyssede mig og udbrød med hjertelig Glæde: "Nu kjære Broder! Nu glæd dig (jeg maa sigeDutil dig, thi nu ere vi Brødre), Alting er godt! du er fri, jeg er Jettes Brudgom." Med største Forbauselse saae jeg paa ham. Han vedblev: "Hvor jeg har været blind! ja jeg bliver et Mønster paa en Ægtemand! Da jeg iaftes saa pludselig fik Øinene op, tog jeg strax min Beslutning. Jeg betroede mig til min Onkel Hr. H. Han forlangte ikke bedre. Han omfavnede mig, og sagde: Nu kjender jeg i dig din ædle Faders Søn. Imorges gik jeg til min Tante og Jette. Jeg fortalte dem reent ud den forrige Aftens Tildragelse, og, jeg veed ikke - jeg belagde mine Ord saa vel, at Jette og jeg besluttede at trøste hinanden, og hun - som mig synes, med stor Glæde - omfavnede mig som sin Brudgom. See her! hendes Fader skulde levere dig dette Brev - men Maja besvimede, da jeg maaskee alt for stormende kom farende med denne Nyhed, og da hendes Fader nødig vilde forlade hende, tog jeg Brevet for at bringe det i hans Sted. Jeg




beder forresten tusinde Gange om Forladelse, fordi jeg bringer en Kurv. Jeg haaber, du modtager den og bærer den med Gratie."

Hermed leverede han mig et Brev fra Jette, hvori hun ophævede vor Forbindelse, ønskede mig forresten alt Held og Lykke. Min Overraskelse og Glæde var saa stor, at jeg skjælvende neppe kunde holde Brevet, og maatte sætte mig ned. "Saa! nu besvimer han med!" raabte Henning. I det Samme traadte Hr. H. ind. Han omfavnede mig inderligt. "Min Fader!" sagde jeg, "er det muligt? Vil De virkelig give mig Deres Maja? Og du, Henning! Ven! Velgjører! hvorledes skal jeg takke dig? Men har du ikke af Ædelmodighed gjort dig selv og Jette ulykkelige?" "Ulykkelige?" raabte han: "da maatte jeg være en jammerlig Karl, om jeg var ulykkelig over at ægte saadan en smuk og god Pige; og skulde Jette blive ulykkelig? Nei, meget lykkelig skal hun blive. Jeg skal bære min lille Hustru paa mine Hænder. Og Maja! min englelige Søster! kunde jeg gjøre Mindre for hende?Lev du, for at gjøre min Maja lykkelig!det var min Faders sidste Ord til mig." "Kommer, mine kjære Sønner!" sagde Hr. H., "de vente os hjemme."

Da vi vare traadt ind i den Sal, der saa ofte havde samlet os, gik Hr. H. et Øieblik bort, og kom derpaa tilbage med begge sine Døttre, een ved hver Haand. Maja var bleg og bar en hvid Kjole, Jette blussede og bar en rød. "Her," sagde han, "bringer jeg den røde og den hvide Rose. De skulle ikke længere opvække Strid mellem deres Riddere."